{"id": "476122", "revid": "695564", "url": "https://it.wikipedia.org/wiki?curid=476122", "title": "Trigger (batteria)", "text": "Il trigger \u00e8 un sensore elettronico applicato ad un tamburo o un piatto della batteria, che produce un determinato suono assegnato da una centralina chiamata \"modulo sonoro\", una volta che la pelle \u00e8 stata colpita.\nApplicazione.\nNella batteria elettronica, il trigger \u00e8 collocato nei \"pad\" (i piattelli che prendono il posto dei tamburi acustici della batteria tradizionale) che genera un impulso elettrico quando colpito dalla bacchetta, proporzionale alla forza d'impatto. I segnali provenienti dai vari \"trigger\" sono indirizzati al modulo sonoro, per la generazione del suono finale. Il segnale di \"trigger\" pu\u00f2 anche essere utilizzato per sincronizzare il tempo di eventuali moduli sintetizzatori o sequencer.\nEsistono anche trigger che vengono usati su batterie acustiche, i quali vengono collocati in genere sui cerchi dei tamburi. Il loro impiego sui set acustici \u00e8 oggetto di dibattito. Ci\u00f2 \u00e8 dovuto al fatto che il suono triggerato priva di tutte le dinamiche e le sfumature che si ottengono con un tocco naturale, in favore di un suono costante che ha sempre la stessa intensit\u00e0 e lo stesso timbro. Certi lo considerano un metodo per nascondere i propri limiti di fluidit\u00e0 e precisione sonora, producendo un suono artefatto.\nAltri invece ritengono che l'uso del trigger non nasconda queste lacune e, al contrario, potrebbe aiutare ad effettuare i colpi con intensit\u00e0 costante e precisa, poich\u00e9 il sensore non potrebbe rilevare il segnale se il colpo non \u00e8 forte abbastanza o riprodurre un doppio colpo se l'intensit\u00e0 \u00e8 troppo elevata.\nIl trigger per set acustici \u00e8 facilmente riscontrabile nella musica heavy metal (in particolar modo quella pi\u00f9 estrema, anche se negli ultimi anni il loro utilizzo si \u00e8 ampliato in quasi tutti i generi metal) e viene applicato soprattutto alla doppia cassa per darne maggior definizione, in particolar modo quando suonata ad alte velocit\u00e0. Alcuni batteristi metal che ne fanno uso sono: Vinnie Paul, Joey Jordison, Raymond Herrera, Pete Sandoval, Eric Singer, Jan Axel Blomberg e Nicholas Barker. Vi sono tuttavia anche batteristi di altri generi che lo utilizzano come Marco Minnemann, Johnny Rabb, Peter Erskine, Thomas Lang, Stefano D'Orazio e Travis Barker. Akira Jimbo usa spesso i trigger per generare suoni MIDI dai suoi tamburi."}
{"id": "476125", "revid": "298055", "url": "https://it.wikipedia.org/wiki?curid=476125", "title": "Polizia politica", "text": "Per polizia politica si intende una forza di polizia che operi per la prevenzione e la repressione dei reati contro la personalit\u00e0 interna ed internazionale di uno Stato che contrasta l'eversione dell'ordine democratico. In alcuni stati viene utilizzato il termine di polizia di sicurezza o, come in Italia, polizia di prevenzione.\nAttivit\u00e0.\nEssa effettua opera di prevenzione e repressione dei reati di terrorismo e quelli di natura politica, contro il terrorismo politico e religioso, nazionale e internazionale, a contrasto dell'eversione dell'ordine democratico ad opera di gruppi estremistici. Opera altres\u00ec per la tutela dell'ordine pubblico.\nCaratteristiche.\nA differenza della polizia segreta dei paesi dittatoriali, \u00e8 tenuta al rispetto dell'ordinamento giuridico e dei diritti civili dei soggetti indagati, come ogni altra forza di polizia.\nGeneralmente risponde direttamente al vertice dell'organo politico (in Italia invece al capo della polizia).\nNel mondo.\nItalia.\nNell'Italia repubblicana il ruolo di polizia politica \u00e8 stato svolto fino al 1978 dall'Ufficio Affari Riservati del ministero dell'Interno. Successivamente dall'UCIGOS e oggi dalla Direzione Centrale della Polizia di Prevenzione (DCPP), del Dipartimento della pubblica sicurezza del ministero dell'Interno, mentre sul territorio \u00e8 svolto dalle DIGOS."}
{"id": "476126", "revid": "767487", "url": "https://it.wikipedia.org/wiki?curid=476126", "title": "Heartbreakers", "text": "Gli Heartbreakers sono un gruppo punk rock formato nel 1975 a New York dal chitarrista Johnny Thunders.\nStoria.\nGli Heartbreakers, conosciuti anche come Johnny Thunders &amp; The Heartbreakers, nacquero nel 1975 per iniziativa del cantante e chitarrista Johnny Thunders e del batterista Jerry Nolan, provenienti dai New York Dolls, con la complicit\u00e0 del bassista Richard Hell (gi\u00e0 nei Neon Boys e fondatore dei Television) e dopo qualche mese del secondo chitarrista Walter Lure.\nHell se ne and\u00f2 dal gruppo nel 1976 venendo rimpiazzato da Billy Rath. Gli Heartbreakers furono un gruppo che si guadagn\u00f2 pochi consensi e per trovare un contratto discografico furono costretti ad emigrare in Inghilterra. La loro carriera dur\u00f2 solamente tre anni, abbastanza, per comporre uno dei pi\u00f9 famosi inni punk, \"Born to Lose\", un enunciato veritiero, e confezionare un album Rock &amp; roll aspro, secco e diretto cui il tempo regaler\u00e0 la qualifica di \"classico\". L'album in questione, \"L.A.M.F.\" (titolo oltraggioso: \"Like a Mother Fucker\") possiede un suono privo di orpelli per dodici brani non troppo violenti ma dotati di grande forza d'impatto, specie per quanto concerne \"Born to Lose\", \"Chinese Rocks\" (scritta da Dee Dee Ramone dei Ramones), \"One Track Mind\", \"Pirate Love\", \"I Wanna Be Loved\" e \"Get Off the Phone\", tutte a met\u00e0 strada tra New York Dolls e Ramones. Il disco \u00e8 uscito nel 1977 sotto l'etichetta Track Records.\nTra gli altri album si ricordano \"Live at Max's Kansas City '79\" (1979), un album live registrato da Johnny Thunders, Walter Lure e Billy Rath riuniti dopo lo scioglimento del gruppo insieme a Ty Styx alla batteria, durante alcune esibizioni newyorkesi. Unico neo dell'album, l'inspiegabile mancanza di \"Born to Lose\". \"What Goes Around\" (1991) \u00e8 invece una raccolta delle canzoni degli Heartbreakers nel cui organico figurava ancora Richard Hell, fissate su CD. Presenti alcuni brani scritti dallo stesso Hell, \"Love Comes in Spurts\" e \"Blank Generation\"."}
{"id": "476127", "revid": "290948", "url": "https://it.wikipedia.org/wiki?curid=476127", "title": "Ione idrossido", "text": ""}
{"id": "476128", "revid": "868829", "url": "https://it.wikipedia.org/wiki?curid=476128", "title": "Stato totalitario", "text": ""}
{"id": "476131", "revid": "486946", "url": "https://it.wikipedia.org/wiki?curid=476131", "title": "Lev Trotzkij", "text": ""}
{"id": "476133", "revid": "149485", "url": "https://it.wikipedia.org/wiki?curid=476133", "title": "Corte Suprema", "text": ""}
{"id": "476134", "revid": "1318658", "url": "https://it.wikipedia.org/wiki?curid=476134", "title": "Corte suprema", "text": "La corte suprema (talvolta formalmente detta tribunale supremo), in molti ordinamenti giuridici, \u00e8 l'organo posto al vertice del potere giudiziario.\nStruttura.\nLa corte suprema \u00e8 di regola unica per tutto il territorio nazionale. La corte suprema \u00e8 generalmente un giudice collegiale; in certi ordinamenti \u00e8 articolata in pi\u00f9 \"sezioni\", \"camere\" o simili. Alla corte (ed alle sue eventuali articolazioni) \u00e8 preposto un presidente, che nei paesi anglosassoni \u00e8 detto \"chief justice\". Presso la corte suprema pu\u00f2 esserci inoltre un ufficio del pubblico ministero.\nPeraltro, in certi Stati federali esistono un sistema giudiziario della federazione e uno, autonomo, per ogni Stato, ciascuno con la propria corte suprema, anche se di solito contro le decisioni delle corti supreme statali \u00e8 dato ricorso alla corte suprema federale (come avviene per la Corte suprema degli Stati Uniti). In altri sistemi federali, invece, esiste una sola corte suprema, a livello federale, mentre sono di competenza dei singoli Stati gli organi giudiziari di livello inferiore.\nNegli ordinamenti dove accanto alla giurisdizione ordinaria esistono giurisdizioni speciali, queste possono avere una propria corte suprema specializzata; il caso pi\u00f9 significativo, al riguardo, \u00e8 quello della giurisdizione amministrativa che, negli ordinamenti dove \u00e8 prevista, non fa di solito capo alla corte suprema generale, ma ad un organo apposito; questo, in Francia e nei paesi che ne hanno adottato il modello, tra cui l'Italia, prende il nome di \"consiglio di Stato\" e spesso alle funzioni giurisdizionali affianca funzioni consultive nei confronti degli organi del potere esecutivo. Vi sono, per\u00f2, anche ordinamenti in cui, pur essendovi separati organi giurisdizionali amministrativi, questi fanno capo ad una sezione specializzata dell'unica corte suprema: \u00e8 soluzione adottata, ad esempio, in certi paesi latinoamericani, come Ecuador e Cile.\nNei paesi di \"common law\" i giudici della corte suprema sono di nomina politica (solitamente governativa), tratti dall'avvocatura. Nei paesi di \"civil law\", invece, i magistrati che prestano servizio nella corte suprema appartengono ai pi\u00f9 alti gradi della carriera della magistratura, sebbene in taluni di questi ordinamenti sia prevista anche la possibilit\u00e0 di nominare una parte dei giudici tra gli avvocati o i professori universitari di materie giuridiche.\nFunzioni.\nGiudice di ultima istanza.\nLa corte suprema \u00e8 il giudice di ultima istanza, nel senso che contro le sue decisioni non \u00e8 dato ricorso ad altri giudici. La causa \u00e8 sottoposta alla corte suprema a seguito d'impugnazione della decisione di un giudice inferiore; normalmente l'accesso alla corte suprema \u00e8 subordinato all'espletamento di due precedenti gradi di giudizio; peraltro, vari ordinamenti precludono il ricorso alla corte suprema per cause di minima rilevanza.\nIn Francia e negli ordinamenti che ne seguono il modello, tra i quali l'Italia, la corte di cassazione \u00e8 \"giudice di legittimit\u00e0\", nel senso che non riesamina tutti gli aspetti della causa ma si limita a verificare la corretta applicazione delle norme del diritto, sostanziale e processuale, da parte del giudice che ha pronunciato la decisione impugnata, ignorando invece le questioni di fatto; nel caso rilevi un'errata applicazione del diritto la corte \"cassa\" (cio\u00e8 annulla) la decisione impugnata e se del caso rinvia la causa al giudice competente stabilendo il \"punto di diritto\" al quale deve attenersi.\nIn altri ordinamenti, invece, tra i quali quello tedesco, la corte suprema \u00e8 \"giudice di merito\", poich\u00e9 riesamina tutti gli aspetti, di diritto e di fatto, della causa: in questo caso il ricorso alla corte suprema d\u00e0 luogo ad un ulteriore grado di giudizio, non diverso dai precedenti, in esito al quale la corte si pronuncia con una decisione che conferma o sostituisce quella impugnata.\nNegli ordinamenti di \"common law\" i giudici dell'impugnazione hanno limitate possibilit\u00e0 di rivedere le questioni di fatto decise con la pronuncia impugnata, sicch\u00e9 sono essenzialmente giudici di legittimit\u00e0. Anche negli ordinamenti degli stati comunisti le impugnazioni tendono ad essere limitate ad un controllo di sola legittimit\u00e0 delle sentenze impugnate.\nFunzione nomofilattica.\nGrazie alla sua unicit\u00e0 a livello nazionale e al suo ruolo di giudice di ultima istanza, la corte suprema esercita in tutti gli ordinamenti la cosiddetta \"funzione nomofilattica\", assicurando l'omogeneit\u00e0 di interpretazione delle norme giudiche e l'unit\u00e0 del diritto oggettivo su tutto il territorio nazionale. Questa funzione \u00e8 particolarmente marcata negli ordinamenti di \"common law\", dove, in base al principio dello \"stare decisis\", i precedenti desumibili dalle decisioni della corte suprema vincolano tutti gli altri giudici. Ma anche i precedenti desumibili dalle pronunce delle corti supreme di \"civil law\", sebbene di regola non vincolanti, finiscono per avere un'efficacia persuasiva molto forte sugli altri giudici. Proprio al fine di assicurare un'efficace funzione nomofilattica, se la corte suprema \u00e8 articolata in pi\u00f9 sezioni, camere o simili, sono previsti particolari organi interni (sezioni riunite, assemblea plenaria ecc.) chiamati a pronunciarsi quando si verificano contrasti di giurisprudenza tra un'articolazione e l'altra.\nControllo di legittimit\u00e0 costituzionale.\nNegli ordinamenti che adottano il sistema diffuso di controllo di legittimit\u00e0 costituzionale la corte suprema, come gli altri giudici, pu\u00f2 disapplicare le norme di legge (o di atti aventi forza di legge) in contrasto con la costituzione. Peraltro, il giudizio di incostituzionalit\u00e0 pronunciato dalla corte suprema vincola gli altri giudici, se vige il principio dello \"stare decisis\", o quanto meno esercita una forte azione persuasiva sugli stessi, sicch\u00e9 finisce per acquisire, almeno di fatto, efficacia \"erga omnes\". Nei sistemi accentrati, invece, il sindacato sulla costituzionalit\u00e0 delle leggi e degli atti aventi forza di legge \u00e8 riservato ad un organo specifico, che pu\u00f2 essere la corte suprema o una sua sezione specializzata (come avviene in alcuni ordinamenti latinoamericani) oppure un organo \"ad hoc\", politico o giurisdizionale, in questo secondo caso solitamente denominato corte o tribunale costituzionale.\nAltre funzioni.\nOltre alle funzioni suddette, alla corte suprema sono talvolta attribuite competenze in particolari materie sulle quali giudica in unica istanza: ad esempio sui conflitti di competenza o di attribuzioni tra organi dello Stato o tra Stato ed enti territoriali oppure su particolari reati di cui si sono resi responsabili i titolari di alte cariche pubbliche (capo dello stato, capo del governo, ministri ecc.). Da notare che, ove esiste una corte costituzionale, tali competenze sono generalmente attribuite a quest'ultima.\nInfine, va ricordato che in molti ordinamenti a forma di governo presidenziale il presidente della repubblica neoeletto giura nelle mani del presidente della corte suprema.\nNel mondo.\nAltri paesi, tra i quali l'Italia, seguono il modello francese e denominano quest'organo corte di cassazione. In Grecia \u00e8 denominato Areopago (\u0386\u03c1\u03b5\u03b9\u03bf\u03c2 \u03a0\u03ac\u03b3\u03bf\u03c2, \"Areios Pagos\"), dal nome di un colle di Atene e del consiglio che anticamente l\u00ec si riuniva.\nUn ruolo analogo a quello della corte suprema era svolto nel Regno Unito, fino al 1\u00ba ottobre 2009, dal Judicial Committee of the House of Lords (Comitato giudiziario della Camera dei lord) ed \u00e8 svolto tuttora, per alcune materie, dal Judicial Committee of the Privy Council (Comitato giudiziario del Consiglio privato); quest'ultimo svolge tali funzioni anche per alcuni paesi del Commonwealth.\nIn alcuni paesi del Commonwealth e in New York la \"supreme court\" non \u00e8 posta, nonostante il nome, al vertice del sistema giudiziario, potendo le sue sentenze essere impugnate innanzi ad un giudice superiore (denominato, ad esempio, \"court of appeal\"). In epoca coloniale, la \"supreme court\" era giudice di primo e secondo grado e le sue sentenze potevano essere impugnate innanzi al gi\u00e0 ricordato Judicial Committee of the Privy Council. In seguito, in alcuni degli ordinamenti che, ottenuta l'indipendenza, istituirono giudici di grado superiore, gli fu attribuito un diverso nome: \"high court\" (come in Nuova Zelanda e Hong Kong), \"court of king's\" o \"queen's bench\" (come nelle province canadesi di Alberta e Manitoba), \"superior court\" (come nella provincia canadese dell'Ontario); altrove (ad esempio, negli stati dell'Australia e in alcune province del Canada) mantenne, invece, il nome di \"supreme court\" pur non essendo pi\u00f9 al vertice del sistema giudiziario."}
{"id": "476136", "revid": "1543377", "url": "https://it.wikipedia.org/wiki?curid=476136", "title": "Jane Addams", "text": "Nel 1889 fond\u00f2 con Ellen Gates Starr la prima casa di assistenza sociale degli Stati Uniti, la Hull House di Chicago, e nel 1920 fu cofondatrice dell\u2019ACLU (\"American Civil Liberties Union\"). In un periodo in cui presidenti come Theodore Roosevelt e Woodrow Wilson si identificavano come riformatori e attivisti sociali, Addams fu una delle pi\u00f9 importanti riformatrici dell\u2019era progressista.\nGiovent\u00f9.\nNata a Cedarville nell'Illinois, Jane Addams era la pi\u00f9 giovane di otto figli di una famiglia benestante del Nord Illinois. Il padre era una importante figura nella scena politica, la madre mor\u00ec quando Jane aveva due anni. Tre dei suoi fratelli morirono durante l\u2019infanzia e un altro mor\u00ec all\u2019et\u00e0 di 16 anni, quando Jane aveva 8 anni.\nAll\u2019et\u00e0 di quattro anni Jane si ammal\u00f2 di tubercolosi alla spina dorsale, anche detta malattia di Pott, che le caus\u00f2 una curvatura alla spina dorsale e problemi di salute permanenti. Questo problema motorio le cre\u00f2 difficolt\u00e0 di interazione con gli altri bambini, visto che zoppicava e non poteva correre. Il padre, John Huy Addams, uomo d\u2019affari, era il presidente della National Bank di Freeport. Si rispos\u00f2 nel 1868 quando Jane aveva otto anni. Membro fondatore del Partito Repubblicano dell\u2019Illinois, ricopr\u00ec la carica di senatore dello stato dell\u2019Illinois (1855-70) e appoggi\u00f2 l'amico Abraham Lincoln nelle sue candidature come senatore prima (1854) e alle presidenziali poi (1860).\nFin dall'adolescenza Jane Addams era interessata a rendersi utile agli altri. Avrebbe voluto intraprendere la carriera di medico nell'intenzione di prestare aiuto ai poveri, ai quali si sentiva idealmente legata, ma dovette rimandare questo suo desiderio perch\u00e9 il padre, volendo che frequentasse una scuola vicino a casa, la iscrisse al Rockford Female Seminary (oggi Universit\u00e0 di Rockford), a Rockford. Dopo la morte del padre, scomparso inaspettatamente a causa di un'appendicite, si trasfer\u00ec a Filadelfia con la matrigna Anna Hadelman Addams, la sorella Alice e il marito di questa.\nJane inizi\u00f2 gli studi di medicina al Woman\u2019s Medical College di Philadelphia, ma i suoi problemi di salute, un\u2019operazione alla spina dorsale e un esaurimento nervoso le impedirono di conseguire la laurea. Anche la matrigna Anna si ammal\u00f2 e l\u2019intera famiglia cancell\u00f2 quindi i propri piani di permanenza a Filadelfia e fece ritorno a Cedarville.\nNell\u2019agosto del 1883 Addams si imbarc\u00f2 con la matrigna per un viaggio di due anni in Europa.\nCasa di assistenza.\nAffascinata dai primi cristiani e dal libro di Tolstoj \"La mia religione\" fu battezzata nella chiesa presbiteriana di Cedarville nell\u2019estate del 1886. Inizi\u00f2 ad essere ispirata dall\u2019idea di democrazia come ideale sociale grazie alla lettura del libro \"Dei doveri dell\u2019uomo\" di Giuseppe Mazzini. Ciononostante si sentiva confusa riguardo al suo ruolo come donna. \"The Subjection of Women\" di John Stuart Mill le diede modo di interrogarsi sulle pressioni sociali sulla donna che doveva sposarsi e dedicare la propria vita alla famiglia.\nNell\u2019estate del 1887 Jane Addams lesse in una rivista di una nuova idea di aprire una casa di assistenza. Decise di visitare la prima casa di assistenza al mondo, la Toynbee Hall a Londra, per trarne ispirazione ed esempio. Tra il dicembre 1887 e l\u2019estate 1888 viaggi\u00f2 in Europa in compagnia di alcune amiche, tra cui Ellen Gates Starr, e con quest'ultima inizi\u00f2 a lavorare al progetto.\nIl modello di Toynbee Hall prevedeva la convivenza di classi sociali fra loro diverse ai fini di un obbiettivo comune, nello stesso spirito delle prime comunit\u00e0 cristiane. Le case di assistenza funzionavano sia come centri in cui in cui i singoli potevano esprimersi attraverso lo sviluppo di attivit\u00e0 manuali e artistiche, che come istituzioni fondate sull'offerta di servizi sociali. Queste strutture posero le basi per la societ\u00e0 civile americana, uno spazio neutrale al cui interno comunit\u00e0 e ideologie diverse potevano imparare le une dalle altre e cercare terreno comune per l\u2019azione collettiva.\nHull House.\nNel 1889 Addams e Ellen Gates Starr fondarono Hull House, una casa di assistenza a Chicago. Addams pag\u00f2 tutte le spese (riparazione del tetto del porticato, pittura delle pareti e acquisto dei mobili) e la maggior parte dei costi di gestione. Le donazioni individuali supportarono l\u2019avvio della casa nei primi cinque anni e Addams pot\u00e9 ridurre il proprio contributo nonostante la rapida crescita del budget annuale.\nJane Addams e Ellen Gates Starr furono le prime due occupanti della casa, che sarebbe in seguito diventata la residenza di circa 25 donne. Nel periodo del suo apice, Hull House era visitata da 2.000 persone alla settimana. Hull House era un centro di ricerca, analisi empirica, studio, dibattito e anche centro pragmatico per vivere e stabilire buone relazioni con la comunit\u00e0. Per Addams i rapporti sociali rappresentavano un fattore di primaria importanza per l'economia e la democrazia. Le residenti di Hull House svolgevano ricerche nel settore abitativo, medico, economico.\nLa casa includeva una scuola serale per adulti, club per ragazzi e ragazze, una cucina pubblica, una galleria d\u2019arte, una palestra, un bagno pubblico, una legatoria, una scuola di musica, un teatro, una biblioteca, una sala riunioni per le discussioni, una sala da pranzo e diverse abitazioni. La scuola serale creata a Hull House anticip\u00f2 i moderni corsi universitari. Oltre ad offrire servizi sociali ed eventi culturali alla vasta popolazione di immigrati della comunit\u00e0, Hull House dava l\u2019opportunit\u00e0 ai giovani assistenti sociali di ricevere una formazione sul campo.\nUn aspetto molto importante di Hull House per Jane Addams era costituito dal programma dedicato all'arte, nel quale vedeva la chiave per esprimere le diversit\u00e0 e nello stesso tempo per promuovere l\u2019interazione collettiva, la scoperta di s\u00e9 e degli altri, lo svago e l\u2019immaginazione, contro il modello educativo dominante che faceva rientrare l\u2019individuo in un lavoro specifico o in una posizione specifica.\nEtica.\nStarr e Addams fondarono la loro attivit\u00e0 di riforma sociale a Hull House su tre \u201cprincipi etici\u201d: dare il buon esempio, collaborare e praticare una democrazia sociale ed egualitaria. Hull House offr\u00ec un programma completo di attivit\u00e0 civiche, culturali, ricreative e formative e attir\u00f2 da ogni parte del mondo visitatori. Il centro venne coinvolto in campagne cittadine e statali per il miglioramento del benessere pubblico, per una legislazione di tutela del lavoro minorile e delle donne lavoratrici. La filosofia di Addams combin\u00f2 la sensibilit\u00e0 femminista con un impegno costante per il miglioramento sociale attraverso attivit\u00e0 di cooperazione.\nL'enfasi sui bambini.\nIn \u201c\"The Spirit of Youth and the City Streets\"\u201d (1909) Jane Addams argoment\u00f2 che il gioco e i programmi ricreativi erano necessari perch\u00e9 le citt\u00e0 stavano distruggendo lo spirito della giovent\u00f9. Hull House proponeva programmi d\u2019arte e teatro, classi di scuola materna, club di ragazzi e ragazze, corsi di lingua, gruppi di lettura, corsi universitari per studenti non iscritti all'universit\u00e0. Il tutto accompagnato da un'atmosfera di libert\u00e0 di espressione, una palestra, un museo del lavoro e parco giochi. Tutte queste attivit\u00e0 erano progettate con il fine di favorire la cooperazione democratica, l'azione collettiva e ridurre l'individualismo.\nCon gli altri collaboratori di Hull House, nel 1901 Jane Addams fond\u00f2 quella che sarebbe diventata la \"Juvenile Protective Association\" (JPA), dato che, negli ultimi tempi, gli episodi di disagio e ribellione da parte di giovani ragazzi, costretti a lavorare per ore ed ore in fabbriche per un salario misero e destinato tutto alla famiglia, erano aumentati a vista d'occhio. Uno fra questi era stato il caso di una ragazzina italiana, appartenente alla comunit\u00e0 di Hull House, che per sfuggire all'intenso sfruttamento subito in fabbrica si era volutamente procurata delle ferite, sbattendo la testa ininterrottamente contro il muro.\nDal 1907 fino agli anni quaranta del '900, la JPA promosse studi sulla prostituzione, il razzismo, il lavoro e lo sfruttamento minorile, l'abuso di droga, e i loro effetti sullo sviluppo dei minori. Nel corso degli anni, la sua missione divenne quella di migliorare il benessere sociale ed emotivo e la vita dei bambini e degli adulti della comunit\u00e0.\nDocumentazione sulle malattie sociali.\nJane Addams e i suoi colleghi hanno documentato la geografia della febbre tifoide, mostrando come i lavoratori poveri sopportassero il peso della malattia.\nIndividu\u00f2 nella corruzione politica e negli interessi affaristici il disinteresse delle istituzioni per la salute, la qualit\u00e0 dei servizi igienico-sanitari, e il rispetto dei codici dell\u2019edilizia. Collegando la giustizia ambientale e la riforma municipale, Addams contrast\u00f2 lo strapotere delle \u00e9lite finanziarie e favor\u00ec una pi\u00f9 equa distribuzione dei servizi della citt\u00e0 e un aumento delle attivit\u00e0 ispettive.\nIl ruolo delle donne.\nHull House era stata originariamente pensata come uno strumento di trasmissione di valori culturali alle masse. Nel corso del tempo l'attenzione cambi\u00f2, facendo in modo che l'arte e la cultura (come evidenziato nella costruzione del Palazzo Butler) rispondessero alle esigenze della comunit\u00e0. A tal fine vennero progettati interventi per l'assistenza all'infanzia, offerte opportunit\u00e0 d\u2019istruzione, realizzati grandi spazi d\u2019incontro.\nHull-House non fu solo un banco di prova per la nuova generazione di donne scolarizzate e in carriera: divenne anche parte della comunit\u00e0 in cui era stata fondata, e il suo sviluppo rivela una storia condivisa.\nJane Addams ampli\u00f2 il concetto di dovere civico per includere ruoli per le donne che andavano oltre alla maternit\u00e0. La vita delle donne ruotava intorno \"alla responsabilit\u00e0, la cura e l'obbligo,\" e questa considerazione diede un valore aggiunto al movimento del diritto al voto delle donne che lei appoggi\u00f2.\nJane Addams afferm\u00f2 che le donne, rispetto agli uomini, erano state educate alla cura del benessere umano. Un esempio dell'applicazione di questo principio fu la \"guerra della spazzatura\", attraverso la quale, con l'aiuto del Club delle Donne di Hull House, in un solo anno vennero segnalate al Consiglio della citt\u00e0 oltre violazioni in materia di salute pubblica e la raccolta regolare dei rifiuti ridusse i casi di morte e malattie. Nel 1894 divenne la prima donna nominata ispettore sanitario del 19\u00ba distretto di Chicago.\nL'idea di femminilit\u00e0 di Addams mise in discussione i tradizionali ruoli femminili di moglie, figlia, madre. Nei suoi volumi autobiografici, \"\"Twenty Years at Hull-House\" (1910) e \"The Second Twenty Years at Hull-House\" (1930), sostenne che le sue costruzioni di genere erano un parallelismo dell'ideologia dell'Era Progressista. In \"A New Conscience and an Ancient Evil\"\" (1912) esamin\u00f2 la patologia sociale di schiavit\u00f9 sessuale, la prostituzione e altri comportamenti sessuali tra le donne che lavorano in centri industriali americani durante il 1890 e il 1910.\nNelle sue autobiografie, Addams rappresenta se stessa come una \"Mother of Social Work\", una matrona celibe che si \u00e8 posta al servizio delle masse di immigrati sofferenti di Hull House, come se fossero i suoi figli. Ella divenne \"madre della nazione\", identificata con la maternit\u00e0 nel senso di cura protettiva del suo popolo.\nInsegnamento.\nJane Addams mantenne il suo fitto calendario di conferenze pubbliche in tutto il paese, soprattutto nei campus universitari, ma rifiut\u00f2 offerte di lavoro da parte di universit\u00e0, preferendo mantenere un ruolo indipendente, al di fuori del mondo accademico. Il suo reale obiettivo era quello di insegnare agli adulti non iscritti a istituzioni accademiche formali, perch\u00e9 poveri o privi di credenziali.\nRelazioni.\nJane Addams fu abile nel coinvolgere nell'esperienza di Hull House donne provenienti da diverse classi sociali. Con alcune di queste, tra cui Ellen Starr e Maria Rozet Smith, intrecci\u00f2 relazioni sentimentali significative.\nLa sua prima partner fu Ellen Starr, con la quale fond\u00f2 Hull House, e che incontr\u00f2 quando entrambe erano studentesse alla Rockford Female Seminary. Nel 1889, avevano visitato Toynbee Hall insieme, e avevano iniziato il loro progetto per la casa di assistenza sociale, acquistando una casa a Chicago.\nMaria Rozet Smith, economicamente ricca, sostenne il lavoro di Addams a Hull House, e con lei condivise una casa. La loro vita di coppia continu\u00f2 fino al 1934, quando Maria mor\u00ec di polmonite, dopo quaranta anni di vita insieme.\nPolitica.\nMovimento pacifista.\nNel 1898 Addams si un\u00ec alla Lega Anti-Imperialista (Anti-Imperialistic League), in opposizione all\u2019annessione delle Filippine agli Stati Uniti. Fedele sostenitrice del Partito Progressista, la Addams vot\u00f2 in favore di Theodore Roosevelt per la presidenza durante il Party Convention, tenutosi a Chicago nell\u2019agosto del 1912. Si iscrisse alla piattaforma del partito e continu\u00f2 a promuovere la campagna elettorale di Roosevelt durante la campagna presidenziale del 1912.\nAddams concepiva la democrazia, la giustizia sociale e la pace come ideali che dovevano rafforzarsi vicendevolmente, come sostenne nel libro \"\"Newer Ideals of Peace\" (1907).\nNel 1915 venne invitata dalle attiviste del movimento pacifista femminile a presiedere l\u2019\"International Congress of Women\" a The Hague (28-30 aprile del 1915), dove diresse una Commissione incaricata a predisporre una piattaforma di proposte per porre fine alla guerra. Ci\u00f2 includeva l'organizzazione di incontri con dieci leader di nazioni neutrali e nazioni in guerra.\nJane Addams e le co-delegate Emily Balch e Alice Hamilton, documentarono le esperienze di questa avventura in un libro: \"Women at the Hague\"\" (University of Illinois).\nAddams condann\u00f2 la guerra come un cataclisma che indebolisce la gentilezza umana, la solidariet\u00e0 e le relazioni civiche. Il suo discorso sul pacifismo tenuto nel 1915 a Carnegie Hall, ricevette critiche negative da parte di svariati giornali, tra cui il New York Times, che la etichett\u00f2 come antipatriottica. Uno alla volta i suoi punti di vista vennero denunciati dai gruppi e dai giornali patriottici durante la prima guerra mondiale (1917-18). Oswald Garrison Villard prese le sue difese quando lei ipotizz\u00f2 che le armate somministrassero alcool ai soldati prima di un attacco.\nNell'America del dopoguerra sembrava essere scomparsa la volont\u00e0 di ripristinare quelle libert\u00e0 che erano state violate durante il conflitto. Per queste ragioni Jane Addams afferm\u00f2: \"\u00e8 come se noi ora volontariamente ci opponessimo alla loro normale e naturale reintroduzione\". I primi a soffrire di questa situazione erano secondo lei gli immigrati, nei confronti dei quali si erano moltiplicate le manifestazioni di ostilit\u00e0.\nFu eletta presidente per l\u2019International Committee of Women per una pace duratura (Permanent Peace), stabilita per poter continuare il lavoro del Hague Congress. Durante una conferenza del 1919 tenutasi a Zurigo in Svizzera, l\u2019International Committee si trasform\u00f2 nella Women\u2019s International League for Peace and Freedom (WILPF).\nPi\u00f9 tardi, durante i suoi viaggi, incontr\u00f2 una grande variet\u00e0 di diplomatici e leader civici e riconferm\u00f2 le sue idee sul ruolo sociale delle donne nella promozione della pace. I suoi sforzi le furono riconosciuti nel 1931 quando ricevette il premio Nobel per la pace, prima donna statunitense a ricevere questo riconoscimento Don\u00f2 parte della somma messa a disposizione dal premio alla \"Women\u2019s International League for Peace and Freedom\".\nEredit\u00e0 culturale.\nHull House e il movimento pacifista sono ampiamente riconosciuti come i principali pilastri dell'eredit\u00e0 culturale di Jane Addams, e le sue idee continuano a influenzare le riforme sociali, politiche ed economiche sia negli Stati Uniti che a livello internazionale.\nLa sua fama come riformatrice le consent\u00ec di presentare una petizione per la restaurazione e la modificazione della geografia fisica del suo quartiere di Chicago. Anche se i sociologi accademici contemporanei definiscono il suo impegno come \"lavoro sociale\", gli sforzi di Jane Addams differivano fortemente dal genere di attivit\u00e0 che in quel periodo di tempo venivano tipicamente definite come \"lavoro sociale\". Prima della sua profonda influenza sulla professione, il lavoro sociale seguiva il cosiddetto modello \"dell\u2019amichevole visitatore\". Secondo tale modello le donne benestanti occupanti una posizione elevata in societ\u00e0, si recavano a fare visita agli individui pi\u00f9 poveri e, attraverso una valutazione e un intervento sistematici, tentavano di migliorare le vite dei pi\u00f9 bisognosi. Jane Addams rifiut\u00f2 il modello del \u201cvisitatore amichevole\u201d in favore di un modello di riforma sociale. Grazie a questo nuovo modello gli ormai centrali principi di giustizia sociale e di riforma vennero introdotti nell\u2019ambito del lavoro sociale.\nHull House diede ad Addams la possibilit\u00e0 di fare amicizia e diventare collega dei membri pi\u00f9 anziani della Chicago School of Sociology. La sua influenza, attraverso il suo lavoro nell\u2019ambito della sociologia applicata, ebbe un forte impatto sul loro pensiero e sulla loro direzione. Nel 1893, fu co-autrice delle \"Hull-House Maps and Papers\" che ridefin\u00ec gli interessi e le metodologie della scuola. Lavor\u00f2 con George Herbert Mead su alcune questioni di riforma sociali, tra cui la promozione dei diritti delle donne, la cessazione del lavoro minorile e la mediazione durante il Garment Workers' Strike del 1910.\nTra gli obbiettivi perseguiti da Jane Addams si ricordano il primo tribunale per i minori, la messa a norma delle case popolari, l\u2019istituzione di una giornata lavorativa della durata di otto ore per le donne, le ispezioni in fabbrica e un'equa retribuzione per i lavoratori. Esort\u00f2 la ricerca volta a determinare le cause della povert\u00e0 e della criminalit\u00e0 e sostenne il suffragio femminile. Fu una grande sostenitrice della giustizia per gli immigrati e le persone di colore, divent\u00f2 socia fondatrice del \"National Association for the Advancement of Colored People\" (NAACP). Tra i progetti promossi dai membri di Hull-House si ricordano l\u2019\"Immigrants\u2019 Protective League\", la \"Juvenile Protective Association\", il primo tribunale dei minori degli Stati Uniti, e la \"Juvenile Psichopathic Clinic\". Gli scritti e discorsi di Addams a difesa della pace e a nome della formazione della \"League of Nations\", influenzarono la successiva evoluzione delle Nazioni Unite.\nCommemorazioni.\nIl 10 dicembre del 2007 in Illinois \u00e8 stata celebrata la prima edizione del Jane Addams Day, promosso da un insegnante della scuola di Dongola, Illinois, assistito dalla divisione dell\u2019Illinois della American Association of University Women (AAUW).\nL\u2019attivista di Chicago Jan Lisa Huttner ha viaggiato in tutto l\u2019Illinois, come Direttrice delle Relazioni Internazionali per AAUW-Illinois per aiutare la pubblicizzazione dell\u2019evento. Ha successivamente organizzato spettacoli annuali rivestendo le vesti di Jane Addams in occasione del Jane Addams Day. Nel 2010 Huttner \u00e8 apparsa come Jane Addams ad una festa per i 150 anni dell\u2019autrice, sponsorizzata dall\u2019Universit\u00e0 di Rockford (l\u2019alma mater di Jane Addams). Nel 2011 \u00e8 apparsa come Jane Addams ad un evento promosso dal Chicago Park District.\nEsistono diversi memoriali in onore di Jane Addams, come il Jane Addams Memorial Park situato nei pressi di Navy Pier a Chicago.\nNel 2014, Jane Addams \u00e8 stata una dei primi 20 premiati a cui \u00e8 stata assegnata una targa di bronzo del San Francisco\u2019s Rainbow Honor Walk rendendo omaggio agli eroi ed eroine LGBT.\nIl Jane Addams College of Social Work \u00e8 una scuola professionale presso la University of Illinois di Chicago.\nIl Jane Addams Business Careers Center \u00e8 una scuola superiore di Cleveland, Ohio."}
{"id": "476139", "revid": "12760", "url": "https://it.wikipedia.org/wiki?curid=476139", "title": "Pankration", "text": ""}
{"id": "476143", "revid": "131145", "url": "https://it.wikipedia.org/wiki?curid=476143", "title": "Iseult Duff", "text": "Formazione.\nSvolse un'analisi didattica prima con Edward Glover e in seguito con il dottor Hanns Sachs a Berlino, per completare infine la sua formazione psicoanalitica con il dottor Ernest Jones a Londra.\nPrecedentemente aveva anche lavorato alla Brunswick Square Clinic. \nQuesta cos\u00ec innovativa clinica era stata fondata da Jessie Murray e Julia Turner. Aperta tra il 1913 e il 1922 \u00e8 stata la prima in Gran Bretagna ad aver adottato nuove tecniche psicoterapeutiche ispirate alla nascente psicoanalisi.\nMembro della Societ\u00e0 Psicoanalitica Britannica.\nViene ammessa alla Societ\u00e0 Psicoanalitica Britannica una prima volta nel 1923 e accettata come membro effettivo a partire dal 1933.\nLa Societ\u00e0 Psicoanalitica Britannica allora oltre al suo fondatore Ernest Jones, futuro successore di Freud alla guida del movimento psicoanalitico internazionale, contava tra i suoi membri James Glover, Sylvia Payne, Ella Freeman Sharpe, Mary Chadwick, Nina Searl, Susan Isaacs e Marjorie Brierley.\nIl caso clinico Teresa di Lisieux.\nA partire dal 1925, nel momento della massima gloria di una mistica nata in Francia e morta ad appena 24 anni, coadiuvata dal suo maestro Ernest Jones, inizia a occuparsi di Teresa di Lisieux cercando una nuova chiave d'interpretazione di tipo psicoanalitico che illuminasse alla luce di questa nascente scienza il suo percorso di vita e mettendo cos\u00ec alla prova la stessa psicoanalisi in un caso clinico cos\u00ec particolare.\nScrisse su questo eccezionale caso clinico sulla rivista diretta dallo stesso Freud \"Imago\" nel 1930.\nAltri studi di casi clinici.\nAnni dopo, a partire dal 1937, pass\u00f2 ad occuparsi di Jonathan Swift, un pastore anglicano del settecento pi\u00f9 noto come scrittore inglese, con \"A one Sided sketch of Jonathan Swift\"."}
{"id": "476147", "revid": "1888309", "url": "https://it.wikipedia.org/wiki?curid=476147", "title": "Camnago Volta", "text": "Camnago Volta (\"Camnagh\" in dialetto comasco, : ) \u00e8 un quartiere del comune di Como.\nStoria.\n\"Camnago\" \u00e8 un chiaro toponimo celtico: \"kanxmanakon\" o \"kamminakon\" significa \"campo del sentiero\". \nIl piccolo centro abitato di Camnago appartenne da sempre al territorio di Como, al cui interno viene attestato come inserito nella pieve di Zezio Inferiore con il nome di \"Comune de Camenago\".\nInserito nella stessa pieve anche all'interno dello Ducato di Milano, nel 1751 Camnago comprendeva anche i \"cassinaggi\" di \"Molino del Refreggio\", \"Molino del Sasso\", \"Molino del Mari\", \"Cassina Campora\" e \"Molino di Campora\". Un censimento effettuato lo stesso anno attesta che a quel tempo il comune di Camnago non fosse infeudato, e che per la redenzione fosse tenuto al pagamento quindicennale alla citt\u00e0 di Como (che a sua volta versava l'importo alla regia Camera del Ducato).\nNell'et\u00e0 napoleonica il comune di Camnago venne soppresso e aggregato alla citt\u00e0 di Como, recuperando l'autonomia con l'istituzione del Regno Lombardo-Veneto.\nAll'Unit\u00e0 d'Italia (1861) il comune di Camnago contava 422 abitanti. L'anno successivo il comune assunse la nuova denominazione di \"Camnago San Martino\", sostituita dopo pochi mesi dalla denominazione definitiva di \"Camnago Volta\", in onore del celebre fisico qui vissuto e sepolto.\nIl comune di Camnago Volta venne aggregato nel 1943 al comune di Como.\nMonumenti e luoghi d'interesse.\nArchitetture religiose.\nChiesa di Santa Cecilia.\nAttestata alla fine del XVI secolo come chiesa battesimale in cura ai frati dell'eremo di San Donato, la chiesa di Santa Cecilia fu elevata a parrocchiale dal vescovo di Como Lazzaro Carafino il 7 marzo 1654. Fino a quell'anno, la chiesa era alle dipendenze della parrocchia facente capo alla chiesa di San Donnino. Rielaborata nel corso nei secoli, la chiesa di Santa Cecilia ospita un cinquecentesco olio su tela raffigurante una \"Crocifissione\", oltre a una pala d'altare - gi\u00e0 attestata nel 1631 - raffigurante la santa titolare della chiesa in compagnia di san Carlo Borromeo. All'interno della chiesa, trovano inoltre posto una serie di arredi lignei (un pulpito, un confessionale e alcuni stalli del coro) d'ispirazione barocca.\nOratorio di San Francesco in Ravanera.\nL'oratorio di San Francesco in Ravanera \u00e8 un edificio ad aula unica con volte a vela, gi\u00e0 attestato durante la visita pastorale del vescovo Francesco Bonesana del 23 settembre 1703 ma risalente al XVI-XVII secolo. \nSociet\u00e0.\nEvoluzione demografica.\nDopo l'unit\u00e0 d'Italia.\nAbitanti censiti all'interno del comune di Como:\nInfrastrutture e trasporti.\nFra il 1912 e il 1955 la localit\u00e0 era servita da una fermata posta lungo la Tranvia Como-Erba-Lecco."}
{"id": "476153", "revid": "1337443", "url": "https://it.wikipedia.org/wiki?curid=476153", "title": "Karl von B\u00fclow", "text": "Biografia.\nNato da insigne famiglia militare prussiana, von B\u00fclow si arruol\u00f2 nell'esercito durante la guerra austro-prussiana del 1866; nella guerra franco-prussiana del 1871 serv\u00ec come capitano nello Stato maggiore generale tedesco. Nel 1884 fu promosso colonnello e assegnato al 9\u00ba Reggimento di fanteria della Guardia. Nel 1897 divenne direttore del dipartimento centrale del ministero della Guerra. Fu comandante del III Corpo d'armata dal 1903 sino alla nomina ad ispettore della 3\u00aa Armata nel 1912, poco prima dello scoppio della prima guerra mondiale.\nAssegnato alla 2\u00aa Armata nell'agosto 1914, comand\u00f2 l'invasione del Belgio catturando la fortezza di Namur il 22-23 agosto 1914. Avanzando in Francia, von B\u00fclow sconfisse la 5\u00aa Armata francese a Charleroi il 23-24 agosto, e ancora a Saint-Quentin il 29-30 dello stesso mese. Quando la 2\u00aa Armata, insieme con la 1\u00aa Armata del generale Alexander von Kluck, si avvicin\u00f2 a Parigi dal 31 agosto al 2 settembre, von B\u00fclow, preoccupato per la vasta breccia che si era venuta a creare fra le due armate in avanzata, ordin\u00f2 a von Kluck di dirigere la 1\u00aa Armata sulla propria sinistra perch\u00e9 offrisse sostegno all'ala destra della 2\u00aa.\nQuesta decisione tuttavia provoc\u00f2 la deviazione di von Kluck a sudest di Parigi, invece che a nordovest come previsto dal Piano Schlieffen e compromise l'offensiva. Di fronte poi al contrattacco alleato che si insinu\u00f2 nella breccia (battaglia della Marna, 5-12 settembre), le due armate dovettero ritirarsi sull'Aisne. Fu promosso feldmaresciallo nel gennaio dell'anno successivo; dopo aver accusato un attacco cardiaco due mesi dopo, fu messo a riposo all'inizio del 1916. Si stabil\u00ec a Berlino dove mor\u00ec il 31 agosto 1921."}
{"id": "476154", "revid": "775372", "url": "https://it.wikipedia.org/wiki?curid=476154", "title": "Impiego dei carri armati nella guerra di Corea", "text": "Nel corso della guerra di Corea i carri armati furono usati fin dall'inizio della guerra da parte della Corea del Nord, mentre furono usati solo successivamente da parte degli Stati Uniti, in questa voce si vuole indicare l'Impiego dei carri armati nel corso della guerra, senza uno studio storico-militare della guerra stessa, ma solo per chiarire l'influenza dell'impiego dei carri sui combattimenti in cui furono usati.\nImpiego dei carri armati.\nL'utilizzo dei carri inizi\u00f2 fin dal primo giorno di guerra da parte dell'NKPA (\"North Korean People Army\" - \"Esercito popolare della Corea del Nord\"), che aveva tre reggimenti equipaggiati con T-34/85 (lo stesso scafo dei T-34 della seconda guerra mondiale, ma con una torretta ampliata per ospitare un cannone da 85\u00a0mm) per un totale di 258 carri e 75 SU-76 (cacciacarri cingolati). All'inizio della guerra nella Corea del Sud non erano presenti unit\u00e0 corazzate (solo 37 autoblindo M8 Greyhound), i primi carri che arrivarono furono le quattro compagnie di M24 Chaffee (carro leggero) statunitensi dislocate in Giappone, che si trovarono subito a mal partito contro i carri nord-coreani.\nNel corso della battaglia per Pusan furono scoperti in un deposito giapponese 3 M26 Pershing (carri pesanti), che furono immediatamente inviati a supporto del perimetro di Pusan, ma che furono fermati da guasti meccanici al primo uso in combattimento. A fine luglio, finalmente, arrivarono gli \"Easy Eight\", cio\u00e8 gli Sherman M4A3E8, armati con cannone ad alta velocit\u00e0 da 76.2\u00a0mm e con sospensioni che permettevano una marcia pi\u00f9 veloce e morbida, seguiti poco dopo, dagli M26 Pershing del Corpo dei Marines. Questi ultimi carri ebbero ben presto ragione dei T-34-85 nord-coreani, e risultarono essenziali per la difesa del perimetro.\nI carri dei marines parteciparono anche allo sbarco di Inchon, in cui non trovarono forze corazzate nemiche. Questa fu l'unica occasione in cui furono utilizzati carri anfibi LVT(A) 4. La Repubblica Popolare Cinese non invi\u00f2 forze corazzate in Corea, quindi il peso dei combattimenti corazzati fu sostenuto costantemente dalle residue forze corazzate nord-coreane. La guerra di Corea mostr\u00f2 l'importanza delle armi di fanteria e dell'aviazione nel contrasto delle forze corazzate (circa il 50% dei carri persi dall'NKPA fu distrutta da aerei o da bazooka M29)."}
{"id": "476156", "revid": "767487", "url": "https://it.wikipedia.org/wiki?curid=476156", "title": "Ska-P (album)", "text": "Ska-P \u00e8 il primo album degli Ska-P ed \u00e8 datato 1994. Il successo dell'album frutter\u00e0 al gruppo un tour durato tutto l'anno 1995. La canzone \"Como Un Rayo\" \u00e8 dedicata alla squadra di calcio del Rayo Vallecano."}
{"id": "476161", "revid": "64833", "url": "https://it.wikipedia.org/wiki?curid=476161", "title": "Idrofilico", "text": ""}
{"id": "476169", "revid": "643494", "url": "https://it.wikipedia.org/wiki?curid=476169", "title": "Scandalo Fritsch-Blomberg", "text": "Lo scandalo Fritsch-Blomberg (in tedesco Fritsch-Blomberg-Aff\u00e4re o Blomberg-Fritsch-Krise) \u00e8 il nome collettivo con cui sono noti due scandali che ebbero come conseguenza la destituzione di due dei principali ufficiali di stato maggiore, Werner von Blomberg, feldmaresciallo e ministro della guerra, e il colonnello generale (\"generaloberst\") Werner von Fritsch, comandante in capo delle forze armate, che non vedevano di buon occhio la politica estera aggressiva di Adolf Hitler, e dei suoi progetti espansionistici in Europa, per i quali secondo i due generali, la Wehrmacht era ancora impreparata.\nVicenda.\nLo scandalo fu organizzato dai nazisti ai danni delle alte gerarchie della Wehrmacht, legate alle vecchie tradizioni prussiane che sancivano l'indipendenza delle forze armate dal governo dello Stato, nel timore che non sarebbero state facilmente disposte a sottomettersi all'autorit\u00e0 del \"F\u00fchrer\".\nIl maresciallo Werner von Blomberg.\nLa vicenda ebbe inizio nel gennaio 1938, ai danni del ministro della Guerra, il maresciallo Werner von Blomberg. Costui si era innamorato della sua segretaria Erna Gruhn e l'aveva sposata con il benestare di Hermann G\u00f6ring il 13 gennaio 1938, avendo come testimoni Hitler e lo stesso G\u00f6ring; ma mentre era in Italia per trascorrere la luna di miele, la polizia tedesca scov\u00f2 nei propri archivi un dossier dal quale risultava che Erna Gruhn in passato aveva esercitato la prostituzione.\nIl dossier fu esaminato da G\u00f6ring in persona che, provata la fondatezza dell'accusa, indusse von Blomberg a dare le dimissioni. In seguito si scopr\u00ec che si era trattato di un complotto organizzato dalle SS per far scomparire il maresciallo dalla scena: infatti nel corso della seconda guerra mondiale egli non ebbe alcun incarico e visse in Baviera fino alla sua morte (avvenuta nel 1946), assieme alla moglie.\nWerner von Fritsch.\nUn mese pi\u00f9 tardi, nel febbraio 1938, grazie a una montatura organizzata sempre dal capo delle SS Heinrich Himmler, il comandante supremo della Wehrmacht Werner von Fritsch fu accusato di essere omosessuale da Reinhard Heydrich e dalle SS, che avevano corrotto un gigol\u00f2 di Monaco per sostenere le accuse. Von Fritsch si dimise e, sebbene il processo stabilisse l'infondatezza delle accuse assolvendo von Fritsch (l'omosessualit\u00e0 era un reato, in base al paragrafo 175), egli non sarebbe pi\u00f9 stato reintegrato nell'incarico da cui era stato esautorato grazie alla manovra.\nHitler approfitt\u00f2 degli eventi per abolire il ministero della Guerra (\"Reichswehrministerium\"), creando una nuova organizzazione, l\"'Oberkommando der Wehrmacht\" (OKW), e concentrando nelle sue mani le due cariche militari rimaste vacanti. Su suggerimento di von Blomberg, Wilhelm Keitel divenne il nuovo capo dell'OKW: questo cambiamento suscit\u00f2 le proteste di alcuni esponenti veterani della Wehrmacht, soprattutto del generale Ludwig Beck. Ciononostante, a causa del giuramento personale di fedelt\u00e0 richiesto ai membri della Wehrmacht, al risentimento provato da molti militari fece seguito poca o nessuna azione di resistenza: in questo modo si riusc\u00ec in breve tempo a fare della Wehrmacht un semplice strumento nelle mani di Hitler."}
{"id": "476174", "revid": "23390", "url": "https://it.wikipedia.org/wiki?curid=476174", "title": "Fritsch-Blomberg-Aff\u00e4re", "text": ""}
{"id": "476180", "revid": "1543377", "url": "https://it.wikipedia.org/wiki?curid=476180", "title": "Nazionale di calcio delle Isole Vergini britanniche", "text": "La nazionale di calcio delle Isole Vergini britanniche \u00e8 la rappresentativa nazionale calcistica delle omonime isole caraibiche, posta sotto l'egida della British Virgin Islands Football Association ed affiliata a CONCACAF e FIFA.\nLa squadra \u00e8 una delle pi\u00f9 deboli dell'intero panorama calcistico: non ha mai preso parte alla fase finale di una manifestazione internazionale ed occupa il 208\u00ba e terzultimo posto del ranking mondiale FIFA.\nStoria.\nIl calcio sulle Isole Vergini britanniche fu portato dai marinai della Royal Navy.\nLa selezione anglo-verginiana \u00e8 una delle pi\u00f9 deboli dello scenario centroamericano e mondiale: ha occupato l'ultimo posto del ranking mondiale FIFA e non si \u00e8 mai qualificata ad una rassegna internazionale.Tra i commissari tecnici passati figura tuttavia un nome di rilievo nel calcio europeo: un allora ventiduenne Villas-Boas ha ricoperto la carica di selezionatore dei \"Nature Boyz\" per un anno, prima di essere esonerato.Alla CONCACAF Nations League 2019-2020 la nazionale delle Isole Vergini britanniche ha perso tutti e quattro gli incontri del suo raggruppamento.\nPartecipazioni ai tornei internazionali.\nCampionato CONCACAF.\nLa nazionale anglo-verginiana non ha mai disputato il Campionato CONCACAF, l'antenato della Gold Cup svoltosi dal 1963 al 1989, in quanto la BVIFA \u00e8 entrata a far parte della Confederazione Nord-Centroamericana e Caraibica nel 1994.\nCoppa dei Caraibi.\nI \"Nature Boyz\" non si sono mai qualificati alla fase finale della Coppa dei Caraibi.\nRosa attuale.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "476184", "revid": "1605525", "url": "https://it.wikipedia.org/wiki?curid=476184", "title": "Jack e la pianta di fagioli", "text": "Jack e la pianta di fagioli (\"Jack and the Beanstalk\") \u00e8 un racconto popolare inglese, diffuso in Gran Bretagna e Stati Uniti. Ne esistono numerose varianti, ed \u00e8 nota con diversi titoli; in italiano \"Jack\" diventa talvolta \"Giacomino\". Il racconto \u00e8 conosciuto anche con il titolo Jack e il fagiolo magico.\nTrama.\nC'era una volta un ragazzo di nome Jack, che viveva in una fattoria insieme alle sue sorelle e a sua madre vedova. La mucca il cui latte sfamava tutta la famiglia aveva smesso di dare latte, quindi andava venduta. Allora Jack and\u00f2 a vendere la mucca.\nIncontr\u00f2 un vecchio signore che, in cambio della mucca, gli offr\u00ec 5 fagioli magici. Quando Jack rientr\u00f2 a casa, la madre and\u00f2 su tutte le furie per ci\u00f2 che aveva fatto il figlio e gett\u00f2 i fagioli dalla finestra, per poi punire il ragazzo mandandolo a letto a digiuno.\nIl mattino seguente, era spuntata un'enorme pianta di fagioli. Jack si arrampic\u00f2 su per la pianta e trov\u00f2 il castello di un gigante. All'arrivo del gigante che disse: \"Ucci, ucci sento odor di cristianucci\", il ragazzo si nascose.\nJack osserv\u00f2 la moglie del gigante preparare una lauta cena per il marito e vide questo contare tanti sacchetti di monete d'oro. Quando il gigante si addorment\u00f2, Jack si impadron\u00ec dell'oro.\nIl giorno dopo, si arrampic\u00f2 di nuovo sulla pianta e stavolta rub\u00f2 una gallina dalle uova d'oro, anch'essa di propriet\u00e0 del gigante. Infine, la terza volta, Jack si appropri\u00f2 dell'arpa del gigante, ma lo strumento chiese aiuto e il gigante si lanci\u00f2 all'inseguimento gi\u00f9 per la pianta. Terrorizzato, il ragazzo abbatt\u00e9 il tronco e il gigante cadde, schiantandosi al suolo. Da allora lui e la mamma vissero nell'agiatezza e nella gioia.\nOrigini.\nL'autore originale \u00e8 ignoto. La prima pubblicazione apparve nel libro \"The History of Jack and the Bean-Stalk\" (1807), stampato da Benjamin Tabart (nato nel 1767). In seguito, la fiaba fu resa popolare soprattutto dalla raccolta di favole \"English Folk &amp; Fairy Tales\" di Joseph Jacobs."}
{"id": "476185", "revid": "380654", "url": "https://it.wikipedia.org/wiki?curid=476185", "title": "Mandible Claw", "text": "La Mandible Claw \u00e8 una mossa di wrestling, appartenente alla categoria delle mosse di sottomissione. Consiste nell'infilare in bocca all'avversario la propria mano fino a soffocarlo. Resa popolare dal wrestler americano Mick Foley, la mossa \u00e8 basata sulla \"pressione del nervo della mandibola\", mossa finale del wrestler degli anni sessanta Sam Sheppard.\nTecnica.\nLa presa consiste nell'infilare il proprio dito medio e l'anulare nella bocca del nemico, facendole scivolare sotto la lingua e premendo sul tessuto soffice che si trova sul fondo della bocca. Il pollice e/o il palmo della stessa mano si trova sotto la mandibola, e viene applicata una pressione verso il basso dal medio e dall'anulare mentre il pollice/palmo premono la mandibola verso l'alto. Foley successivamente sostenne in un'intervista televisiva che la sensazione di dolore sui nervi sotto la lingua \u00e8 cos\u00ec forte che inibisce la vista e, quando applicata a lungo, pu\u00f2 causare lo svenimento all'avversario.\nIl contatto con l'interno della bocca del nemico, spinse Foley (sotto le sembianza dello psicopatico Mankind) ad eseguirla con un unico dito ricoperto da una copertura in cuoio. Successivamente cambi\u00f2 il guanto con un calzino chiamato \"Mr. Socko,\" facendo diventare la Mandible Claw una delle mosse pi\u00f9 popolari."}
{"id": "476190", "revid": "406085", "url": "https://it.wikipedia.org/wiki?curid=476190", "title": "Media aritmetica", "text": ""}
{"id": "476194", "revid": "438678", "url": "https://it.wikipedia.org/wiki?curid=476194", "title": "L'amore in gioco", "text": "L'amore in gioco (\"Fever Pitch\") \u00e8 un film statunitense del 2005 diretto dai fratelli Farrelly, remake del film del 1997 \"Febbre a 90\u00b0\" di David Evans, liberamente ispirato all'omonimo romanzo di Nick Hornby.\nTrama.\nBoston (Massachusetts), inizio 2004. Ben, estroverso insegnante delle scuole medie, conosce Lindsay, una rampante ragazza in carriera, e se ne innamora, ricambiato. La storia d'amore tra i due sembra procedere al meglio, fino a quando Lindsay non scopre che Ben \u00e8 un tifoso sfegatato dei Boston Red Sox. Ben presto ogni pensiero di Ben e ogni momento libero della coppia vengono \"invasi\" dai Red Sox e questo fa entrare il loro rapporto in crisi: quando Lindsay per\u00f2 decide di lasciarlo, Ben sprofonda in una grossa depressione, che lo porta a interrogarsi sulle implicazioni che il suo tifo ha sulla vita reale. Quando per\u00f2 capisce che l'amore per i Red Sox non vale quello per Lindsay, la squadra ricomincia a vincere.\nProduzione.\nIl film \u00e8 il remake della pellicola del 1997 \"Febbre a 90\u00b0\", ambientata a Londra e liberamente ispirata al romanzo omonimo di Nick Hornby. Il principale cambiamento rispetto all'originale riguarda l'ambientazione (Boston) e lo sport seguito dal protagonista, il baseball anzich\u00e9 il calcio (e l'Arsenal). Similmente all'Arsenal, i Boston Red Sox potevano \"vantare\" una lunga serie di sconfitte, interrotta proprio nel 2004 dalla vittoria delle World Series, che non avveniva da 86 anni. Il finale del film \u00e8 stato girato il 27 ottobre 2004 allo stadio di St. Louis, al termine della gara delle finali di World Series tra St. Louis Cardinals e Boston Red Sox. L'inattesa rimonta dei Red Sox contro i New York Yankees nella finale di American League ha spinto gli sceneggiatori a modificare precipitosamente il finale della pellicola."}
{"id": "476195", "revid": "21079", "url": "https://it.wikipedia.org/wiki?curid=476195", "title": "Insieme generatore di un gruppo", "text": ""}
{"id": "476199", "revid": "339392", "url": "https://it.wikipedia.org/wiki?curid=476199", "title": "\u00d6sterbotten", "text": ""}
{"id": "476203", "revid": "970018", "url": "https://it.wikipedia.org/wiki?curid=476203", "title": "Adolfo Borgognoni", "text": "Fu battezzato come Luigi. Fu professore di letteratura italiana all'Universit\u00e0 di Pavia.\nBiografia.\nNacque a Corropoli, in provincia di Teramo, dove il padre Camillo esercitava la professione di medico condotto. Dopo il trasferimento del padre a Budrio, prosegu\u00ec gli studi a Bologna dove nel 1860 si laure\u00f2 in giurisprudenza.\nLa vicenda umana e professionale di Borgognoni fu indirizzata e influenzata dall'amicizia con Giosu\u00e8 Carducci del quale il giovane Adolfo frequent\u00f2 le lezioni universitarie e che gli trasmise l'amore per la letteratura e la passione politica per la fede repubblicana. \nAbbandonato lo studio del diritto si dedic\u00f2 all'insegnamento di letteratura italiana prima a Imola, presso il ginnasio, poi a Ravenna, presso l'Istituto Tecnico e quindi nel Liceo. \nDal 1863 inizi\u00f2 a pubblicare versi, studi letterari e articoli di argomento politico su numerosi periodici repubblicani. L'azione politica svolta gli valse persecuzioni e un breve periodo di latitanza. \nNel 1889 vinse la cattedra di letteratura italiana all'Universit\u00e0 di Pavia, la stessa che era stata di Ugo Foscolo e di Vincenzo Monti.\nA Pavia ricevette pi\u00f9 volte la visita dell'amico Carducci nella casa di piazza della Rosa dove spesso si raccoglievano in conversazione studenti e colleghi.\nProprio a Pavia Borgognoni mor\u00ec il 31 ottobre 1893.\nAlcune delle sue posizioni critiche trovarono una accoglienza da parte di Benedetto Croce che nel 1913 cur\u00f2 la stampa di una raccolta postuma di saggi letterari di Borgognoni."}
{"id": "476206", "revid": "22035", "url": "https://it.wikipedia.org/wiki?curid=476206", "title": "Partito Democratico Cristiano (Svizzera)", "text": ""}
{"id": "476209", "revid": "35813", "url": "https://it.wikipedia.org/wiki?curid=476209", "title": "Luigi Adolfo Borgognoni", "text": ""}
{"id": "476212", "revid": "6923", "url": "https://it.wikipedia.org/wiki?curid=476212", "title": "Korora", "text": "Korora era una distribuzione GNU/Linux derivata da Fedora. Attualmente non pi\u00f9 sviluppata.\nStoria.\nCreata nel 2005 ed originariamente basata su Gentoo Linux, Korora \u00e8 stata riprogettata nel 2010 per diventare una distribuzione basata su Fedora.\nLa versione 26 (Bloat) \u00e8 stata distribuita il 24 settembre 2017.\nCaratteristiche.\nIl principale obiettivo che Korora si propone di raggiungere \u00e8 quello di fornire un sistema operativo GNU/Linux completo e di facile utilizzo; infatti essa include diverso software non presente in Fedora.\nEssa presenta le seguenti caratteristiche:\n\u00c8 disponibile con cinque ambienti desktop: GNOME e KDE, Cinnamon e MATE, e infine Xfce.\nApplicazioni preinstallate.\nKorora ha gi\u00e0 preinstallate tutte le applicazioni che l'utente medio pu\u00f2 desiderare. Per esempio, Firefox \u00e8 il browser di default (al posto di Konqueror) e VLC \u00e8 il riproduttore multimediale di default (al posto di Dragon Player e Totem). La filosofia che \u00e8 stata seguita \u00e8 \"un solo programma per ogni singolo compito\", anche se poi l'utente pu\u00f2 sempre installare software aggiuntivo (ad esempio il browser Google Chrome) tramite il \"Gestore di pacchetti software\".\nInstallazione semplificata dei drivers per la scheda video.\nKorora adotta il Jockey Device Driver manager (originariamente sviluppato dal team di Ubuntu), per garantire una semplice installazione dei driver di terze parti (anche proprietari) necessari al corretto funzionamento delle schede video NVIDIA e di alcuni dispositivi wireless.\n\"Repositories\" preconfigurati.\nIl software non-free per Fedora si trova in appositi \"repositories\" (letteralmente \"depositi di programmi\") che l'utente deve configurare a mano. Operazione non cos\u00ec complessa, ma certo scomoda per gli utenti inesperti.\nKorora include diversi \"repositories\" di terze parti: cos\u00ec baster\u00e0 aprire il \"Gestore di pacchetti software\", per poter selezionare ed installare tutte le applicazioni desiderate con un semplice click.\nSono disponibili:\nGli utenti possono facilmente installare il plugin Adobe Flash per il browser attraverso il \"Gestore di pacchetti software\", grazie al metapacchetto RPM \"flash-plugin-helper\".\nCiclo di \"release\".\nKorora \u00e8 basata su Fedora e viene distribuita circa un mese dopo l'uscita della distribuzione madre. Il ciclo di \"release\" \u00e8 quindi, all'incirca, semestrale.\nIl numero della \"release\" \u00e8 identico al numero di \"release\" della distribuzione madre (quindi Korora 15 \u00e8 basata su Fedora 15, Korora 16 \u00e8 basata su Fedora 16, e cos\u00ec via).\nVersioni disponibili.\nKorora viene fornita su supporto live-DVD e con cinque diversi ambienti desktop: Cinnamon, GNOME, KDE, MATE, Xfce. Il live-DVD permette di provare il sistema operativo senza installare nulla sul disco rigido del computer; in un secondo momento si potr\u00e0 installare permanentemente Korora sul computer."}
{"id": "476214", "revid": "466539", "url": "https://it.wikipedia.org/wiki?curid=476214", "title": "Il giro del mondo in 80 giorni (film 1956)", "text": "Il giro del mondo in 80 giorni (\"Around the World in 80 Days\") \u00e8 un film del 1956 diretto da Michael Anderson, liberamente tratto dal romanzo \"Il giro del mondo in 80 giorni\" (1872) di Jules Verne.\nIl film venne presentato fuori concorso al 10\u00ba Festival di Cannes e vinse cinque Premi Oscar (tra cui \"miglior film\") su otto candidature e due Golden Globe (su tre candidature). Il film presenta 40 camei di attori famosi del tempo, tra i quali Fernandel, Peter Lorre, Frank Sinatra, John Carradine, Marlene Dietrich, Buster Keaton.\nTrama.\nPhileas Fogg \u00e8 un gentiluomo londinese, persona elegante, estremamente precisa e abitudinaria. Un giorno viene coinvolto in una scommessa lanciata da alcuni membri del Reform Club, club per gentiluomini da lui frequentato, che discutono sulla possibilit\u00e0 di effettuare un viaggio attorno al mondo in soli ottanta giorni.\nFogg accetta la scommessa, la cui posta in palio \u00e8 di 20.000 \u00a3, e parte immediatamente, accompagnato dal suo maggiordomo Passepartout. Durante il viaggio, ricco di sorprese e di contrattempi, i due utilizzeranno i pi\u00f9 svariati mezzi di trasporto (treni, piroscafi, mongolfiere, piroghe ed elefanti) e si troveranno coinvolti in movimentate avventure, quali il salvataggio della principessa indiana Aouda, che seguir\u00e0 Fogg fino a Londra e diventer\u00e0 sua moglie.\nDurante l'intero percorso, Fogg viene inseguito dal detective Fix, che lo crede responsabile di una rapina presso la Banca d'Inghilterra. L'investigatore lo arresta, facendogli credere di aver perso la scommessa. Ma, avendo viaggiato sempre verso oriente, egli ha guadagnato una giornata rispetto agli ottanta giorni previsti, il che gli permette di presentarsi in perfetto orario nella sede del club e di vincere la scommessa.\nDistribuzione.\nIl film fu distribuito nelle sale cinematografiche nel formato panoramico 2,20:1 in Todd-AO (Mike Todd era tra i produttori del film) e cio\u00e8 girato in 65 mm su negativo e stampato in 70 mm su positivo. Questo, naturalmente, portava ad un effetto di \"dilatazione\" dello schermo ed avvicinava il prodotto a quello che era la moda di quegli anni, e cio\u00e8 il Cinerama.\nLa versione integrale, disponibile in DVD, comprensiva di \"ouverture\" ed \"exit music\" dura 183 minuti e inizia con un lungo estratto dal \"Viaggio nella Luna\" di Georges M\u00e9li\u00e8s."}
{"id": "476216", "revid": "5791", "url": "https://it.wikipedia.org/wiki?curid=476216", "title": "Das Kapital", "text": ""}
{"id": "476219", "revid": "436907", "url": "https://it.wikipedia.org/wiki?curid=476219", "title": "Le origini (Banco del Mutuo Soccorso)", "text": "Le origini \u00e8 la quinta raccolta del gruppo musicale italiano Banco del Mutuo Soccorso, pubblicata nel 1996 dalla BMG Ricordi.\nNel 1998 \u00e8 stata ripubblicata dalla Ricordi con il titolo \"Gli anni 70\"."}
{"id": "476220", "revid": "28402", "url": "https://it.wikipedia.org/wiki?curid=476220", "title": "Energia d'attivazione", "text": ""}
{"id": "476226", "revid": "1482985", "url": "https://it.wikipedia.org/wiki?curid=476226", "title": "Utility ColorSync", "text": "Utility ColorSync \u00e8 un'utility sviluppata dalla Apple Inc. per il sistema operativo macOS. Essa consiste in un'interfaccia che serve per accedere alla tecnologia ColorSync, sviluppata dalla stessa Apple.\nFunzionalit\u00e0.\nL'applicazione \u00e8 caratterizzata da un'interfaccia composta da due parti: una finestra per sfogliare i documenti e la finestra di utility. La prima parte permette di zoommare l'immagine e applicarci un Filtro, la seconda permette di effettuare diverse operazioni:\n\u00c8 anche disponibile un \"color-picker\" interattivo, che permette di identificare un colore visualizzato sullo schermo."}
{"id": "476227", "revid": "2223362", "url": "https://it.wikipedia.org/wiki?curid=476227", "title": "Selezione di calcio della Groenlandia", "text": "La selezione di calcio della Groenlandia \u00e8 la rappresentativa calcistica nazionale della Groenlandia ed \u00e8 posta sotto l'egida della federazione calcistica groenlandese, la Gr\u00f8nland Boldspil-Union. La selezione non \u00e8 riconosciuta a livello internazionale, in quanto la federazione groenlandese non \u00e8 membro della FIFA n\u00e9 della UEFA o della CONCACAF, per quanto all'interno del Regno di Danimarca la Groenlandia abbia lo stesso status delle Isole F\u00e6r \u00d8er, la cui nazionale \u00e8 invece riconosciuta internazionalmente.\nLa federazione groenlandese \u00e8 affiliata all'NF-Board dal 2005 e alla ConIfa dal 2016. L'obiettivo della federazione, tuttavia, \u00e8 di ricevere lo status ufficiale.\nI commissari tecnici sono dal 2013 Ren\u00e9 Olsen e l'eritreo Tekre Ghebrelul. Il capitano \u00e8 il difensore Niklas Kreutzmann.\nStoria.\nLa selezione groenlandese gioc\u00f2 la sua prima partita il 2 luglio 1980 alla Greenland Cup disputata in Islanda: fu sconfitta 6-0 dalle F\u00e6r \u00d8er. Nel 1989 partecip\u00f2 alla prima edizione del torneo calcistico agli Island Games, disputati alle Isole F\u00e6r \u00d8er: dopo aver vinto all'esordio 4-1 contro le Isole Shetland, perse le successive tre partite chiudendo il torneo al quarto posto su cinque. Agli Island Games del 1991 perse tutte le quattro partite disputate. Nell'edizione del 1993, dopo aver chiuso il proprio girone al secondo posto, perse la finale per il terzo posto contro le Isole \u00c5land per 2-1. Nel 1995, dopo aver vinto il proprio girone, perse in semifinale per 2-1 contro l'Isola di Wight e poi nella finale per il terzo posto contro Jersey per 6-3 dopo i tempi supplementari. Nell'edizione del 1997 chiuse all'ultimo posto, mentre nell'edizione del 1999 si classific\u00f2 ottava dopo aver chiuso il girone al secondo posto ed aver perso le successive partite di consolazione per il 5\u00ba- 8\u00ba posto contro Rodi (2-0) e Gotland (7-2). Nell'edizione del 2001 si classific\u00f2 nona, dopo aver chiuso il girone all'ultimo posto ed aver vinto le partite per il 9\u00ba- 12\u00ba posto contro le Isole Falkland per 4-0 e contro Saaremaa per 2-0. Nello stesso anno, alla Vanlose Arena di Copenaghen, gioc\u00f2 contro Tibet una partita (vinta 4-1) che fece scoppiare una caso internazionale, dal momento che la Cina, che contesta la sovranit\u00e0 del Tibet, minacci\u00f2 di attuare un embargo sulle esportazioni groenlandesi di gamberi. Agli Island Games del 2003 si classific\u00f2 decima: chiuse al terzo posto il girone (in cui sconfisse Sark per 16-0 in quella che \u00e8 la miglior vittoria della storia della Groenlandia), qualificandosi alle partite di consolazione per il 9\u00ba- 12\u00ba posto: qui vinse contro Alderney per 3-0 ma perse contro Gotland per 2-1. Nella successiva edizione arriv\u00f2 ottava, dopo aver chiuso il girone al quarto posto ed aver perso la finale per il 7\u00ba posto.\nIl 13 ottobre 2005 fu ammessa come membro provvisorio alla NF-Board, divenendone poi membro effettivo il 25 marzo 2006. Nello stesso anno la Groenlandia partecip\u00f2 all'unica edizione della FIFI Wild Cup, competizione organizzata dalla FIFI, venendo eliminata al primo turno dopo aver perso entrambe le gare disputate, la prima 0-1 contro il Cipro del Nord, poi vincitore del trofeo, la seconda 2-4 contro Zanzibar, poi arrivata seconda. Sempre nel 2006 partecip\u00f2 anche all'unica edizione disputata della ELF Cup, anche in questo caso venendo eliminata al primo turno: dopo la vittoria per 2-0 nella partita inaugurale contro la Gagauzia, arrivarono un pareggio per 1-1 contro Zanzibar ed una sconfitta per 0-1 contro il Kirghizistan. Nel 2009 partecip\u00f2 nuovamente agli Island Games, in cui giunse dodicesima: chiuse il proprio girone al terzo posto, qualificandosi alla finale per l'11\u00ba posto, persa 4-3 contro Gotland. Il 17 ottobre 2009 la federazione groenlandese fu ammessa come membro provvisorio dalla IFU, International Football Union.\nChiuse all'11\u00ba posto gli Island Games del 2011: dopo aver chiuso all'ultimo posto il proprio girone, sconfisse per 1-0 le Ebridi Esterne nella finale per l'11\u00ba posto. Nell'edizione del 2013 giocata a Bermuda arriv\u00f2 seconda: perse la partita inaugurale per 3-0 contro i padroni di casa, ma vinse le due successive partite del girone contro Fr\u00f8ya per 12-0 e contro le Isole Falkland per 9-0; in finale perse nuovamente contro Bermuda per 1-0. Agli Island Games del 2015 arriv\u00f2 seconda nel proprio girone, chiudendo alle spalle di Minorca solo per la differenza reti: si qualific\u00f2 cos\u00ec per la finale per il 5\u00ba posto, che vinse per 2-1 contro l'Isola di Wight. Dal maggio 2016 la federazione groenlandese \u00e8 affiliata alla ConIfa. Nell'estate 2017, ai Giochi Olimpici dei piccoli Stati, la nazionale groenlandese ottiene la medaglia d'argento, perdendo la finale contro l'Isola di Man col punteggio di 0-6.\nStatus.\nUno dei pi\u00f9 grandi ostacoli al riconoscimento internazionale della Groenlandia \u00e8 costituito dalle rigide norme della FIFA sugli stadi e sulle superfici di gioco: in Groenlandia non vi sono infatti impianti dotati di seggiolini per gli spettatori, e fino al 2009 i campi da calcio erano tutti in terra battuta. Il primo campo da calcio in erba sintetica fu completato ed inaugurato a Qaqortoq nel settembre 2009. Il 13 settembre 2010 il presidente della FIFA Sepp Blatter fece visita a Qaqortoq ed annunci\u00f2 pubblicamente l'approvazione del campo da parte della FIFA, condizione necessaria per il riconoscimento internazionale della federazione groenlandese.\nNel dicembre 2014 la federazione danese e quella groenlandese conclusero un accordo avente l'obiettivo di arrivare all'affiliazione della Groenlandia alla UEFA e alla FIFA nel 2020: la federazione danese si impegn\u00f2 a dare un sostegno finanziario finalizzato a sostituire i campi in terra battuta con almeno un campo in erba sintetica in ciascuno dei quattro comuni della Groenlandia. Nel maggio 2015 il Parlamento groenlandese stanzi\u00f2 un milione di dollari per la costruzione di un nuovo stadio nazionale a Nuuk con posti a sedere e al coperto: il piano contempl\u00f2 la realizzazione di una struttura coperta e riscaldata, avente una capacit\u00e0 di diverse migliaia di spettatori, la presentazione del relativo progetto al Parlamento nel corso della sessione autunnale del 2016 e il completamento dello stadio nel 2020. Al di l\u00e0 della proposta del nuovo stadio, nel giugno 2015 fu posto il primo campo in erba sintetica anche a Nuuk, la capitale del paese; nel mese di luglio 2016 fu introdotta l'erba sintetica anche allo stadio nazionale, il Nuuk Stadion, dove la selezione gioca le sue partite interne.\nPer diventare un membro della FIFA, \u00e8 necessario che la federazione groenlandese divenga membro di una confederazione continentale. Tuttavia l'attuale statuto della UEFA consente l'affiliazione solo alle federazioni che rappresentano paesi riconosciuti dall'ONU come stati indipendenti. Un'altra possibilit\u00e0 per la Groenlandia, dato che appartiene geograficamente al continente nordamericano, \u00e8 l'adesione alla CONCACAF, che consente l'affiliazione anche a territori dipendenti.\nSponsor.\nDa tempo lo sponsor principale della selezione di calcio della Groenlandia \u00e8 la \"Coca-Cola\".\nRosa attuale.\nLista dei 20 giocatori convocati da Tekre Ghebrelul e Ren\u00e9 Olsen per gli Island Games 2015.\n! colspan=\"9\" bgcolor=\"#C8D3FB\" align=\"left\" |\n! colspan=\"9\" bgcolor=\"#C8D3FB\" align=\"left\" |\n! colspan=\"9\" bgcolor=\"#C8D3FB\" align=\"left\" |\n! colspan=\"9\" bgcolor=\"#C8D3FB\" align=\"left\" |\nConfronti internazionali.\nTabella aggiornata al 2 luglio 2015."}
{"id": "476246", "revid": "363629", "url": "https://it.wikipedia.org/wiki?curid=476246", "title": "Tetracicline", "text": "Le tetracicline sono un vasto gruppo di farmaci antibatterici inibitori della sintesi proteica. Efficaci contro i batteri Gram-positivi, Gram-negativi aerobi e anaerobi, contro brucelle e diarree causate da \"Escherichia coli\". Inoltre, esse sono attive nei confronti di alcuni microorganismi resistenti agli antibiotici che agiscono sulla parete cellulare batterica, quali le rickettsie, le clamidie, i micoplasmi e i fitoplasmi.\nStoria.\nLa storia di questi antibiotici si apre nel 1947-48 con la scoperta della clortetraciclina (Aureomicina) in colture di \"Streptomyces aureofaciens\". \u00c8 del 1950 la scoperta della ossitetraciclina (Terramicina), isolata dallo \"Streptomyces rimosus\". Il terzo esponente degli antibiotici tetraciclinici naturali fu preparato originariamente per via chimica: si tratta della tetraciclina stessa, considerata come il prototipo di questi antibiotici, ottenuta per idrogenolisi catalitica della clortetraciclina. In seguito la tetraciclina \u00e8 stata isolata anche da uno streptomicete proveniente da un campione di terreno texano; non solo, ma si accert\u00f2 che anche lo \"Streptomyces aureofaciens\", normale produttore di clortetraciclina, in opportune condizioni pu\u00f2 elaborare come antibiotico principale la tetraciclina al posto di quest'ultima. La demeclociclina o demetilclortetraciclina \u00e8 il prodotto di un ceppo mutante di \"Streptomyces aureofaciens\"; la metaciclina, la doxiciclina, la minociclina, la rolitetraciclina e la limeciclina sono tutti derivati semisintetici. \nLa clortetraciclina, la metaciclina, l'ossitetraciclina, la demeclociclina e la tetraciclina, con i due sottocomposti rolitetraciclina e limeciclina, sono definite tetracicline di \"prima generazione\", mentre dossiciclina e minociclina sono dette di \"seconda generazione\".\nChimica.\nLe tetracicline sono strutturalmente rappresentate da un nucleo di base lineare tetraciclico fuso (anelli A, B, C e D) con diversi gruppi funzionali a esso attaccati. La tetraciclina pi\u00f9 semplice che mostra attivit\u00e0 antibatterica \u00e8 la 6-desossi-6-demetiltetraciclina (sanciclina) per cui tale struttura pu\u00f2 essere considerata come il minimo farmacoforo.\nLe tetracicline sono poco solubili in acqua; hanno carattere anfotero; a pH acido tendono a epimerizzare e a degradarsi, con formazione di composti inattivi (anidrotetracicline); a pH basico si formano le isotetracicline attraverso la rottura dell'anello con la formazione di un eterociclo; assunte in massicce quantit\u00e0 rendono luminescenti le ossa se esposte ai raggi UV.\nCaratteristiche importanti per l'attivit\u00e0 antibatterica delle tetracicline, sono sicuramente il mantenimento del nucleo di base, il gruppo dimetilamino in posizione 4 e la conservazione del sistema cheto enolico (posizioni 11,12 e 12 a) in prossimit\u00e0 dell'anello fenolico D.\nLe tetracicline sono forti agenti chelanti e sia le loro propriet\u00e0 antibatteriche sia quelle farmacocinetiche sono influenzate dalla capacit\u00e0 di chelare ioni metallici. I siti chelanti includono il sistema \u03b2-dichetone (posizioni 11 e 12), il sistema enolico (posizioni 1 e 3) e carbossiamidico dell'anello A.\nAnche le recenti glicilcicline, (come altri derivati tetraciclinici), formano complessi con cationi bivalenti.\nLa sostituzione del gruppo carbossiamidico in C-2, con altri gruppi porta generalmente alla formazione di analoghi con inferiore attivit\u00e0 antibatterica, probabilmente perch\u00e9 vi \u00e8 uno scarso accumulo di queste molecole da parte dei batteri.\nTuttavia, l'aggiunta di sostituenti all'azoto amidico pu\u00f2 conferire una certa idrosolubilit\u00e0, come nel caso della rolitetraciclina e limeciclina. Coerentemente con queste osservazioni, sostituzioni nelle posizioni 1, 3, 4a, 10, 11 o 12 sono sicuramente dannose per l'attivit\u00e0 antibatterica. Tuttavia, altre sostituzioni in diverse posizioni sugli anelli B, C e D sono tollerate.\nPer rendere le tetracicline una classe di composti ad ampio spettro, durante gli anni novanta \u00e8 stata intrapresa una ricerca sistematica per scoprire nuovi analoghi che potessero essere attivi nei confronti degli organismi resistenti alle vecchie tetracicline, mantenendo nel contempo attivit\u00e0 contro gli organismi tetraciclina-sensibili.\nIl risultato della ricerca \u00e8 rappresentato dalle 9-gliciniltetracicline (glicilcicline). Il tentativo di introdurre sostituenti in posizione 9 della molecola come 9-nitro, 9-amino, 9-idrossi, ha condotto ad analoghi caratterizzati da scarsa attivit\u00e0 antibatterica. Inoltre, si not\u00f2 che i 9-acilamido derivati della minociclina esibivano un'attivit\u00e0 antibatterica simile a quella delle prime tetracicline ma erano privi di attivit\u00e0 verso gli organismi resistenti.\nTuttavia, si osserv\u00f2 che quando il gruppo acilico veniva modificato in modo tale da includere una \"N,N\"-dialchilamina come per esempio nella 6-demetil-6-desossitetraciclina e come nei derivati della minociclina, non solo era preservata l'attivit\u00e0 antibatterica quanto i composti divenivano attivi contro i batteri contenenti i geni Tet responsabili dell'efflusso delle prime tetracicline (Tet(A)-Tet(D)-Tet(K)) e della protezione ribosomiale (Tet(M)).\nL'efflusso infatti, \u00e8 il meccanismo fondamentale alla base della resistenza alle tetracicline, e consiste nel ridurre attivamente la concentrazione dell'antibiotico all'interno della cellula batterica attraverso la membrana citoplasmatica, grazie alla sintesi inducibile di una proteina di membrana (Tet) codificata da geni collocati su plasmidi o su trasposoni.\nQuesti dati suggeriscono quindi, che per ottenere una tale attivit\u00e0 nelle tetracicline sarebbe necessaria una sostituzione in posizione 9 della molecola con un gruppo \"N\"-alchil glicilamidico.\nFarmacodinamica.\nLe tetracicline inibiscono la sintesi proteica dei batteri legandosi alla subunit\u00e0 30S del ribosoma batterico in modo tale da impedire l'accesso dell'aminoacil-tRNA al sito accettore (A), presente nel complesso mRNA-ribosoma: l'RNA messaggero (mRNA) si lega alla subunit\u00e0 30S dell'RNA ribosomiale batterico. Il sito P (peptidilico) della subunit\u00e0 50S dell'RNA ribosomiale contiene la catena polipeptidica nascente; in condizioni normali l'aminoacil-tRNA, che lega l'aminoacido che deve essere aggiunto alla catena, raggiunge il sito A e qui si lega mediante interazione tra le basi appaiate complementari presenti nella sequenza anticodone del tRNA e nella sequenza codon dell'mRNA; le tetracicline bloccano fisicamente il legame del tRNA al sito accettore (A).\nLe tetracicline attraversano la membrana esterna dei batteri gram-negativi per diffusione passiva, attraverso i canali idrofili OmpF e OmpC formati dalle porine della membrana esterna, sotto forma di complessi di coordinazione con cationi metallici (probabilmente magnesio) e, la membrana citoplasmatica interna mediante trasporto attivo.\nIl complesso antibiotico-catione metallico attratto, mediante il potenziale di membrana, attraverso la membrana esterna, si accumula nel periplasma dove in seguito si dissocia liberando tetraciclina non carica, una molecola debolmente lipofila in grado di attraversare il doppio strato lipidico della membrana citoplasmatica.\nAllo stesso modo, si suppone che la forma lipofila, elettricamente neutra, sia anche quella in grado di passare attraverso la membrana citoplasmatica dei batteri gram-positivi.\nIl passaggio di questi farmaci attraverso la membrana citoplasmatica richiede un sistema di trasporto energia-dipendente. Nel citoplasma, le tetracicline si presentano sotto forma di chelati poich\u00e9 il pH interno e le concentrazioni dello ione metallico bivalente sono pi\u00f9 alte rispetto a quelle presenti all'esterno della cellula.\nInfatti, con molta probabilit\u00e0, il principio attivo che lega il ribosoma \u00e8 un complesso magnesio-tetraciclina.\nL'associazione delle tetracicline con il ribosoma \u00e8 reversibile e ci\u00f2 spiega gli effetti batteriostatici di questi antibiotici.\nDiversi studi hanno messo in evidenza la presenza di un sito ad alta affinit\u00e0 per le tetracicline localizzato a livello della subunit\u00e0 ribosomiale 30S e mediante studi di fotoaffinit\u00e0 e \"footprinting\" si \u00e8 constatato che la proteina S7 e le basi G693, A892, U1052, C1054, G1300 e G1338 di rRNA 16S contribuiscono a formare la tasca di legame. Tuttavia, Schnappinger e Hillen, hanno puntualizzato che tali siti possono non riflettere necessariamente l'attuale sito di legame.\nIn verit\u00e0, l'interpretazione degli studi \u00e8 complicata dall'osservazione che il sito di legame delle tetracicline al ribosoma (che misura approssimativamente 8-12 \u00c5) sembra causare modificazioni strutturali nell'rRNA 16S. Tuttavia, poich\u00e9 la resistenza dei propionibatteri, batteri gram-positivi che fermentano i carboidrati con produzione di acido propionico e acetico, alle tetracicline coinvolge una mutazione citosina-guanina in posizione 1058 nell'rRNA 16S, si potrebbe pensare che le basi vicine U1052 e C1054, identificate con la tecnica del footprinting, abbiano un significato funzionale nel legame delle tetracicline alla subunit\u00e0 30S.\nL'assenza di un'attivit\u00e0 antieucariotica, testimonia le propriet\u00e0 antimicrobiche selettive delle tetracicline. A livello molecolare, ci\u00f2 deriva dalla relativamente debole inibizione della sintesi proteica supportata dai ribosomi 80S e dallo scarso accumulo degli antibiotici nelle cellule di mammifero. In ogni caso, le tetracicline inibiscono la sintesi proteica nei mitocondri per la presenza in questi organelli dei ribosomi 70S. L'attivit\u00e0 antiparassitaria delle tetracicline, infatti, \u00e8 in alcuni casi spiegata dalla presenza, in taluni organismi (per es. P. falciparum), dei mitocondri. Tuttavia, esistono altri tipi di protozoi senza mitocondri, che rimangono sensibili alle tetracicline.\nInterazioni strutturali.\nLa formazione di complessi tra le tetracicline e ioni metallici \u00e8 oggetto di studio da parte dei ricercatori.\n\u00c8 stato osservato come l'interazione delle tetracicline con ioni Cu(II), possa danneggiare significativamente il DNA.\nL'interazione delle tetracicline con il DNA risulta in un'alchilazione nelle posizioni \"N\"-7 e \"N\"-3 delle basi di adenina e guanina e causa destabilizzazione della struttura secondaria del DNA. Si pot\u00e9 constatare, quindi, che il danno indotto al DNA dal complesso tetraciclina-Cu(II) era sicuramente dovuto al legame delle tetracicline e del rame al DNA, al trasferimento del gruppo metilico dalle tetracicline alle basi azotate e alla generazione di radicali liberi in prossimit\u00e0 del DNA a causa della fotosensibilizzazione indotta dalle tetracicline.\nStudi rilevanti sono stati condotti anche, sui siti di legame delle tetracicline presenti sulla subunit\u00e0 ribosomiale 30S, interazione che \u00e8 alla base, come si \u00e8 detto, del loro meccanismo d'azione.\nLa piccola subunit\u00e0 ribosomiale (30S nei procarioti), \u00e8 responsabile della codificazione dell'informazione genetica. Essa, infatti, gioca un ruolo centrale nella formazione del complesso d'inizio, che richiede la sua interazione con l'mRNA, il tRNA e i fattori d'inizio, discrimina tra le molecole di aminoacil tRNA, garantendo cos\u00ec una certa accuratezza traduzionale ed \u00e8 un target naturale per i ligandi che inibiscono la sintesi proteica come per l'appunto antibiotici e tossine.\nCome si sa, le tetracicline inibiscono la sintesi proteica interferendo con il legame dell'aminoacil tRNA al sito-A della subunit\u00e0 30S.\nMediante cristallografia a raggi-X \u00e8 stata analizzata la struttura del complesso formato dalla subunit\u00e0 ribosomiale 30S di Thermus thermophilus con la tetraciclina.\nSono stati identificati sei siti (Tet) di legame delle tetracicline sulla subunit\u00e0 ribosomiale 30S, con un range occupazionale da 1 a 0.41.\nSi \u00e8 visto che Tet-1, il sito con la pi\u00f9 elevata occupazione, \u00e8 localizzato tra il solco minore distorto di H34 e il loop di H31, vicino al sito-A dove l'aminoacil tRNA si attaccava alla subunit\u00e0 30S. Gli altri cinque siti sono stati identificati in diverse posizioni.\nQuesti studi hanno permesso di verificare la presenza di sei siti di legame per le tetracicline sulla subunit\u00e0 ribosomiale 30S, siti che per\u00f2 non sembrano possedere tratti strutturali comuni.\nL'interrogativo che gli studiosi si sono posti \u00e8, quali siti potrebbero riguardare la traduzione e in che misura essi sarebbero coinvolti nell'azione inibitoria delle tetracicline.\nTet-1, il sito con il pi\u00f9 alto grado di occupazione, interferisce con il sito-A, prevenendo fisicamente il legame del tRNA al sito-A. Questa interazione rispecchia il meccanismo d'azione classico delle tetracicline, offrendo una chiara spiegazione dell'effetto batteriostatico di questi antibiotici.\nFarmacoresistenza.\nLa resistenza alle tetracicline \u00e8 mediata da vari meccanismi:\nAccanto a questi due meccanismi principali, ne sono stati descritti altri:\nSomministrazione e tossicit\u00e0.\nLe tetracicline possono essere assunte con i pasti, tuttavia essendo chelanti presentano problemi con gli alimenti contenenti calcio e magnesio (principalmente latte e derivati) e anche con farmaci, quali gli antiacidi contenenti cationi divalenti, che possono ridurne l'assorbimento a livello gastrointestinale. Possono dare tossicit\u00e0 gastrointestinale, renale, epatica e centrale, eritema da fotosensibilizzazione e per la loro capacit\u00e0 chelante, si accumulano nelle ossa (provocando malformazioni scheletriche) e nei denti (che assumono un colore giallo). \u00c8 quindi sconsigliata la somministrazione ai bambini e a donne in gravidanza. Le tetracicline devono inoltre essere usate con cautela in pazienti con anamnesi o predisposizione a candidosi orale; il loro uso pu\u00f2 anche aumentare l'incidenza di candidosi vaginale.\nLa loro struttura chimica \u00e8 basata su 4 anelli condensati (tipo tetracene), parzialmente idrogenati, recanti gruppi ossidrilici, chetonici, un gruppo dimetilamminico e uno ammidico.\nTutti i gruppi ossidrile hanno orientazione \u03b1, ovvero sporgono dal piano degli anelli verso l'osservatore; grazie all'orientazione anch'essa \u03b1 del gruppo N(CH3)2 possono formare chelati.\nSe somministrate tra il quarto mese e il sesto anno di vita possono portare a colorazione Giallo-Brunastra degli elementi dentari (soprattutto incisivi). Il chelato con il magnesio si ritiene essere responsabile dell'interazione con la subunit\u00e0 30S del ribosoma, quello con il ferro dell'inibizione della biosintesi di collagene per interferenza con la procollagene idrossilasi."}
{"id": "476251", "revid": "30610", "url": "https://it.wikipedia.org/wiki?curid=476251", "title": "Henry Pearce (pugile)", "text": "Campione d'inghilterra dal 1805 al 1806. Inserito nell'International Boxing Hall of Fame nel 1993.\nPugile molto forte, anche se non possedeva la tecnica e l'abilit\u00e0 del suo predecessore Jem Belcher. Nacque a Bristol, citt\u00e0 dove cominci\u00f2 a combattere ed acquisire esperienza, per poi trasferirsi a Londra. Nella capitale Henry disput\u00f2 i primi incontri importanti e dimostr\u00f2 le sue capacit\u00e0 vincendo contro Jack Firley.\nCon il titolo in pugno decise di aiutare il suo amico John Gully, finito in carcere per non aver pagato i debiti. Pearce trov\u00f2 un ottimo sponsor per l'incontro, i soldi ricavati servirono per pagare una parte dei debiti di Gully, tanto da permettergli di uscire di prigione.\nGully e Perce si incontrarono di nuovo in una sfida pubblica ad Hailsham in una memorabile sfida terminata dopo 1 ora e 17 minuti e di fronte a una folla immensa. Perace domin\u00f2 l'inizio mandando al tappeto Gully in ognuno dei sette round iniziali. Dal 18\u00ba al 33\u00ba round nessuno dei due prese il sopravvento, nonostante si stassero aprendo alcune ferite sul volto dei due pugili. Alla fine Gully fu costretto ad abbandonare il match a causa del continuo sanguinamento delle sue ferite.\nNel 1805 Henry Pearce venne acclamato campione d'inghilterra perch\u00e9 Jem Belcher, rimasto cieco ad un occhio, non si rese disponibile per mettere in discussione il titolo.\nI due si incontrarono lo stesso anno per volont\u00e0 di Belcher. La sfida dur\u00f2 18 riprese e volse a favore di Pearce che divenne di diritto campione d'Inghilterra.\nPearce decise di non combattere pi\u00f9, torn\u00f2 a vivere una campagna. Nel 1809 contrasse la tubercolosi, mor\u00ec poco dopo, quattro anni dopo la vittoria del titolo."}
{"id": "476252", "revid": "1718925", "url": "https://it.wikipedia.org/wiki?curid=476252", "title": ".jp", "text": ".jp \u00e8 il dominio di primo livello nazionale (ccTLD) assegnato al Giappone.\nLa registrazione \u00e8 permessa ad organizzazioni e privati con un indirizzo postale in Giappone. Possono essere registrati domini contenenti caratteri giapponesi (kanji, hiragana e katakana).\nStoria.\nNel 1986 la IANA affid\u00f2 la gestione del dominio .jp a Jun Murai, fondatore due anni prima di JUNET, la prima rete interuniversitaria del paese e antesignana di Internet in Giappone. Dopo un primo periodo di amministrazione informale, nel dicembre del 1991 venne fondata la JNIC (Japan Network Information Center), organizzazione nata con lo scopo di gestire i servizi legati alla registrazione sotto il dominio .jp. Questa venne successivamente rinominata JPNIC nel 1993, e riorganizzata in qualit\u00e0 di National Internet Registry.\nDiversi anni dopo, nel 2000, visto lo sviluppo del TLD, per JPNC la gestione dello stesso divenne problematica; nel dicembre dello stesso anno venne deciso di creare un'apposita societ\u00e0, la JPRS (Japan Registry Service), a cui verr\u00e0 ufficialmente trasferita la delega il 30 giugno 2003.\nDomini di secondo livello riservati e/o ad uso speciale.\nI seguenti nomi sono riservati ed \u00e8 possibile registrarvi domini di terzo livello:"}
{"id": "476253", "revid": "110157", "url": "https://it.wikipedia.org/wiki?curid=476253", "title": "B\u00e4tterkinden", "text": "B\u00e4tterkinden (toponimo tedesco) \u00e8 un comune svizzero di 3\u00a0246 abitanti del Canton Berna, nella regione dell'Emmental-Alta Argovia (circondario dell'Emmental).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nB\u00e4tterkinden \u00e8 servito dall'omonima stazione sulla ferrovia Berna-Soletta.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "476259", "revid": "287204", "url": "https://it.wikipedia.org/wiki?curid=476259", "title": "Giuseppe Luosi", "text": "Fu Ministro della Giustizia per un decennio nel napoleonico Regno italico: in tale veste egli fu il primo promotore della codificazione del diritto in Italia.\nBiografia.\nFiglio dell'avvocato Giovanni Luosi e di Maria Cristina Boccabadati, dopo aver terminato gli studi presso il collegio dei gesuiti di Mirandola, frequent\u00f2 la facolt\u00e0 di giurisprudenza dell'Universit\u00e0 di Modena, dove si laure\u00f2 il 22 luglio 1776. Nel 1782 fu nominato sindaco legale del Consiglio dei Conservatori della Mirandola e della congregazione delle Acque e delle Strade, dovrendo affrontare il problema di una grave carestia. Nel 1784 scrisse una proposta di revisione della normativa annonaria da inviare al Consiglio di Economia di Modena, il quale decide di abolire parzialmente i dazi sul grano solo nel 1789.\nNel marzo 1788 fu nominato presidente della Congregazione delle Acque e Strade. Il 12 ottobre dello stesso anno spos\u00f2 la mirandolese Carlotta Pozzetti (morta a Modena il 19 gennaio 1846), da cui ebbe cinque figli (quattro femmine e un maschio), tutti morti durante l'infanzia, tranne la pi\u00f9 giovane, Elisabetta.\nRisale al 1791 la \"Riflessione sopra lo stato attuale della provincia mirandolese\", documento storico importante poich\u00e9 contiene una dettagliata descrizione geofisica ed economico-sociale della bassa modenese della fine del XVIII secolo, caratterizzata da una realt\u00e0 agricola depressa dovuta all'inefficienza del latifondismo feudale. Secondo Luosi, era necessaria una radicale riforma agraria, con l'abolizione dei dazi per favorire il libero mercato, e la parcellizzazione dei terreni, da affidare a nuove famiglie di coloni agricoli insieme a sgravi fiscali ed incentivi economici. Inoltre, propose di bonificare le paludi delle valli mirandolesi per ottenere nuovi terreni e razionalizzare il governo delle acque, da utilizzare per l'irrigazione secondo le moderne tecniche agricole.\nDopo la fuga da Modena a Venezia del duca Ercole III d'Este a seguito delle invasioni napoleoniche, Luosi e altri intellettuali illuminati si resero immediatamente disponibili alla nuova realt\u00e0 politico-culturale influenzata dalle innovative idee repubblicane francesi. \nNel giugno 1796 Luosi conobbe il generale francese Pierre Augereau, giunto alla Mirandola dopo l'assedio di Mantova, che lo present\u00f2 a Napoleone Bonaparte e da questi subito apprezzato. L'8 ottobre 1796 Luosi si trasfer\u00ec a Modena, dove venne nominato componente del governo provvisorio (insieme a Nestore Canuti, Bartolomeo Cavedoni, Giuseppe Cavicchioli, Cosimo Medici, Carlo Testi e Luigi Valdrighi), che abol\u00ec i titoli nobiliari e le giurisdizioni feudali.\nLuosi pot\u00e9 quindi ricoprire una serie di cariche nelle Repubbliche sorelle sorte a seguita della prima Campagna d'Italia del Bonaparte: membro del governo di Modena, poi componente della giunta di difesa della Repubblica Cispadana, dal 30 giugno 1797 ministro della Giustizia della Repubblica Cisalpina, nel cui direttorio entra il 31 agosto 1798.\nDurante le alterne vicende dovute alla reazione austro-russa, Luosi si rifugi\u00f2 a Chamb\u00e9ry. Nel giugno 1800, dopo la battaglia di Marengo che port\u00f2 alla ricacciata degli austriaci dall'Italia, Luosi \u00e8 nominato membro della Consulta legislativa della seconda Repubblica Cisalpina. Infine \u00e8 ministro della Giustizia del Regno italico dal 9 giugno 1805 al 1814, anno della caduta del Regno stesso con la sconfitta di Napoleone. In questi anni fece approvare il nuovo \"Regolamento organico\" per il riordino delle competenze delle varie magistrature e cur\u00f2 la traduzione italiana del \"Codice napoleonico\", che fu alla base delle riforma del diritto italiano.\nMassone, nel 1807 e 1808 fu gran dignitario della Gran loggia generale simbolica in seno al Grande Oriente d'Italia con sede a Milano.\nIn seguito alla Restaurazione, Luosi ritorn\u00f2 a vita privata.\nL'impegno di Luosi per la codificazione del diritto.\nDurante la sua carriera ai vertici dell'amministrazione della giustizia, il Luosi lott\u00f2 per giungere a un'autonoma codificazione del diritto in Italia, mossa dalla speranza di non doversi limitare ad adottare i codici che Napoleone aveva introdotto in Francia.\nLuosi era stato peraltro autore, nel 1801, di un progetto di codice penale e segu\u00ec personalmente tutti i successivi progetti, che affid\u00f2 ai pi\u00f9 noti giuristi e avvocati dell'epoca: Gian Domenico Romagnosi, il valtellinese Tommaso Nani, il criminalista calabrese Giuseppe Raffaelli e il giudice di cassazione Antonio De Lorenzi.\nIl codice di procedura fu l'unico sforzo dell'attivit\u00e0 codificatoria italiana che giunse, per la precisione nel 1807 in porto. In tutti gli altri casi, Napoleone impose i codici d'Oltralpe, malgrado lo sforzo del Luosi di raggiungere un difficile equilibrio fra adeguamento alle scelte fatte Oltralpe \u2013 per non urtare i francesi - e una pi\u00f9 accentuata impronta nazionale dei codici italiani. Luosi pubblic\u00f2 comunque un testo, la Collezione \"Dei Travagli sul Codice Penale del Regno d'Italia\", che raccoglie la vasta documentazione che si era accumulata sul suo tavolo e che prova il grande impegno da lui profuso nel progetto di codificazione.\nIl lavoro compiuto non and\u00f2 per\u00f2 perduto. I progetti seguiti dal Luosi influenzarono i codici dei vari Stati italiani anche dopo la Restaurazione, ad esempio il codice penale del Ducato di Parma del 1820 e attraverso questo i testi del Regno di Sardegna del 1839 e 1859, a loro volta presi a modello dal codice penale nazionale dello Zanardelli del 1889 e pure debitore dei progetti voluti dal Luosi fu, in Svizzera, il codice penale del Cantone Ticino, a cui collabor\u00f2 il noto avvocato milanese Giuseppe Marocco.\nRicordo.\nAlla memoria di Giuseppe Luosi sono dedicate strade a Milano, Modena e Mirandola, dove \u00e8 altres\u00ec presente l'Istituto di istruzione superiore ad indirizzo tecnico-economico a lui dedicato."}
{"id": "476261", "revid": "111373", "url": "https://it.wikipedia.org/wiki?curid=476261", "title": "Wangen an der Aare", "text": "Wangen an der Aare (toponimo tedesco) \u00e8 un comune svizzero di 2\u00a0301 abitanti del Canton Berna, nella regione dell'Emmental-Alta Argovia (circondario dell'Alta Argovia, del quale \u00e8 il capoluogo); ha lo status di citt\u00e0.\nStoria.\nNel 1881 la localit\u00e0 di Schachenhof, fino ad allora frazione di Attiswil, fu assegnata a Wangen an der Aare. Wangen an der Aare \u00e8 stata il capoluogo del distretto di Wangen fino alla sua soppressione nel 2009.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nWangen an der Aare \u00e8 servita dall'omonima stazione sulla ferrovia Losanna-Olten.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "476262", "revid": "3115", "url": "https://it.wikipedia.org/wiki?curid=476262", "title": "Area marina protetta Penisola del Sinis - Isola Mal di Ventre", "text": "L'area marina protetta Penisola del Sinis - Isola Mal di Ventre \u00e8 un'area marina protetta istituita il 12 dicembre 1997 con decreto del Ministero dell'Ambiente, pubblicato nella Gazzetta Ufficiale n. 45 del 24 febbraio 1998, al fine di tutelare il vasto ambiente marino che comprende anche l'Isola di Mal di Ventre e lo Scoglio del Catalano. La parte bassa della Penisola del Sinis verso San Giovanni di Sinis, si presenta rocciosa per poi diventare dapprima sabbiosa e quindi, nei tratti alti, caratterizzata da imponenti falesie che sovrastano il mare fino alla sommit\u00e0 di Capo Mannu.\nStoria.\nLa presenza umana nella penisola del Sinis risale al Neolitico. Nei pressi dello stagno di Cabras, lungo la riva sud, \u00e8 situato il sito prenuragico (4500-1.800 a.C.) di \"Cuccuru Is Arrius\", dove sono state ritrovate alcune tombe risalenti a quel periodo. Le statuette rinvenute dai corredi funerari testimoniano il culto del dio Toro e della dea Madre. Nel territorio sono inoltre presenti molti siti dell'epoca nuragica.\nL'arrivo dei Fenici sull'isola port\u00f2 alla fondazione della citt\u00e0 di Tharros che, in seguito, pass\u00f2 sotto il dominio dei cartaginesi prima e dei romani poi. La decadenza della citt\u00e0 cominci\u00f2 con la caduta dell'Impero Romano e si concluse definitivamente con le sempre pi\u00f9 frequenti incursioni dei pirati saraceni provenienti dal mare. Con la conquista spagnola ebbe inizio il periodo di edificazione delle torri costiere, che dovevano servire ad arginare le incursioni barbaresche.\nAll'inizio del XX secolo ebbero inizio i lavori per la bonifica delle paludi, che permisero il sostanziale miglioramento delle condizioni igieniche e sanitarie e consentirono di utilizzare le terre bonificate per l'agricoltura specializzata.\nL'area marina protetta \u00e8 stata istituita il 12 dicembre 1997 con decreto del Ministero dell'Ambiente, pubblicato nella Gazzetta Ufficiale n. 45 del 24 febbraio 1998, decreto rettificato il 17 luglio 2003 con un nuovo Decreto Ministeriale.\nL'8 novembre 2004 il comune di Cabras richiede una nuova perimetrazione: Il 20 luglio 2011 un nuovo Decreto Ministeriale, pubblicato sulla Gazzetta Ufficiale n. 266 del 15 novembre 2011, interviene a modificare la perimetrazione, la zonazione e il regolamento di disciplina delle attivit\u00e0 consentite all'interno dell'area protetta.\nTerritorio.\nLa morfologia e la composizione geologica del territorio, oltre all'azione quasi costante del vento di maestrale, determinano la conformazione dei fondali marini, che si presentano a tratti rocciosi ed a tratti sabbiosi. La fascia costiera antistante le acque dell'area protetta si presenta molto varia, partendo dalle falesie calcaree di capo San Marco, che raggiungono l'altezza massima di 52 metri, e degradando lievemente verso nord fino alle spiagge di \"Mari Ermi\".\nAl largo si trovano due piccole isole. L'isola di Mal di Ventre, formata da rocce granitiche, e lo Scoglio del Catalano, costituito da rocce basaltiche.\nNell'immediato entroterra si trovano gli stagni di Cabras, Mistras e Pauli 'e Sali, le cui rive sono dominate dalla vegetazione ripariale alofita delle zone salmastre, con specie come lo scirpo (\"Bolboschoenus maritimus\"), e dal canneto dominato dalla canna di palude (\"Phragmites communis\"). Le aree soggette al periodico prosciugamento sono popolate dagli statici (genere \"Limonium\"), dal giunco marittimo (\"Juncus maritimus\"), dalla salicornia strobilacea (\"Halocnemum strobilaceum\") e dalla cressa (\"Cressa cretica\"). Gli uccelli che popolano le zone umide terrestri sono il cavaliere d'Italia (\"Himantopus himantopus\"), l'avocetta (\"Recurvirostra avosetta\"), la pernice di mare (\"Glareola pratincola\"), il piviere dorato (\"Pluvialis apricaria\"), il combattente (\"Philomachus pugnax\"), il gabbiano roseo (\"Chroicocephalus genei\"), la rondine di mare (\"Sterna hirundo\"), il beccapesci (\"Thalasseus sandvicensis\"), il fraticello (\"Sternula albifrons\"), il mignattino (\"Chlidonias niger\"), il tarabusino (\"Ixobrychus minutus\"), l'airone rosso (\"Ardea purpurea\"), l'airone cenerino (\"Ardea cinerea\"), la garzetta (\"Egretta garzetta\"), l'airone bianco maggiore (\"Casmerodius albus\"), il porciglione (\"Rallus aquaticus\"), la gallinella d'acqua (\"Gallinula chloropus\") ed il pollo sultano (\"Porphyrio porphyrio\"). L'uccello predatore di queste aree \u00e8 il falco di palude (\"Circus aeruginosus\").\nL'area marina protetta \u00e8 suddivisa, a seconda del grado di protezione applicato, in tre zone;\nFlora.\nI fondali sabbiosi sono l'habitat ideale della posidonia (\"Posidonia oceanica\"), che forma estese praterie nelle acque dell'area protetta. Le rocce sono invece ricoperte da una grande variet\u00e0 di alghe.\nFauna.\nLe acque sono popolate da una variet\u00e0 di fauna marina. Gli anfratti rocciosi sono occupati dai crostacei, quali l'aragosta mediterranea (\"Palinurus elephas\"), l'astice (\"Homarus gammarus\") e la cicala di mare (\"Scyllarus arctus\"). Sono presenti anche molte specie di pesci, come le corvine (\"Sciaena umbra\"), le murene (\"Muraenidae\"), le cernie (\"Epinephelinae\"), i gronghi (\"Conger conger\"), i barracuda (\"Sphyraenidae\") ed i saraghi (\"Diplodus\"). Lungo le pareti della \"Secca di Mezzo\" sono ancorati i coralli come le margherite di mare (\"Parazoanthus axinellae\") e, presso la \"Secca del Pizzo\", si pu\u00f2 osservare una particolare ascidia dal colore giallo.\nTra i molluschi vi sono le flabelline ed i nudibranchi. Gli anellidi sono rappresentati dai policheti.\nNelle acque dell'area protetta \u00e8 anche possibile avvistare i delfini (\"Delphinidae\").\nPunti di interesse.\nNel territorio sono presenti numerosi siti archeologici che testimoniano la storia della regione. Sono visitabili l'isola di Mal di Ventre, le rovine dell'antica citt\u00e0 di Tharros, nei pressi del Capo San Marco e, presso Cabras, il museo archeologico comunale. Presso il piccolo villaggio di San Salvatore si pu\u00f2 visitare il tempio ipogeico dedicato al culto dell'acqua mentre a San Giovanni di Sinis si trova l'antica chiesa, edificata in grandi conci di arenaria, dedicata a San Giovanni.\nAnche questo tratto di costa, come ovunque lungo le coste della Sardegna, ha le sue torri costiere: la Torre di San Giovanni, la Torre di Capo San Marco e la Torre di Cabras.\nAccessi.\nIl centro visite dell'Area marina protetta si trova a San Giovanni di Sinis, mentre un secondo info point si trova negli uffici del comune a Cabras, in Piazza Eleonora. Il paese \u00e8 raggiungibile percorrendo la Strada Statale 131 fino allo svincolo in direzione Oristano nord per immettersi nella Strada Statale 292. Imboccando la strada provinciale numero 1 si seguono le indicazioni fino all'arrivo a Cabras.\nAttivit\u00e0.\nLungo la costa e possibile seguire numerosi percorsi naturalistici che permettono di apprezzare la variet\u00e0 del paesaggio della penisola del Sinis. I percorsi si articolano dalle falesie di Capo San Marco fino alle spiagge quarzifere raggiungibili proseguendo verso nord. \u00c8 inoltre possibile osservare la variet\u00e0 di vita rappresentata dallo Stagno di Cabras, popolato da varie specie di uccelli acquatici, tra i quali il fenicottero rosa (\"Phoenicopterus roseus\").\nSono inoltre presenti numerosi siti archeologici, tra i quali l'antica citt\u00e0, punica prima e romana poi, di Tharros nelle cui vicinanze, presso Capo San Marco si trova anche la necropoli punica. Nel territorio si trovano anche numerose torri costiere di epoca spagnola. Nel piccolo borgo di San Giovanni di Sinis si trova la piccola chiesa paleocristiana dedicata al santo la cui prima edificazione risale al VI secolo.\nNelle acque dell'area marina protetta \u00e8 possibile praticare le immersioni, sia di superficie che profonde, seguendo diversi percorsi attraverso la variabilit\u00e0 dell'ambiente subacquee di questo tratto di costa. con le dovute cautele sono visitabili anche alcuni relitti.\nCon delle piccole imbarcazioni \u00e8 possibile visitare anche l'isola di Mal di Ventre imbarcando dalle spiagge di Mari Ermi o Putzu Idu.\nStrutture ricettive.\nNella piccola localit\u00e0 di San Giovanni di Sinis si trova il centro visite dell'area marina protetta, presso il quale \u00e8 possibile ottenere il materiale informativo riguardante il territorio. Nella localit\u00e0 di \"Seu\", entro il perimetro del parco comunale, si trova il centro educativo ambientale dotato di una biblioteca tematica e di una sala multimediale."}
{"id": "476265", "revid": "729019", "url": "https://it.wikipedia.org/wiki?curid=476265", "title": "Nieder\u00f6nz", "text": "Nieder\u00f6nz (toponimo tedesco) \u00e8 un comune svizzero di 1\u00a0675 abitanti del Canton Berna, nella regione dell'Emmental-Alta Argovia (circondario dell'Alta Argovia).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "476268", "revid": "767487", "url": "https://it.wikipedia.org/wiki?curid=476268", "title": "Com'era verde la mia valle", "text": "Com'era verde la mia valle (\"How Green Was My Valley\") \u00e8 un film del 1941 diretto da John Ford e ispirato all'omonimo romanzo del 1939 di Richard Llewellyn.\nTrama.\nUn minatore lascia la citt\u00e0 del Galles dove \u00e8 sempre vissuto ricordando come la costruzione delle miniere abbia cambiato la societ\u00e0 portando alla nascita dei sindacati, ai conflitti operai, all'emigrazione per togliersi dalla povert\u00e0 e alla fine dei rapporti \"familiaristici\" della comunit\u00e0.\nEdizione italiana.\nDoppiaggio.\nFu effettuato nel 1943 in Spagna, a Madrid, dove un gruppo di attori italiani si trovava per girare un film di coproduzione italo-spagnola.\nRiconoscimenti.\nNel 1941 il National Board of Review of Motion Pictures l'ha inserito nella lista dei migliori dieci film dell'anno.\nNel 1990 \u00e8 stato scelto per la conservazione nel National Film Registry della Biblioteca del Congresso degli Stati Uniti."}
{"id": "476269", "revid": "52953", "url": "https://it.wikipedia.org/wiki?curid=476269", "title": "Macchietta", "text": "La macchietta \u00e8 un tipo di personaggio solitamente associato alla canzoncina ironica e burlesca che canta.\nNello spettacolo di variet\u00e0, nel periodo tra la fine dell'Ottocento e l'inizio del Novecento, la macchietta era un numero comico a met\u00e0 strada tra un monologo ed una canzone umoristica. Come quest'ultima aveva una musica tutta sua, facente parte integrante del brano, ma a differenza della canzone umoristica riservava alla musica una funzione pi\u00f9 che altro di sottofondo, di accompagnamento alla mimica dell'interprete: la musica doveva favorire e sottolineare le trovate sceniche del macchiettista, e al massimo erano previsti dei brevi inserti cantati.\nCategorie di macchietta.\nLa macchietta aveva per oggetto un \u201ctipo\u201d (la mantenuta, il ballerino, il deputato, la femminista, il prete, il benefattore, l'esattore delle tasse, il guappo, lo sciupafemmine ...) presentato in modo caricaturale, esasperandone e deformandone il modo di esprimersi, di pensare, l'abbigliamento, i caratteri fisici, comportamentali e psicologici. Era intrisa di allusioni spesso oscene, doppi sensi, volgarit\u00e0 e anche di spunti ironici, comici, sfacciatamente ridicoli, grotteschi, paradossali.\nAvendo come principale obiettivo quello di fare ridere, solo in alcuni casi raggiungeva il livello di satira di costume: il \u201ctipo\u201d presentato nella macchietta, analizzato in modo approssimativo e qualunquista, appariva spesso pi\u00f9 come un caso isolato che come espressione della societ\u00e0 del tempo. Malgrado questi limiti, la macchietta riusc\u00ec spesso a mettere in luce un perbenismo di facciata, un conformismo bigotto, un opportunismo morale.Classici esempi di macchietta possono essere \"Ciccio Formaggio\" (interpretato da Nino Taranto), \"Gastone\" (di Ettore Petrolini) o i personaggi descritti da autori ed interpreti come Armando Gill, Ernesto Murolo o Aldo Fabrizi.\nL'interpretazione della macchietta.\nUn personaggio, per essere ben riuscito, deve mostrare tre diverse \"facce\": \nLa \"macchietta\" invece ha di solito solo una faccia, il \"come sembra\". \u00c8 quindi un personaggio piatto, non approfondito psicologicamente."}
{"id": "476271", "revid": "7073", "url": "https://it.wikipedia.org/wiki?curid=476271", "title": "Mago Forrest", "text": ""}
{"id": "476272", "revid": "7073", "url": "https://it.wikipedia.org/wiki?curid=476272", "title": "Michele Foresta", "text": ""}
{"id": "476273", "revid": "1300668", "url": "https://it.wikipedia.org/wiki?curid=476273", "title": "ATM (Milano)", "text": "Azienda Trasporti Milanesi S.p.A., meglio nota attraverso l'acronimo ATM, \u00e8 una societ\u00e0 in house controllata dal Comune di Milano, concessionaria in esclusiva dei servizi di trasporto pubblico locale nel capoluogo lombardo e in 46 comuni della relativa citt\u00e0 metropolitana; gestisce, inoltre, la sosta tariffata, i parcheggi di interscambio, il servizio di bike sharing \"BikeMi\", il Sistema Integrato di Controllo del Traffico e del Territorio (SCTT) e le zone a traffico limitato \"Area B\" ed \"Area C\" del capoluogo lombardo.\nRelativamente al trasporto pubblico nell'hinterland milanese ATM gestisce: le quattro linee della metropolitana, l'intera rete tranviaria urbana composta da 19 linee, le quattro linee della rete filoviaria, il people mover MeLA e oltre 160 linee automobilistiche, cui si aggiungono le 15 linee del servizio denominato \"Radiobus di Quartiere\"; in associazione temporanea di imprese con Trenord gestisce anche la linea ferroviaria S5. Attraverso le proprie societ\u00e0 controllate gestisce anche le quattro linee della metropolitana di Copenaghen, la funicolare Como-Brunate e il servizio di trasporto pubblico nell'area settentrionale della citt\u00e0 metropolitana ed in parte della provincia di Monza e della Brianza. Partecipa inoltre nel consorzio Metrofil, incaricato della realizzazioni dei corridoi della mobilit\u00e0 EUR-Tor de' Cenci ed EUR-Laurentina-Tor Pagnotta della rete filoviaria di Roma, e nelle societ\u00e0 SPV Linea 4 e Metro 5, incaricate della realizzazione rispettivamente delle linee M4 ed M5 della metropolitana milanese.\nStoria.\nNel 1917 il Comune di Milano decise di gestire in proprio le linee tranviarie urbane, fino ad allora gestite dalla Edison (e precedentemente dalla Societ\u00e0 Anonima degli Omnibus).\nLa gestione venne pertanto assegnata all'Ufficio Tranviario Municipale, gi\u00e0 costituito nel 1896 per il controllo dell'esercizio Edison.\nNel 1928 a Milano entrarono in servizio gli storici tram a carrelli della serie 1500, chiamati comunemente \"Ventotto\", molti dei quali sono ancora in circolazione ai giorni nostri.\nL'Ufficio Tranviario Municipale venne tramutato in azienda autonoma il 22 maggio 1931, con il nome di Azienda Tranviaria Municipale (ATM).\nA partire dal 1933 l'ATM avvi\u00f2 il servizio della rete filoviaria e nel 1939 assunse l'esercizio delle autolinee interurbane gravitanti su Milano. Ci\u00f2 consent\u00ec all'azienda di offrire anche servizi di consulenza e progettazione in tale settore: nel 1937, ad esempio il Comune di Parma affid\u00f2 ad ATM la redazione di uno studio per la sostituzione in filovia della rete urbana, completato nel 1939.\nNel secondo dopoguerra, dopo il periodo della ricostruzione, si potenzia il trasporto pubblico su gomma e nel 1964 viene inaugurata la prima linea di metropolitana (la linea rossa), i cui lavori erano iniziati nel 1957, con 21 stazioni, da Lotto a Sesto Marelli. Nel 1969 entra in servizio la seconda linea di metropolitana, la verde, con 8 stazioni tra Caiazzo e Cascina Gobba.\nIl 1\u00ba gennaio 1965 ATM cambia nome in Azienda Trasporti Municipali. In questo periodo rivede tutta la rete pubblica, amplia la rete metropolitana e introduce nuove vetture a grande capacit\u00e0 (i cosiddetti \"jumbotram\").\nDal 3 marzo 1974 scompare dai mezzi il bigliettaio.\nTra la fine degli anni settanta e i primi anni ottanta, presidente dell'ATM fu Giacomo Properzj. In questo periodo si ha l'inaugurazione di nuovi tratti della metropolitana (tra cui il nuovo capolinea/terminal di interscambio di Molino Dorino) e l'inizio degli scavi della terza linea di metropolitana (la linea gialla). \u00c8 presente una scena ambientata sulla metropolitana nella pubblicit\u00e0 dell'amaro Ramazzotti contenente il celebre slogan \"Milano da bere\", diventato negli anni l'espressione tipicamente usata per indicare in generale gli ambienti sociali della Milano degli anni ottanta.\nNel 1990 la terza linea metropolitana (la linea gialla) viene aperta e le altre due vengono prolungate, mentre ATM si dota di vetture meno inquinanti e potenzia il trasporto ad alimentazione elettrica. Nel 1992 a Rozzano, comune della prima cintura dell'hinterland cittadino, arriva la linea tranviaria 15, primo tram milanese ad uscire dai confini comunali. Nel 1999 cambia nuovamente nome in Azienda Trasporti Milanesi e viene denominata \"azienda speciale\".\nNel 2001 diventa una societ\u00e0 per azioni. In questo periodo (2000) vengono introdotti il primo tram serie 7000 (tipo Eurotram) e il nuovo servizio Radiobus, con minibus che tra le ore 20:00 e le 02:00 di notte operano come taxi collettivi, da prenotare anticipatamente per via telefonica, a prezzo agevolato.\nNel 2002 viene presentato il tram serie 7100 (tipo AnsaldoBreda Sirio) e il 7 dicembre di quell'anno viene inaugurata la prima metrotranvia, la metrotranvia interperiferica Nord (che nella rete tranviaria di Milano diventa la linea 7) , con tunnel tramviario sotto la Bicocca.\nL'8 dicembre 2003 \u00e8 stata attivata la stazione Maciachini della linea M3 e sono state inaugurate altre due metrotranvie:\nContestualmente c'\u00e8 una riorganizzazione delle linee di superficie nei quartieri nord di Niguarda, Bicocca, Affori e Bruzzano e nel comune di Bresso.\nDal 2004 si sono gradualmente ammodernati i titoli di viaggio, passando dal semplice biglietto cartaceo da timbrare solo sul primo mezzo utilizzato (o all'accesso a tornelli di metropolitane) al sistema SBME (Sistema Bigliettazione Magnetica Elettronica), costituito da biglietti cartacei muniti di banda magnetica (che quando vengono timbrati nuovamente dopo la prima convalida danno la possibilit\u00e0 di verificare se sono ancora in corso di validit\u00e0) e tessere elettroniche \"SmartCard\" registrate al titolare. La sostituzione si \u00e8 completata parzialmente nel 2007 - sebbene su tram, autobus e nelle stazioni metro siano rimaste ancora disponibili convalidatrici dei vecchi biglietti cartacei accanto a quelle per i biglietti elettronici - per concludersi nel 2013.\nNel 2005 si amplia il servizio Radiobus, la linea 1 della metropolitana arriva al nuovo polo fieristico di Rho-Pero e viene messo in servizio il primo filobus articolato Irisbus Cristalis.\nNel 2006 viene costituito il Gruppo ATM.\nNel 2008 vengono inaugurati una nuova metrotranvia linea 31 P.le Lagosta - Cinisello Balsamo (Via Monte Ortigara), vengono messi in servizio i nuovi Ecobus e viene avviato il servizio BikeMi.\nIl 17 gennaio 2009 viene modificata la rete di superficie nelle zone tra Niguarda e Bicocca e nei comuni di Cinisello Balsamo, Cormano, Cusano Milanino e Sesto San Giovanni, con varie modifiche e istituzione di nuove linee. Nel corso dell'anno viene avviato il restauro della stazione Garibaldi FS della M2 e viene inaugurata la nuova motrice della M1: il Meneghino.\nNel 2011, in collaborazione con il Comune di Milano, ATM ha sviluppato la rete wifi gratuita di Milano, chiamata WiMi. A febbraio sono state inaugurate due nuove stazioni sulla M2, prolungandola verso sud: Assago Milanofiori Nord e Assago Milanofiori Forum. Il mese successivo, sulla M3, \u00e8 stato inaugurato il prolungamento da Maciachini a Comasina, comprendente anche le stazioni di Dergano, Affori Centro e Affori FN.\nIl 10 febbraio 2013 venne inaugurata la nuova linea lilla della metropolitana, i cui lavori sono stati completati nel 2015.\nATM partecip\u00f2 al progetto CHIC (Clean Hydrogen in European Cities) che, a partire dal 2013, ha visto la messa in servizio di tre mezzi alimentati a idrogeno\nDal 15 luglio 2019 ATM ha aderito al nuovo sistema tariffario denominato STIBM (Sistema Tariffario Integrato del Bacino di Mobilit\u00e0) previsto dalla Legge Regionale di riforma del trasporto pubblico lombardo n. 6 del 2012, sostituendo il SITAM (Sistema Integrato Tariffario dell\u2019Area Milanese) che era stato introdotto nel 1989. Con l\u2019introduzione del nuovo sistema, il costo del biglietto ordinario della durata di 90 minuti \u00e8 stato aumentato da 1,50 a 2,00 euro ma la validit\u00e0 \u00e8 stata estesa anche ai 21 comuni confinanti con il comune di Milano e inoltre \u00e8 stato reso possibile utilizzarlo pi\u00f9 volte anche in metropolitana fino alla sua scadenza. \nLe reti gestite.\nLinee automobilistiche, filoviarie, tranviarie e metropolitane.\nATM serve 46 comuni e un'area di 657 km\u00b2 (al 2019) con numerose linee automobilistiche urbane, suburbane ed interurbane.\nLinea S5.\nATM gestisce in ATI con Trenord la linea S5 del servizio ferroviario suburbano di Milano.\nFunicolare Como-Brunate.\nATM gestisce la funicolare che collega dal 1894 i comuni di Como e Brunate.\nBikeMi.\nPer conto del Comune di Milano, ATM offre un servizio di biciclette pubbliche quale sistema integrativo rispetto alla rete di trasporto pubblico22. Tale servizio dispone di 3.650 biciclette in livrea \"Giallo Milano\" e di 1.000 biciclette elettriche rosse disponibili in diversi punti di raccolta dislocati sul territorio comunale; le biciclette possono essere prelevate e restituite anche in postazioni differenti.\nIl progetto \u00e8 stato avviato nel novembre 2008, quando ATM ha presentato il \"servizio BikeMi\", la condivisione di bici pubbliche nella citt\u00e0 di Milano, consentendo agli utilizzatori di prelevare bici in stazioni dislocate all'interno dell'area della circonvallazione filoviaria, fornendo inizialmente 800 biciclette monoscocca, dotate di cambio e cestino. In seguito al gradimento da parte dei cittadini, il servizio \u00e8 stato potenziato con l'intenzione congiunta del Comune di Milano e di Clear Channel Communications di incrementare il numero di stazioni e di biciclette in circolazione.\nAl 31 marzo 2016 vi sono 280 stazioni attive e circa 4.600 biciclette a disposizione Dal 30 aprile 2016 \u00e8 il primo sistema integrato al mondo con biciclette comuni, elettriche e per bambini.\nGuidaMi.\nATM gestiva, fino a dicembre 2015, anche il servizio di car sharing chiamato GuidaMi.\nZona a traffico limitato.\nATM gestisce per conto del comune di Milano le zone ZTL: l\u2019Area C e l\u2019Area B.\nMetropolitana di Copenaghen.\nLa gestione della metropolitana di Copenaghen \u00e8 affidata a Metro Service A/S controllata al 100% da Inmetro - International Metro Service S.r.l., che nel 2006 ha vinto l'appalto fino al 19 ottobre 2010 per l'esercizio e la manutenzione della linea ad un costo di 122 milioni di euro. Inmetro \u00e8 una societ\u00e0 italiana composta al 51% da ATM S.p.A. e al 49% da Ansaldo STS.\nA seguito di una gara d'appalto internazionale, il 3 febbraio 2010 la concessione per la gestione della metropolitana \u00e8 stata nuovamente assegnata alla societ\u00e0 Metro Service A/S per 180 milioni di euro, con un contratto per i successivi 5 anni, con l'opzione per ulteriori 3, poi rinnovato dal 2018.\nDati societari.\nBilancio 2018.\nNel 2018, il patrimonio netto di ATM conta 1.204,9 milioni di euro, il numero di passeggeri trasportati \u00e8 aumentato del +5% passando da 750 millioni nel 2017, a 789 milioni di nell\u2019arco di un anno. In particolare si \u00e8 registrato un +6% rispetto all\u2019anno precedente sui passeggeri che hanno viaggiato in metropolitana.\nIl numero di sanzioni e controlli \u00e8 aumentato rispettivamente del +56% e +33% rispetto al 2017.\nNello stesso anno, gli investimenti sono stati di 173 milioni di euro (32 milioni in pi\u00f9 del 2017) tra cui:\nSociet\u00e0 partecipate.\nATM dispone di molteplici partecipazioni in altre societ\u00e0 che vanno a comporre il gruppo ATM di cui ATM S.p.A. \u00e8 capogruppo. Le partecipazioni detenute dalla societ\u00e0 sono:\nIl parco mezzi.\nAutobus.\nIl parco autobus di ATM Milano \u00e8 composto da circa 1.350 autobus ed ha una vetust\u00e0 media di 9 anni. Nel corso del 2008 il parco autobus meneghino \u00e8 stato aggiornato con la messa in esercizio di 50 ecobus a gasolio, a basse emissioni, denominati EEV (Enhanced Environmentally-friendly Vehicles). Ulteriori due lotti, rispettivamente di 120 e 20 bus ecologici a gasolio sono giunti nel 2010 e nel 2011. Sempre nel corso del 2011 sono giunti a Milano un centinaio di autobus snodati a gasolio euro 5, che hanno concluso una prima fase di rinnovo del parco mezzi circolante.\nUna seconda fase di rinnovo \u00e8 partita alla fine del 2013, con l'annuncio del direttore di ATM, Rota, dell'acquisto di 125 nuovi autobus a gasolio euro 6, con consegna prevista entro la data di apertura del Expo 2015. Il primo degli 85 bus da 12 metri ordinati \u00e8 arrivato nel deposito Novara a fine agosto 2014. Si tratta di Solaris Urbino, prodotti in Polonia da una delle maggiori aziende del settore.\nNel 2010 sono entrati in funzione quattro autobus ibridi con motore elettrico/diesel. I nuovi mezzi sono suddivisi in: un MAN Lion's City Hybrid da 12 metri in servizio sulla linea 50, un Van Hool A330 Hybrid da 12 metri in servizio sulla linea 58, e due Mercedes Citaro da 18 metri usati sulle linee 121 e 130.\nNel 2013 la citt\u00e0 di Milano ha aderito al progetto CHIC (Clean Hydrogen In-European Cities), che ha portato nel capoluogo meneghino tre prototipi di autobus ad idrogeno Mercedes-Benz Citaro Fuel Cell. Nello stesso anno sono giunti nel deposito di San Donato due autobus BYD da 12 metri completamente elettrici, di fabbricazione cinese.\nNel 2017, ATM annunci\u00f2 che dal 2020 l'acquisto di nuovi autobus saranno solo mezzi elettrici raggiungendo nel 2030 il 100% di autobus elettrici.\nNel 2017 il parco mezzi \u00e8 composto dal 97% di mezzi alimentati a gasolio; nel 2020 sar\u00e0 al 60% diesel, 25% ibrido e 15% elettrico; nel 2028 80% elettrici e 20% ibridi; nel 2030, il 100% degli autobus saranno elettrici al 100%.\nFilobus.\nIl parco vetture filoviarie ATM si compone di circa 200 veicoli da 12 e 18 metri, impiegati sulle linee 90/91, 92 e 93 e rimessate nei depositi di viale Molise e via Novara.\nA giugno 2019 sono arrivati i primi 30 nuovi filobus degli 80 totali da 18 metri annunciati a luglio 2018. I nuovi Solaris Trollino sono dotati di prese USB, impianto di climatizzazione, illuminazione a LED, accesso per disabili e persone con carrozzine con posti prioritari, impianto di videosorveglianza e cabine anti-aggressione per i conducenti. Il 4 maggio 2020 entrano gradualmente in servizio sulle linee circolari ed in seguito anche sulla linea 92.\nMetropolitana.\nLa metropolitana di Milano, asse portante della locale rete di trasporti pubblici, si compone di quattro linee in uso ed una in realizzazione, per un'estensione complessiva di 96,8 km ed un totale di 113 fermate in utilizzo e 23 in costruzione. La rete \u00e8 gestita dall'Azienda Trasporti Milanesi (ATM).\nLe quattro linee sono chiamate comunemente con i colori che le identificano: \"rossa\" (M1), \"verde\" (M2), \"gialla\" (M3), \"blu\" (M4), \"lilla\" (M5). Il colore \u00e8 utilizzato nelle mappe, nella livrea dei treni e nell'arredo delle stazioni.\nLa pi\u00f9 moderna tra le quattro linee \u00e8 la M5 \"lilla\", in quanto gestita da treni \"driverless\", ovvero senza guidatore. Questa tecnologia, gi\u00e0 in uso nella metropolitana di Torino, Brescia, e anche sulla linea C di Roma, permette ai treni di viaggiare senza conducente gestiti direttamente dalla Sala Operativa. Questi treni, in uso appunto sulla linea M5 e prossimamente anche sulla linea M4 in costruzione, sono prodotti interamente dalla Hitachi rail.\nA partire dal maggio 2015 sono stati introdotti sulle linee M1 e M2 trenta nuovi treni Leonardo, prodotti anch'essi da AnsaldoBreda, che hanno sostituito 20 vecchi convogli della linea 1 e 10 convogli della linea 2.\nLa linea M4 sar\u00e0 aperta tra il 2022 ed il 2024 e collegher\u00e0 l'Aeroporto di Linate con la stazione ferroviaria di Milano San Cristoforo, passando da est a ovest, passando per il Centro Storico, dove avr\u00e0 l'interscambio con la M1 a San Babila per poi incrociare la M2 a Sant'Ambrogio, con l'opzione di prolungare a Buccinasco, nei pressi del deposito in costruzione.\nComunicazione.\nATM ha attivato molti strumenti per tenere informati i propri clienti sul traffico: annunci sonori, display informativi alle fermate, video in metropolitana (con 12 edizioni al giorno del tg ATM) e sui bus, info traffico alla radio (Radio Lombardia e Radio Milano) e pagina dedicata su Metro e DNews, applicazioni mobile (iATM e ATM Mobile).\nInoltre da fine gennaio 2013 \u00e8 attiva anche una pagina ufficiale su Twitter con il nome @\"atm_informa\"."}
{"id": "476274", "revid": "830939", "url": "https://it.wikipedia.org/wiki?curid=476274", "title": "Edmund Ignatius Rice", "text": "Biografia.\nVisse in un'epoca in cui, in Irlanda, ai cattolici non era permesso professare liberamente la propria fede, perch\u00e9 sotto il dominio inglese.\nEdmund aveva iniziato una brillante carriera di affarista, ma la sua vita venne scossa dalla morte della moglie, dopo appena quattro anni di matrimonio. Affid\u00f2 la propria figlia alle cure di una donna, ma sulla soglia dei quarant'anni, dopo una conversione spirituale, decise di dedicarsi all'educazione dei bambini cattolici, in particolare quelli pi\u00f9 poveri.\nNel 1802 raccolse alcuni uomini nel monastero di Monte Sion, presso Waterford, e diede vita a quelli che sarebbero poi stati chiamati: i Fratelli Cristiani e i Fratelli della Presentazione. Nel giro di vent'anni la Congregazione di si diffuse in molte diocesi irlandesi ed Edmund, nel 1820, ne ottenne il riconoscimento dalla Santa Sede come Istituto di Vita Apostolica. Nel 1838, abbandon\u00f2 la guida della Congregazione, che nel frattempo si era diffusa anche all'estero, e mor\u00ec nel 1844.\nCulto.\nFu beatificato da papa Giovanni Paolo II il 5 ottobre 1996."}
{"id": "476277", "revid": "287204", "url": "https://it.wikipedia.org/wiki?curid=476277", "title": "Cratere Collins", "text": "Collins \u00e8 il nome di un piccolo cratere lunare da impatto intitolato all'astronauta Michael Collins situato nella parte meridionale del Mare Tranquillitatis, a circa 25 chilometri a nord del sito di allunaggio dell'Apollo 11 e 15 chilometri a est-sud-est di quello della sonda Surveyor 5. Collins \u00e8 il cratere centrale di un gruppo di tre battezzati con i nomi dei membri dell'equipaggio dell'Apollo 11.\nQuesto cratere era denominato Sabine D, ed \u00e8 stato ribattezzato per decisione della Unione Astronomica Internazionale."}
{"id": "476279", "revid": "1543377", "url": "https://it.wikipedia.org/wiki?curid=476279", "title": "Pfaffiano", "text": "In matematica, e pi\u00f9 specificamente in algebra lineare, il determinante di una matrice antisimmetrica pu\u00f2 sempre essere scritto come il quadrato di un polinomio costruito a partire dagli elementi della matrice. Questo polinomio \u00e8 chiamato lo Pfaffiano della matrice. \nLo Pfaffiano \u00e8 nullo per le matrici antisimmetriche di ordine dispari, mentre per le matrici di ordine pari, cio\u00e8 del tipo formula_1, \u00e8 un polinomio di grado formula_2.\nIl termine Pfaffiano \u00e8 stato introdotto da Arthur Cayley, che lo us\u00f2 nel 1852:\"The permutants of this class (from their connection with the researches of Pfaff on differential equations) I shall term \"Pfaffians\".\" Il termine onora dunque la memoria del matematico tedesco Johann Friedrich Pfaff.\nDefinizione.\nSia formula_3 l'insieme delle partizioni in coppie non ordinate di formula_4. Queste sono (usando la notazione del semifattoriale) esattamente formula_5. Una partizione pu\u00f2 essere scritta come:\ncon formula_7 e formula_8. Associando ad formula_9 la permutazione:\nsia formula_11 il suo segno. Sia inoltre formula_12 una matrice antisimmetrica formula_13. Data una partizione formula_9, si definisce il valore:\nSi pu\u00f2 definire lo Pfaffiano di formula_16 come:\nLo Pfaffiano di una matrice antisimmetrica formula_18, con formula_19 dispari, \u00e8 per definizione nullo.\nDefinizione ricorsiva.\nPer convenzione lo Pfaffiano della matrice formula_20 \u00e8 formula_21. Lo Pfaffiano di una matrice formula_22 antisimmetrica formula_23 con formula_24 pu\u00f2 essere calcolato ricorsivamente come\ndove formula_26 indica la matrice formula_16 a cui sono state rimosse le righe e le colonne formula_21 ed formula_29.\nDefinizione alternativa.\n\u00c8 possibile associare ad ogni matrice antisimmetrica formula_22 di dimensione formula_13 un bivettore:\ndove formula_33 \u00e8 la base usuale di formula_34. Lo Pfaffiano \u00e8 quindi definito come l'equazione:\ndove formula_36 rappresenta il prodotto vettoriale di formula_37 con s\u00e9 stesso \"n\" volte.\nIdentit\u00e0.\nPer una matrice antisimmetrica formula_22 di dimensione formula_13 ed una generica matrice formula_40 anch'essa di dimensione formula_13, si ha:\nPer una matrice diagonale a blocchi del tipo:\nSi ha:\nPer una matrice arbitraria formula_13 denotata con formula_49:\nSe formula_16 dipende da qualche variabile formula_52 allora il gradiente dello Pfaffiano \u00e8 dato da:\nmentre l'hessiana di uno Pfaffiano \u00e8 data da:\nApplicazioni.\nLo Pfaffiano \u00e8 un polinomio invariante per congruenza delle matrici antisimmetriche (se rappresenta una applicazione lineare, non \u00e8 invariante rispetto ad un generale cambio di base ma lo \u00e8 per una trasformazione ortogonale). Come tale, svolge un ruolo importante nella teoria delle classi caratteristiche. In particolare, pu\u00f2 essere usato\nper definire la classe di Eulero di una superficie di Riemann, usata nel Teorema generalizzato di Gauss-Bonet"}
{"id": "476281", "revid": "767487", "url": "https://it.wikipedia.org/wiki?curid=476281", "title": "International Astronomical Youth Camp", "text": "L'International Astronomical Youth Camp (IAYC) (in italiano: \"campo astronomico internazionale per giovani\") \u00e8 un campo estivo annuale di giovani che condividono lo stesso interesse per l'astronomia.\nOrganizzato per la prima volta in Germania nel 1969, l'IYAC ha avuto luogo ormai in oltre 30 differenti paesi europei, dell'Africa del Nord e del Vicino Oriente.\nLo scopo principale del campo estivo \u00e8 quello di fare incontrare giovani da differenti paesi del mondo per lavorare insieme, apprendendo qualcosa sul metodo di lavoro in astronomia, ed in scienza in generale.\nDal 1969, pi\u00f9 di 1500 giovani hanno preso parte ai campi IAYC."}
{"id": "476282", "revid": "1776051", "url": "https://it.wikipedia.org/wiki?curid=476282", "title": "Lohn-Ammannsegg", "text": "Lohn-Ammannsegg (toponimo tedesco) \u00e8 un comune svizzero di 2\u00a0706 abitanti del Canton Soletta, nel distretto di Wasseramt. \u00c8 stato istituito il 1\u00ba gennaio 1993 con la fusione dei comuni soppressi di Ammannsegg e Lohn.\nVi \u00e8 stata fondata l'azienda di abbigliamento Tally Weijl, che ha ora sede a Basilea."}
{"id": "476286", "revid": "767487", "url": "https://it.wikipedia.org/wiki?curid=476286", "title": "Ammannsegg", "text": "Ammannsegg (toponimo tedesco) \u00e8 una frazione del comune svizzero di Lohn-Ammannsegg, nel Canton Soletta (distretto di Wasseramt).\nStoria.\nFino al 31 dicembre 1992 \u00e8 stato un comune autonomo; il 1\u00ba gennaio 1993 \u00e8 stato accorpato all'altro comune soppresso di Lohn per formare il nuovo comune di Lohn-Ammannsegg."}
{"id": "476288", "revid": "438678", "url": "https://it.wikipedia.org/wiki?curid=476288", "title": "Il sergente York", "text": "Il sergente York (\"Sergeant York\") \u00e8 un film di guerra del 1941 diretto da Howard Hawks con Gary Cooper, ispirato alla vita dell'eroe statunitense della prima guerra mondiale Alvin York.\nIl film fu un grande successo con 10 designazioni ai premi Oscar, che comportarono una statuetta per Gary Cooper e una per il montaggio. \nIl film occupa un posto particolare nel lavoro di H. Hawks che lo diresse per aiutare il produttore Jesse L. Lasky in cattive acque; alla sceneggiatura collabor\u00f2 John Huston.\nFu il film col maggiore incasso nell'anno 1941.\nNel 2008 \u00e8 stato scelto per essere conservato nel National Film Registry della Biblioteca del Congresso degli Stati Uniti.\nTrama.\nAlvin York, un povero ragazzo del Tennessee, \u00e8 un tiratore eccezionale, ma incline al bere e alla lotta. Egli subisce un risveglio religioso quando viene colpito da un fulmine durante un temporale notturno. La sua vita gira intorno alla sua folgorazione. Assistito dal pastore Rosier Pile, York giura di non arrabbiarsi mai pi\u00f9 con nessuno, di essere un buon marito e di provvedere a mantenere la sua fidanzata Gracie Williams.\nYork cerca di evitare l'arruolamento nell'esercito per la prima guerra mondiale a causa della sua coscienza e delle sue convinzioni religiose, ma viene arruolato comunque. Durante l'addestramento di base, i suoi superiori scoprono che lui \u00e8 un tiratore fenomenale e decidono di assegnargli il grado di caporale.\nYork non vuole comunque aver niente a che fare con l'esercito e la guerra. Il maggiore Buxton, il suo comandante, gli consegna \"Storia\": un libro sulla storia degli Stati Uniti e gli d\u00e0 congedo temporaneo; in modo che York possa tornare a casa e riflettere sul bene che pu\u00f2 derivare dalla sua partecipazione alla guerra. York si dimostra titubante nell'affrontare la lettura consigliatagli dal maggiore, cos\u00ec per tranquillizzarlo Buxton gli dice che se non volesse tornare nell'esercito, avrebbe potuto ottenere il congedo.\nCos\u00ec York legge il libro, e mentre riflette, il vento soffia sulla sua Bibbia girando le pagine che si fermano sul passo del Vangelo che dice: \"Rendete dunque a Cesare quello che \u00e8 di Cesare e a Dio quel che \u00e8 di Dio\". \nYork torna al campo militare e comunica ai suoi superiori che servir\u00e0 il suo paese, lasciando la questione nelle mani di Dio, anche se non \u00e8 del tutto convinto che la Bibbia permetta di poter uccidere qualcuno, anche se per un fine giusto. &lt;br&gt;\nLa sua unit\u00e0 viene inviata in Francia, dove partecipa ad un attacco durante l'offensiva della Mosa-Argonne. York perde ogni dubbio nel momento in cui vede i suoi compagni morire intorno a lui. A causa del gran numero di vittime, il caporale York si trova improvvisamente ad essere l'unico graduato ancora in vita e viene quindi messo a capo del suo battaglione. Studia come muoversi dietro le linee tedesche e successivamente spara sui tedeschi costringendoli ad arrendersi.\nGrazie alla vittoria riportata York diventa un eroe nazionale e viene insignito della Medaglia d'Onore del Congresso.\nIl ragazzo spiega, in seguito, che ha agito in quel modo per poter accelerare la fine della guerra e ridurre cos\u00ec al minimo il numero di vittime."}
{"id": "476289", "revid": "112025680", "url": "https://it.wikipedia.org/wiki?curid=476289", "title": "Sambodromo di Rio de Janeiro", "text": "Il sambodromo di Rio de Janeiro (ufficialmente Passarela Professor Darcy Ribeiro) \u00e8 una struttura architettonica fissa atta ad ospitare manifestazioni in forma di parata. Si sviluppa in senso longitudinale per circa 700 metri lungo un viale chiamato Avenida Marqu\u00eas de Sapuca\u00ed costeggiato per tutta la sua lunghezza da strutture che ospitano gli spettatori. \nLa sede.\nAi lati del viale si ergono degli spalti a gradinate \"Arquibancadas\" divisi in dieci settori non comunicanti tra loro e sviluppati in verticale su pi\u00f9 livelli. Gli spettatori assistono alla sfilata dalla zona superiore dei settori o dal parterre, mentre i livelli intermedi sono occupati dalle cabine della giuria e dalle \"Camarotes\", dei veri e propri piccoli alloggi da cui \u00e8 possibile assistere alla sfilata con maggiore comfort. La capienza totale della struttura \u00e8 di circa 85.000 spettatori.\nTeatro di vari eventi e manifestazioni nel corso dell'anno, \u00e8 senz'altro pi\u00f9 noto per essere il luogo in cui si svolgono le sfilate delle Scuole di Samba di Rio de Janeiro durante il carnevale. Il Sambodromo infatti fu costruito nel 1984 su progetto dell'architetto Oscar Niemeyer espressamente per ovviare alle problematiche che incontrava la citt\u00e0 ogni anno in occasione del carnevale. Prima della costruzione del Sambodromo, le sfilate si tenevano in strutture erette per l'occasione e successivamente smontate, operazione che richiedeva mesi di lavoro e notevoli problemi di traffico stradale."}
{"id": "476292", "revid": "1776051", "url": "https://it.wikipedia.org/wiki?curid=476292", "title": "L\u00fcterkofen-Ichertswil", "text": "L\u00fcterkofen-Ichertswil (toponimo tedesco) \u00e8 un comune svizzero di 762 abitanti del Canton Soletta, nel distretto di Bucheggberg. \u00c8 stato istituito nel 1961 con la fusione dei comuni soppressi di Ichertswil e L\u00fcterkofen; capoluogo comunale \u00e8 L\u00fcterkofen."}
{"id": "476293", "revid": "767487", "url": "https://it.wikipedia.org/wiki?curid=476293", "title": "L\u00fcterkofen", "text": "L\u00fcterkofen (toponimo tedesco) \u00e8 una frazione del comune svizzero di L\u00fcterkofen-Ichertswil, nel Canton Soletta (distretto di Bucheggberg).\nStoria.\nFino al 1960 \u00e8 stato un comune autonomo; nel 1961 \u00e8 stato accorpato all'altro comune soppresso di Ichertswil per formare il nuovo comune di L\u00fcterkofen-Ichertswil, del quale L\u00fcterkofen \u00e8 capoluogo."}
{"id": "476294", "revid": "123276542", "url": "https://it.wikipedia.org/wiki?curid=476294", "title": "Massimo Tononi", "text": "Biografia.\nFiglio del politico Giorgio Tononi e fratello dello psichiatra e neuroscienziato Giulio, si \u00e8 laureato in economia aziendale all'Universit\u00e0 Bocconi di Milano nel 1988, fino al 1993 ha lavorato presso l'ufficio londinese della Goldman Sachs, occupandosi soprattutto di fusioni e acquisizioni tra imprese. Assistente di Romano Prodi nella seconda esperienza del Professore alla guida dell'IRI, nel 1994 torna alla Goldman Sachs, di cui diventa partner managing director (dal 2008 al 2010).\nLascia l'incarico il 18 maggio 2006 diventando sottosegretario all'Economia del secondo governo Prodi, del quale aveva finanziato la campagna elettorale con 100.000 euro. Durante il mandato di Sottosegretario al Ministero dell'Economia e delle Finanze, guidato dall'allora Ministro Tommaso Padoa-Schioppa, si occupa di debito pubblico italiano e di societ\u00e0 partecipate dallo Stato.\nDopo la caduta del governo torna in Goldman Sachs. Nel 2010 smette di essere partner rimanendo advisory director. \nDa settembre 2010 \u00e8 membro del board della London Stock Exchange (la borsa di Londra) con la qualifica di Non-Executive Director.\n\u00c8 stato presidente di Cassa di Compensazione e Garanzia (da settembre 2013 al 2015) ed EuroTLX SIM (da settembre 2013 al 2015) e consigliere del London Stock Exchange Group (dal 2010 al 2015) e di Sorin (da giugno 2010 al 2015).\nIl 28 giugno 2011 \u00e8 stato nominato presidente di Borsa Italiana. \nIl 7 agosto 2015 si \u00e8 dimesso da quest'ultima carica, in vista dell'elezione a presidente del consiglio di amministrazione di Banca Monte dei Paschi di Siena nell'assemblea ordinaria degli azionisti che si \u00e8 svolta a Siena il 15 settembre, subentrando al precedente presidente Alessandro Profumo dimessosi a luglio. Durante la presidenza ha deciso di devolvere i 500.000 euro della sua retribuzione annuale al fondo \"Mpsolidale\" .\nA settembre 2016 si \u00e8 dimesso prima della scadenza prevista (approvazione del bilancio 2017), in contrasto con l'ingerenze del Ministero dell'Economia che aveva gi\u00e0 portato alle dimissioni dell'Amministratore delegato, Fabrizio Viola. A fine novembre 2016 \u00e8 stato sostituito da Alessandro Falciai nel ruolo di Presidente, mentre come membro del CdA \u00e8 stato sostituito da Massimo Egidi.\nDa aprile 2017 a ottobre 2017 \u00e8 entrato a far parte del Consiglio di Amministrazione di Quaestio Capital Management SGR, come consigliere indipendente. La societ\u00e0, che \u00e8 controllata interamente da Quaestio Holding, gestisce il Fondo Atlante e Fondo Atlante 2.\nDa novembre 2017 a luglio 2018 \u00e8 stato consigliere indipendente di Mediobanca.\nDal 2012 a luglio 2018 \u00e8 stato Presidente dell'Istituto Atesino di Sviluppo.\nDa aprile 2012 a luglio 2018 \u00e8 stato Presidente del Consiglio d'Amministrazione di Prysmian.\nDal 2018 al 2019 ha ricoperto la carica di presidente di Cassa Depositi e Prestiti.\nDurante la sua carriera, Tononi ha ricoperto il ruolo di consigliere di amministrazione in societ\u00e0 industriali, finanziarie ed editoriali tra le quali: Mittel (2010-2014), Sorin Group (2010-2015), Italmobiliare (2014-2018), Il Sole 24 Ore (2016-2018).\nAttivit\u00e0.\nAttualmente \u00e8 componente del Consiglio Direttivo di Assonime e del Comitato Italiano per la Corporate Governance. \nDal 24 luglio 2018 al 24 ottobre 2019 ha ricoperto la carica di Presidente di Cassa Depositi e Prestiti .\nNel febbraio 2020 entra in Banco BPM in qualit\u00e0 di consigliere d\u2019amministrazione. Successivamente, a marzo dello stesso anno, investe personalmente nella societ\u00e0 acquistando sul mercato 3 milioni di azioni. Il 4 aprile 2020 ne diviene presidente del consiglio di amministrazione\u201d"}
{"id": "476295", "revid": "1776051", "url": "https://it.wikipedia.org/wiki?curid=476295", "title": "Ichertswil", "text": "Ichertswil (toponimo tedesco) \u00e8 una frazione del comune svizzero di L\u00fcterkofen-Ichertswil, nel Canton Soletta (distretto di Bucheggberg).\nStoria.\nFino al 1960 \u00e8 stato un comune autonomo; nel 1961 \u00e8 stato accorpato all'altro comune soppresso di L\u00fcterkofen per formare il nuovo comune di L\u00fcterkofen-Ichertswil."}
{"id": "476297", "revid": "998297", "url": "https://it.wikipedia.org/wiki?curid=476297", "title": "Fratelli cristiani", "text": "I Fratelli Cristiani (in latino \"Congregatio Fratrum Christianorum\", in inglese \"Congregation of Christian Brothers\") sono un istituto religioso maschile di diritto pontificio: i membri di questa congregazione laicale pospongono al loro nome la sigla C.F.C.\nStoria.\nLa comunit\u00e0 \u00e8 stata fondata dal beato Edmund Ignatius Rice nel 1802, in Irlanda. Rice era un commerciante irlandese che nel 1785 spos\u00f2 Mary Elliott, che, per\u00f2, mor\u00ec dopo appena quattro anni, nel 1789. Edmund si ritrov\u00f2 padre di Mary, una bambina con problemi di salute, che prefer\u00ec affidare alla sua sorellastra. All'et\u00e0 di quarant'anni, per\u00f2, Edmund vive un profondo momento di conversione interiore e decide di occuparsi di nuovo della figlia e si trasferisce a Callan, dove apre una scuola gratuita per bambini poveri cattolici. In quegli anni i cattolici, per ricevere un'educazione religiosa, erano costretti ad iscriversi a scuole private, perch\u00e9 quelle pubbliche erano gestite dallo Stato inglese, chiaramente anglicano. L'attivit\u00e0 di Edmund nei fatti era illegale, perch\u00e9 nel 1800 le leggi penali inglesi consideravano l'insegnamento della religione cattolica un atto sovversivo dell'unit\u00e0 del Regno Anglo-Irlandese.\nEdmund inizi\u00f2 la propria attivit\u00e0 raccogliendo alcuni laici cristiani, riunendoli in una comunit\u00e0 e impegnandoli nell'assistenza materiale e spirituale ai bambini poveri. Edmund, per dare ospitalit\u00e0 alla propria comunit\u00e0, riadatt\u00f2 un monastero, detto di Monte Sion, che venne inaugurato dal Vescovo del luogo nel 1803. Anche quest'atto, di fatto, era considerato dalla legge dell'epoca un'iniziativa sovversiva. Grazie all'aumento del numero di volontari, Edmud pot\u00e9 fondare altre due scuole: una a Carrick-on-Suir, nel 1806, e un'altra a Dungarvan, nel 1807. Nel 1808 il vescovo di Waterford riconobbe ufficialmente la nuova regola ispirata a quella scritta dal francescano Laurence Callanan per le Suore della Presentazione.\nLa comunit\u00e0 and\u00f2 ben presto diffondendosi in varie diocesi irlandesi. Ci\u00f2 determin\u00f2 numerosi problemi organizzativi ed economici, al punto che Edmund ritenne necessario far assumere alla comunit\u00e0 una veste giuridica riconosciuta ufficialmente dalla Chiesa.\nIl 5 settembre 1820 la Santa Sede approv\u00f2 la comunit\u00e0, trasformandola in un Istituto di Vita Consacrata di diritto pontificio. Alcuni componenti della comunit\u00e0 seguirono Edmund in questa nuova strada; altri, invece, non condividendo questa scelta, preferirono rimanere sacerdoti diocesani, senza quindi legarsi al nuovo Istituto. Nel 1825, venne aperta la prima scuola in Inghilterra, a Preston. Nel 1838 Edmund abbandon\u00f2 la guida dell'Istituto e venne sostituito da fr. Michael Paul Riordan.\nAttivit\u00e0 e diffusione.\nLa Congregazione lavora oggi principalmente per l'evangelizzazione e l'educazione dei giovani, ma svolge anche altre attivit\u00e0, specialmente al servizio dei poveri e dei bisognosi.\nIl loro arrivo in Italia si fa risalire al 1900: il papa Leone XIII, tramite il cardinal Domenico Maria Jacobini, chiese al superiore generale della congregazione di mandare una comunit\u00e0 a Roma.\nA Roma la congregazione ha anche la sua casa generalizia. Al 31 dicembre 2005, la congregazione contava 1.337 religiosi in 349 case."}
{"id": "476303", "revid": "123890087", "url": "https://it.wikipedia.org/wiki?curid=476303", "title": "DVD+R DL", "text": "Un DVD+R DL \u00e8 un disco ottico a due strati (Dual Layer) della capacit\u00e0 di 8,5 GB. Conosciuto anche come DVD+R9, \u00e8 un formato derivato dei DVD+R costituito dalla DVD+RW Alliance. Fu presentato per la prima volta nell'ottobre del 2003.\nIl DVD+R DL utilizza due strati per archiviare i dati rispetto ai DVD tradizionali raddoppiandone cos\u00ec di fatto le capacit\u00e0 da 4,7GB a 8,55GB. Il disco pu\u00f2 essere letto dai lettori DVD che ne supportano il formato (sia lettori DVD integrati nel computer sia lettori DVD esterni).\nNel 2006 \u00e8 stata resa disponibile una versione riscrivibile dei DVD a doppio strato: il DVD+RW DL."}
{"id": "476304", "revid": "54354", "url": "https://it.wikipedia.org/wiki?curid=476304", "title": "DVD+R9", "text": ""}
{"id": "476305", "revid": "2184720", "url": "https://it.wikipedia.org/wiki?curid=476305", "title": "Mario Lettieri", "text": "Laureato in lingue e letterature straniere, docente in numerosi istituti tecnici per ragionieri, nel 1975 venne eletto consigliere regionale tra le file del Partito Comunista Italiano e venne confermato anche nel 1980 e nel 1985. Nella regione Basilicata \u00e8 stato presidente della commissione bilancio e programmazione e vicepresidente del consiglio regionale.\nDopo la \"svolta della Bolognina\" ha aderito al Partito Democratico della Sinistra, con cui divenne deputato nazionale nel 1992. Nel 1994 fonder\u00e0 un movimento regionalista denominato \"I Democratici\", che nel 1999 confluir\u00e0 nell'omonimo partito fondato da Romano Prodi; poco dopo Lettieri far\u00e0 parte della Margherita, militando nella corrente di Arturo Parisi.\nEletto alla Camera nel 2001, nella XIV legislatura ha fatto parte della commissione Finanze di cui \u00e8 stato anche segretario. Ha fatto parte del secondo governo Prodi in qualit\u00e0 di sottosegretario all'Economia."}
{"id": "476307", "revid": "547034", "url": "https://it.wikipedia.org/wiki?curid=476307", "title": "Uscita di sicurezza (Marco Masini)", "text": "Uscita di sicurezza \u00e8 un album del cantante italiano Marco Masini, pubblicato nel 2001.\nPer realizzare il disco l'interprete riprende la collaborazione col produttore-autore di canzoni Giancarlo Bigazzi, che era stata interrotta con l'album antologia \"L'amore sia con te\" e verr\u00e0 nuovamente interrotta.\nLa musica dell'album \u00e8 rockeggiante, in uno stile nettamente diverso dai precedenti.\nNei testi torna il tema della rabbia, gi\u00e0 presente nell'ultimo lavoro con Bigazzi, e ripreso come filo di un discorso mai interrotto.\nLa canzone \"E chi se ne frega\" \u00e8 una cover di \"Nothing Else Matters\" dei Metallica."}
{"id": "476312", "revid": "120751400", "url": "https://it.wikipedia.org/wiki?curid=476312", "title": "Scuola di samba", "text": "Il termine Scuola di samba (\"Escola de samba\" in portoghese) indica, nell'accezione pi\u00f9 completa della definizione, un'aggregazione di persone e mezzi coinvolti nella realizzazione della sfilata in occasione della parata del carnevale brasiliano.\nIn occasione del carnevale di Rio de Janeiro si definisce Scuola di samba un gruppo di persone (1000-5000) che sfilano all'unisono lungo il Sambodromo di Rio, accompagnate da carri allegorici a ritmo di samba.\nOgni anno viene scelto liberamente da ogni scuola un \"enredo\" cio\u00e8 un tema da cui partire per ispirare la sfilata.\nStoria.\nLe Scuole di samba iniziarono la loro attivit\u00e0 nella prima met\u00e0 del XX secolo, a Rio de Janeiro nel 1928, e si sono sviluppate intorno alla kermesse pi\u00f9 importante del samba brasiliano, il carnevale di Rio. Ogni scuola presenta un tema, un \"enredo\" come ad esempio un evento storico, la leggenda di qualche nativo brasiliano o la rappresentazione della vita di un personaggio famoso. Il samba viene sviluppato in riferimento al tema trattato. Durante la sfilata i particolari del tema vengono fatti risaltare attraverso coreografie, costumi, dipinti, sculture in cartapesta e carri allegorici.\nIl termine \"scuola\" sottintende l'approfondito lavoro di ricerca svolto da \u00e9quipe di tecnici, coreografi, storici, ballerini e artisti plastici nel corso di tutto l'anno precedente la sfilata, volto a creare il \"tema\" della sfilata.\nSi tratta di un luogo dove le persone che hanno sempre voluto scrivere una canzone, suonare strumenti a percussione o cimentarsi nella danza, hanno la possibilit\u00e0 di mettersi alla prova. Tutta la sfilata di samba \u00e8 un lavoro della comunit\u00e0 di un quartiere della citt\u00e0. Le scuole di samba sono associazioni che rispondono a una grande variet\u00e0 di bisogni degli abitanti del quartiere quali l'istruzione o l'assistenza sanitaria; non sono, dunque, delle semplici organizzazioni volte allo spettacolo.\nScuole di Samba di Rio de Janeiro 2019.\nGrupo Especial (LIESA)"}
{"id": "476314", "revid": "228587", "url": "https://it.wikipedia.org/wiki?curid=476314", "title": "Alfiero Grandi", "text": "Biografia.\nHa iniziato l'impegno politico nel 1960, iscrivendosi alla FGCI ed aderendo al Partito Comunista Italiano. Successivamente si \u00e8 occupato di questioni sindacali con la CGIL, di cui \u00e8 stato segretario regionale in Emilia-Romagna, membro della funzione pubblica nazionale e segretario confederale fino al 1996.\nIn seguito \u00e8 stato dirigente dei Democratici di Sinistra ed ha fatto parte del consiglio nazionale dei DS. Sottosegretario alle Finanze nel primo governo D'Alema, nel secondo governo D'Alema e nel secondo governo Amato, nel 2001 \u00e8 approdato alla Camera e nella XIV legislatura ha fatto parte della commissione Finanze, di cui \u00e8 stato vicepresidente.\nScrittore di numerosi articoli su argomenti politici ed economici e collaboratore del settimanale \"Avvenimenti\", dal 18 maggio del 2006 fa parte del secondo governo Prodi in qualit\u00e0 di sottosegretario all'Economia.\nNel maggio 2007 ha lasciato i DS ed ha aderito a Sinistra Democratica.\nNel 2016 \u00e8 vicepresidente del \u201cComitato per il NO\u201d al referendum sulla riforma costituzionale promossa dal governo Renzi."}
{"id": "476315", "revid": "767487", "url": "https://it.wikipedia.org/wiki?curid=476315", "title": "L'inafferrabile signor Jordan", "text": "L'inafferrabile signor Jordan (\"Here Comes Mr. Jordan\") \u00e8 un film del 1941 diretto da Alexander Hall. In Italia \u00e8 conosciuto anche con il titolo di Mille cadaveri per Mr. Joe.\n\u00c8 la prima trasposizione cinematografica della commedia \"Heaven Can Wait\" di Harry Segall. Sono seguite \"Il paradiso pu\u00f2 attendere\" (1978) e \"Ritorno dal paradiso\" (2001).\nTrama.\nUn angelo per sbaglio preleva l'anima dal corpo di un pugile prima che sia giunta la sua ora. Per rimediare all'errore in paradiso si decide di farlo tornare sulla terra e il protagonista si reincarna prima nel corpo di un miliardario che la moglie vuole assassinare e poi nel corpo di un altro pugile.\nProduzione.\nIl film fu prodotto dalla Columbia Pictures Corporation. Venne girato a Los Angeles, al Providencia Ranch, Hollywood Hills.\nDistribuzione.\nDistribuito dalla Columbia Pictures, il film usc\u00ec nelle sale cinematografiche USA il 21 agosto 1942 dopo una prima a New York tenuta il 7 agosto."}
{"id": "476317", "revid": "123889918", "url": "https://it.wikipedia.org/wiki?curid=476317", "title": "DVD+RW DL", "text": "Un DVD+RW DL \u00e8 un disco ottico riscrivibile a due strati (Dual Layer) della capacit\u00e0 di 8,5 GB. Si tratta di un formato approvato dalla DVD+RW Alliance nel marzo del 2006.\nIl disco \u00e8, in effetti, composto da due strati sovrapposti ognuno dei quali con una capacit\u00e0 di memorizzazione di 4,7 GB.\nPer scrivere su tali supporti \u00e8 necessario un masterizzatore adatto allo scopo, in grado di regolare l'intensit\u00e0 del laser e indirizzare la lettura/scrittura a uno strato o a un altro.\nPer la lettura, invece, va bene qualsiasi lettore."}
{"id": "476318", "revid": "2153076", "url": "https://it.wikipedia.org/wiki?curid=476318", "title": "Yellow Submarine (album)", "text": "Yellow Submarine \u00e8 il decimo album del gruppo musicale britannico dei Beatles (undicesimo considerando anche l'album \"Magical Mistery Tour\", in origine pubblicato come LP solo negli USA e come EP in UK) pubblicato il 17 gennaio 1969, colonna sonora dell'omonimo film.\nDescrizione.\nNonostante in copertina l'album sia accreditato solo ai Beatles, il lato B, intitolato \"Original Film Score\" \u00e8 opera interamente di George Martin e ogni traccia \u00e8 eseguita dalla George Martin Orchestra eccetto l'ultima intitolata \"Yellow Submarine in Pepperland\" di Lennon e McCartney ma arrangiato da Martin. Nel lato A, intitolato \"The Beatles\", sono comprese sei delle quindici canzoni dei Beatles presenti nell'omonimo film d'animazione uscito nelle sale inglesi il 17 luglio 1968. La scelta di Martin di registrare nuovamente i suoi brani \u00e8 uno dei motivi per il quale la pubblicazione del disco venne ritardata rispetto all'uscita del film; inoltre i Beatles diedero priorit\u00e0 assoluta, nella seconda met\u00e0 del 1968, alla preparazione del nuovo album, pubblicato appena due mesi prima di \"Yellow Submarine\".\nLa relativa scarsit\u00e0 di nuove canzoni del gruppo nell'album suscit\u00f2 la critica che il contenuto non valesse il prezzo di copertina; \u00e8 probabile che la EMI in un primo momento abbia preso a cuore tale giudizio, poich\u00e9 negli archivi esiste un master risalente al marzo 1969 per un extended play a 33 giri che per\u00f2 non venne mai pubblicato, il quale avrebbe dovuto includere, oltre ai quattro pezzi inediti dell'album, anche il brano \"Across the Universe\" (non incluso nel film), gi\u00e0 allora pronto con un missaggio differente da quello curato da Phil Spector che vide la luce nel 1970 su \"Let It Be;\" tale prima versione fin\u00ec poi pubblicata il 12 dicembre 1969 in una raccolta benefica del WWF intitolata \"No One's Gonna Change Our World\".\nIl disco ebbe un successo relativamente scarso: stette undici settimane in classifica, e la sua posizione pi\u00f9 alta fu la terza.\nLato A - The Beatles.\nLe sei canzoni eseguite dai Beatles sono tutte raggruppate sul lato A; di esse soltanto quattro sono inedite:\nAnche tre dei quattro inediti risalgono, come registrazione, al 1967:\nLato B - Original Film Score.\nIl lato B contiene esclusivamente brani strumentali per orchestra, scritti e arrangiati da George Martin appositamente per il film, e da lui diretti. Nessuno dei quattro membri dei Beatles prese parte a queste registrazioni, avvenute a Abbey Road nell'ottobre 1968. I brani per orchestra presenti sull'album costituiscono una nuova incisione rispetto a quella effettuata a suo tempo per la colonna sonora originale.\nEdizioni estere.\nLa versione pubblicata in Ecuador e in Argentina venne intitolata \"Los Beatles - Submarino Amarillo\" e i titoli delle canzoni elencate in copertina vennero tradotti in spagnolo.\nTracce.\nLato A\nLato B\nVersione rimasterizzata.\nNel 1999, la United Artists e la Apple Records rimasterizzarono il film digitalmente. Questa operazione comprese la pulitura della pellicola originale e il ringiovanimento dei colori.\nLe canzoni dell'album furono anche aggiornate. Tutte le canzoni dei Beatles furono mixate in Dolby Digital 5.1. Comunque, poich\u00e9 l'originale colonna sonora del 1968 di Martin esisteva solo in mono, la Apple sostitu\u00ec alcune sezioni dell'album con delle versioni rimasterizzate in stereo.\nIl film fu anche rimontato nella sua versione europea originale, reintroducendo la canzone \"Hey Bulldog\", che nella versione americana era stata eliminata e sostituita da sequenze alternative.\nPer accompagnare la riedizione del film, nel 1999 \u00e8 stata pubblicata una nuova versione del disco, contenente solo le tracce dei Beatles utilizzate nel film. Questo fece di \"Yellow Submarine\" il primo album dei Beatles ad essere completamente rimasterizzato, molto prima del cofanetto integrale del 2009 (nel quale quest'album compare nuovamente con la scaletta originaria).\nTracce.\nTutte le canzoni sono state composte da John Lennon e Paul McCartney, tranne dove indicato\nLa versione DVD contiene la colonna sonora rimasterizzata, la colonna sonora mono del 1968, e una traccia separata dell'intera colonna sonora composta da George Martin."}
{"id": "476319", "revid": "1632387", "url": "https://it.wikipedia.org/wiki?curid=476319", "title": "Death on the Road", "text": "Death on the Road \u00e8 un album dal vivo del gruppo musicale britannico Iron Maiden, pubblicato il 30 agosto 2005 nel formato CD e il 6 febbraio 2006 nella versione DVD.\nContiene pezzi eseguiti dal vivo durante un concerto alla Westfalenhallen Arena di Dortmund in Germania, il 24 novembre 2003, per promuovere l'album \"Dance of Death\"."}
{"id": "476320", "revid": "2032913", "url": "https://it.wikipedia.org/wiki?curid=476320", "title": "Yellow Submarine Songtrack", "text": "Yellow Submarine Songtrack \u00e8 un album discografico colonna sonora del gruppo britannico The Beatles, pubblicato nel 1999 in occasione della ridistribuzione nelle sale del film \"Yellow Submarine\".\nL'album contiene tutte, tranne una, le canzoni dei Beatles utilizzate nel film, incluse quelle non inserite nell'album originale della colonna sonora pubblicato nel 1969. Le tracce extra vanno a sostituire i brani strumentali di George Martin. Il disco debutt\u00f2 alla posizione numero 8 in classifica in Gran Bretagna, vendendo 19,000 copie nella prima settimana. Raggiunse anche la posizione numero 15 nella \"Billboard\" 200 statunitense, con 68,000 copie vendute nella settimana d'apertura.\nIl disco.\nLe tracce remixate inserite nell'album presentano molte differenze e aggiustamenti vari rispetto alle versioni originali in stereo. Quasi tutte le canzoni dei Beatles che si sentono nel in film sono in \"Yellow Submarine Songtrack\". L'unica eccezione \u00e8 \"A Day in the Life\", che non venne inclusa perch\u00e9 la EMI non voleva che sul disco ci fossero troppe canzoni di \"Sgt. Pepper's Lonely Hearts Club Band\".\nLa title track, \"Yellow Submarine\", contiene la frase \"a life of ease\" di John Lennon che si era persa nel precedente missaggio stereo della canzone. Inoltre, anche gli effetti sonori sono pi\u00f9 pronunciati in questa versione.\n\"Hey Bulldog\" fu incisa interamente su un mixer a quattro piste. Il pianoforte e la batteria furono registrate insieme su un'unica pista e non erano quindi separabili per il nuovo mix. Rimasero quindi sul canale audio sinistro mentre le voci e il resto furono poste al centro.\nL'automatic double tracking che prosegue erroneamente nella prima strofa nella versione stereo del 1966 di \"Eleanor Rigby\" venne corretto nel remix del 1999. In aggiunta, l'ottetto d'archi \u00e8 stato separato in modo simile a quanto fatto per lo strumentale in \"Anthology 2\". La voce di Paul McCartney \u00e8 ora al centro e lievemente sfasata rispetto all'orchestrazione in questo mix.\nLa precedente versione stereo di \"Love You To\" contiene una dissolvenza pi\u00f9 breve rispetto al missaggio mono originale.\nLe chitarre acustiche e le percussioni sono posizionate sul canale sinistro nel nuovo mix di \"All Together Now\". Le voci di McCartney e Lennon sono al centro mentre nel ritornello sono divise tra destra e sinistra. Il suono delle chitarre \u00e8 pi\u00f9 nitido.\nLa versione \"Songtrack\" di \"Only a Northern Song\" segna la prima apparizione del brano in formato stereo reale. La versione stereo originale del 1969 era solo una versione mono \"mascherata\" da stereo duofonica. Un mix stereo della canzone \u00e8 apparsa anche nell'album compilation \"Anthology 2\", ma \u00e8 costituita da una take alternativa con sovraincisioni diverse e testo differente."}
{"id": "476355", "revid": "1305772", "url": "https://it.wikipedia.org/wiki?curid=476355", "title": "Rischio di mercato", "text": "Il rischio di mercato, in finanza, \u00e8 la probabilit\u00e0 di ottenere dalle operazioni di negoziazione in strumenti finanziari un rendimento diverso da quello atteso.\nIn particolare rappresenta la perdita o il guadagno potenziale di una posizione o di un portafoglio di titoli, in un determinato orizzonte temporale, in seguito alle variazioni delle variabili di mercato, in base alle quali si distinguono:\nPercezione del rischio di mercato.\nQuando si verifica una crisi finanziaria, aumenta l'incertezza che, a sua volta, genera emotivit\u00e0 e quindi comportamenti irrazionali.\nL'esperienza mostra che, nelle fasi di caduta delle quotazioni di mercato, l'incertezza si traduce anche in oscillazioni giornaliere pi\u00f9 ampie delle quotazioni dei titoli. L'ampiezza di queste oscillazioni \u00e8 la volatilit\u00e0 e rappresenta la pi\u00f9 comune misura del rischio di mercato."}
{"id": "476371", "revid": "547992", "url": "https://it.wikipedia.org/wiki?curid=476371", "title": "Equilibrio", "text": ""}
{"id": "476380", "revid": "44403", "url": "https://it.wikipedia.org/wiki?curid=476380", "title": "Rischio operativo", "text": ""}
{"id": "476403", "revid": "599013", "url": "https://it.wikipedia.org/wiki?curid=476403", "title": "Siempre aqu\u00ec en Espanol", "text": ""}
{"id": "476455", "revid": "116671425", "url": "https://it.wikipedia.org/wiki?curid=476455", "title": "Visions of the Beast", "text": "Visions of the Beast \u00e8 un DVD del gruppo musicale britannico Iron Maiden, pubblicato il 2 giugno 2003.\nIl DVD.\nAll'interno sono presenti molti video inediti del concerto tenuto dal gruppo a Rio de Janeiro nel 2001 (immortalato in \"Rock in Rio\") e anche il video di sei tracce, tra le pi\u00f9 celebri, nella versione speciale \"Camp Chaos\". Inoltre sono presenti due easter egg: Nel disco 1 un video del brano \"Man on the Edge\", il quale \u00e8 sbloccabile dopo aver visto tre volte il video numero 6 del primo disco (chiaro riferimento al numero 666), mentre del disco 2 la versione camp chaos del brano \"The Trooper\" dopo aver visto tre volte il video di \"Hallowed Be Thy Name.\""}
{"id": "476467", "revid": "1060", "url": "https://it.wikipedia.org/wiki?curid=476467", "title": "Classificazione climatica", "text": ""}
{"id": "476469", "revid": "1005847", "url": "https://it.wikipedia.org/wiki?curid=476469", "title": "Europa 7", "text": "Europa 7 \u00e8 stata una rete televisiva italiana, lanciata ufficialmente il 1\u00ba gennaio 1999 come syndication di televisioni locali. Successivamente, pur avendo vinto la concessione per le frequenze nazionali dallo stato italiano, non le ha mai potute utilizzare in ragione della mancata applicazione del Piano Nazionale Assegnazione delle Frequenze (che stabiliva i limiti per singolo operatore) e della inattivit\u00e0 dei governi che si sono succeduti per rendere operativa la riassegnazione delle frequenze stesse. \nDopo un contenzioso durato dieci anni, nel 2012 il governo italiano \u00e8 stato condannato a pagare la cifra di 10 milioni di euro a titolo di risarcimento alla societ\u00e0 per la mancata fruizione delle frequenze.\nLa societ\u00e0 che gestisce il marchio - di propriet\u00e0 dell'editore Francesco Di Stefano - ha lanciato nel 2010 la piattaforma commerciale in alta definizione sul digitale terrestre Europa7 HD, che \u00e8 stata la prima emittente nazionale a produrre trasmissioni televisive in standard DVB-T2.\nStoria.\n1994-1999.\nNel 1994, a seguito della legge Mamm\u00ec, la Fininvest cedette Italia 7 alla D.A.P.S. (costituita dalle emittenti locali affiliate alla syndication); quest'azienda fall\u00ec nel 1996, e Italia 7 venne ceduta a Francesco Di Stefano - gi\u00e0 proprietario della capofila TVR Voxson. Le trasmissioni di Italia 7 continuarono fino al 31 dicembre 1998 e il 1\u00ba gennaio 1999 Italia 7 assunse la denominazione di Europa 7, ma alcune emittenti del nord Italia gi\u00e0 affiliate al circuito decisero di abbandonare Europa 7 e fondare un network concorrente, cio\u00e8 Italia 7 Gold. Dopo questa scissione, Europa 7, non coprendo tutto il territorio nazionale, rimase visibile fino alla seconda met\u00e0 degli anni 2000 perlopi\u00f9 nelle regioni meridionali e del centro Italia. Il palinsesto consisteva in programmi ereditati da Italia 7 e in altri film trasmessi a ciclo continuo.\nNel 1999 Di Stefano decise di dare vita a due nuovi canali nazionali partendo dai 12 miliardi di lire ricavati dall'attivit\u00e0 della syndication. A tal fine partecip\u00f2 alla gara pubblica per l'assegnazione delle frequenze televisive nazionali prevista dalla Legge Maccanico del 1997. I due canali avrebbero dovuto sostituire la syndication della quale l'imprenditore era gi\u00e0 in possesso. Uno avrebbe ereditato il nome del circuito, ovvero \"Europa 7\", mentre l'altro si sarebbe dovuto chiamare \"7 Plus\". \nTemporaneamente il circuito pass\u00f2 in gestione al gruppo Media 2001 S.r.l., controllato dalla societ\u00e0 Fincentro Uno, controllata a sua volta dallo stesso Di Stefano al 98%. La societ\u00e0 vinse la gara ottenendo la concessione ma non le frequenze necessarie a trasmettere su scala nazionale.\nIl \"Piano nazionale di assegnazione delle frequenze per la radiodiffusione televisiva\" individu\u00f2 51 bande utilizzabili (45 della gamma UHF e 6 della gamma VHF). Ad ogni emittente dovevano essere assegnate tre bande su cui trasmettere, a seconda della zona geografica, per un totale teorico di 17 emittenti, di cui 6 a livello locale, 3 nazionali pubbliche (quelle della Rai) e 8 nazionali private. Ulteriori eventuali frequenze rimaste libere avrebbero dovuto essere dedicate alle emittenti locali. La gara prevedeva, per semplificare e velocizzare le assegnazioni, che se il vincitore di una concessione stava gi\u00e0 trasmettendo su scala nazionale in modo compatibile con quanto deciso sulle suddivisioni delle bande, avrebbe potuto continuare a impiegare le stesse frequenze, senza attendere il piano di adeguamento delle frequenze. A causa del ristretto numero di frequenze assegnabili, gli articoli 1 e 2 della concessione prevedevano per i concessionari un termine massimo di 24 mesi dalla notifica delle concessioni perch\u00e9 questi dimostrassero di essere in grado di coprire almeno l'80% del territorio nazionale, compresi tutti i capoluoghi di provincia (per le assegnazioni effettuate con la precedente legge Mamm\u00ec era stato ritenuto sufficiente coprire il 60% del territorio), a cui si sarebbero potuti aggiungere, a discrezione del Ministero delle comunicazioni, 12 mesi di proroga in caso di problemi tecnici.\nNella Gazzetta Ufficiale n. 59 del 12 marzo 1999 vennero pubblicati i punteggi che servivano per la valutazione dei richiedenti le concessioni. Alcuni giornalisti che si interessarono al caso fecero notare come questo regolamento avrebbe avvantaggiato chi gi\u00e0 trasmetteva a livello nazionale, rendendo cos\u00ec pi\u00f9 difficoltoso l'ingresso di nuove reti come quelle di Di Stefano, rafforzando cio\u00e8 lo status quo.\nCon il Decreto Ministeriale del 28 luglio 1999 furono resi noti i vincitori della gara, tra i quali figurava Europa 7 di Di Stefano, che si aggiudic\u00f2 1 concessione delle 2 per le quali l'imprenditore si era candidato, posizionandosi settimo in graduatoria, pur non avendo ottenuto dallo Stato le frequenze; la concessione per 7 plus non fu autorizzata per capitale sociale insufficiente; contestualmente Rete 4 e TELE+ Nero, che trasmettevano ancora a livello nazionale, non essendo fino a quel momento entrato in vigore il nuovo Piano delle Frequenze, sul quale veniva autorizzato un limite massimo di due reti per operatore, persero la loro concessione. Relativamente alla seconda concessione Di Stefano fece ricorso al TAR del Lazio, che nel 2000 conferm\u00f2 la decisione del Ministero delle comunicazioni, e successivamente al Consiglio di Stato, che l'anno seguente annull\u00f2 la decisione del TAR e costrinse il Ministero ad accordare anche la seconda concessione, rendendo 7 Plus l'ottava emittente in graduatoria.\nIl 22 settembre 1999 le concessioni di Europa 7 furono registrate presso la Corte dei Conti e il 28 ottobre 1999 le furono rilasciati i titoli concessori. La licenza prevedeva l'inizio delle trasmissioni entro il 31 dicembre 1999 e il piano di Europa7 prevedeva 700 assunzioni e un centro di produzione a Roma di 20.000 m\u00b2, composto da 8 studi e un magazzino di programmi.\nA Europa 7, al contrario del servizio pubblico e degli altri gruppi privati, non erano ancora state assegnate le frequenze nazionali di spettanza e doveva pertanto attendere l'applicazione del piano di assegnazione delle frequenze per poter iniziare le trasmissioni (secondo il Governo italiano, i ricorsi di Rete Mia, Retecapri, Rete A e 7 Plus stessa, ritardarono l'entrata in vigore delle nuove normative).\nNonostante Europa 7 fosse l'unico soggetto televisivo nuovo tra i vincitori delle concessioni e dovesse trasmettere gi\u00e0 da luglio 1999, la persistente inadempienza da parte del Ministero delle comunicazioni nella redazione del Piano, contravvenendo al risultato della gara pubblica, fece slittare la partenza, con autorizzazione ministeriale del 1999, fino al 31 dicembre 2003 - data ritenuta successivamente dalla Corte Costituzionale come termine improrogabile a partire dal quale avrebbe dovuto prendere il via un \u00abeffettivo e congruo sviluppo dell'utenza dei programmi radiotelevisivi via satellite o via cavo\u00bb.\nIn una nota del 22 dicembre 1999, il Ministero si impegnava comunque con la societ\u00e0 Centro Europa 7 perch\u00e9 in breve tempo si arrivasse \"di concerto con l'Autorit\u00e0, alla definizione del programma di adeguamento al piano d'assegnazione delle frequenze\". A seguito del ricorso al TAR da parte di Europa 7 in relazione a questa nota, con sentenza n. 9325/04 si afferm\u00f2 che il Ministero avrebbe dovuto assegnare subito le frequenze una volta deciso, in base all'esito della gara.\nIl Piano nazionale di assegnazione delle frequenze, di competenza dell\u2019Autorit\u00e0 per le garanzie nelle comunicazioni (AGCOM), di fatto, non fu per\u00f2 mai attuato; le reti \"eccedenti\" (Rete 4 e Tele + Nero), che a causa dei vincoli antitrust imposti dalla legge Maccanico, avrebbero dovuto essere trasferite sul digitale terrestre entro un termine stabilito dall\u2019Autorit\u00e0, continuarono a trasmettere sul sistema analogico, occupando due frequenze che dovevano essere liberate, in quanto tale termine non fu mai indicato.\n2000-2007.\nNel frattempo, dall'aprile 2000 al giugno 2001, il Governo Amato II si disinteressa completamente della vicenda permettendo in questo modo a Rete 4 di continuare a trasmettere in assenza di concessione e, a circa una settimana dalla scadenza dell'autorizzazione a trasmettere, ottiene una proroga per trasmettere in analogico fino alla data dello switch over grazie al decreto definito dal centro-sinistra \"Salva Rete 4\".\nNel novembre 2002 alla Corte Costituzionale fu chiesto di valutare la costituzionalit\u00e0 dell'art. 3, comma 6 e 7, della legge 31 luglio 1997, n. 249 (la gi\u00e0 citata legge Maccanico), che permettevano a chi ha un numero di reti superiore al 20% - massimo previsto - di prorogare le trasmissioni in analogico, a patto che a queste si inizino ad affiancare le trasmissioni via satellite o cavo, fino ad un termine che doveva essere deciso dall'AGCOM. La Corte, con sentenza 466/2002, conferm\u00f2 - come gi\u00e0 nel 1994 - che nessun privato pu\u00f2 possedere pi\u00f9 del 20% delle frequenze televisive e le reti eccedenti (quindi Rete 4 e TELE+ Nero), dovevano cessare la trasmissione in via analogica terrestre; ritenne anche non incostituzionale il comma 6 (che ammetteva le proroghe), ma incostituzionale il comma 7 (per cui il periodo della durata massima della proroga non era fissato dalla legge, ma la sua decisione era demandata all'Autorit\u00e0 per le Comunicazioni, che tuttavia non si era ancora espressa in merito nonostante fossero gi\u00e0 trascorsi diversi anni sia dall'emanazione della legge sia dalla gara); fiss\u00f2 inoltre un limite improrogabile (il 31 dicembre 2003) per il passaggio esclusivo al satellite e/o al cavo, basandosi su una valutazione dell'AGCOM che riteneva quella data sufficiente per trasferire tutte le trasmissioni di Rete 4 e TELE+ Nero su mezzi digitali, senza entrare nello specifico del caso della ricorrente Europa 7 (che aveva chiesto di considerare incostituzionali entrambi i commi, in quanto \u00abl'attuale normativa di settore\u00bb, ovvero le proroghe per le reti eccedenti regolate dai due commi, \u00able impedirebbe di utilizzare concretamente le frequenze che le sono state assegnate nella fase di pianificazione\u00bb), che per le precedenti decisioni (il DM del luglio 1999) rimaneva comunque l'assegnataria delle frequenze che cos\u00ec si fossero liberate. \u00c8 da sottolineare che la Corte non era chiamata ad esprimersi sulla supposta correttezza della gara di assegnazione delle concessioni nazionali, ma solo sulla supposta incostituzionalit\u00e0 dei due articoli che permettevano la prosecuzione delle trasmissioni alle \"reti eccedenti\", infatti specifica che:\nSuccessivamente, nel settembre 2002, il ministro delle comunicazioni Maurizio Gasparri presenta un disegno di legge per il riordino del sistema radiotelevisivo italiano e l'introduzione della trasmissione su piattaforma digitale terrestre che viene approvata dal parlamento ma rinviata alle Camere dal Presidente della Repubblica per le problematiche relative alla pluralit\u00e0 dell'informazione, sia al concetto di un termine certo per il regime transitorio introdotto proprio dalla sentenza n. 466 del 20 novembre 2002 della Corte costituzionale, che con la legge Gasparri sarebbe stato spostato di un anno e senza indicazioni certe su come operare nel caso per quella data non si fosse raggiunta la pluralit\u00e0 indicata dalla Corte. Cos\u00ec, per poter garantire a Rete 4 di continuare a trasmettere via etere e a Rai 3 di poter continuare ad ospitare pubblicit\u00e0, il 24 dicembre 2003 il governo Berlusconi vara un decreto legge (decreto legge n. 352/2003, divenuto noto come \"\"decreto salvareti\"), trasformato in legge nel febbraio 2004. Il decreto prevede che le \"reti eccedenti\" possano proseguire le trasmissioni sulle frequenze da loro impiegate, sia nell'analogico che nel digitale, fino al termine di una verifica sullo sviluppo delle reti del digitale terrestre (sviluppo che, con l'aumentato numero di canali, porterebbe a un aumento della pluralit\u00e0 e quindi alla cancellazione del limite di due concessioni per privato. In occasione della conversione del decreto in legge, Berlusconi accuser\u00e0 la Corte Costituzionale di aver voluto produrre una sentenza con finalit\u00e0 politiche, in quanto \"si sa che la Consulta \u00e8 composta da 10 membri dello schieramento di sinistra e 5 membri del centrodestra\"\".\nLa legge Gasparri viene successivamente approvata definitivamente il 29 aprile 2004 (legge n. 112/2004). Tra le altre cose la legge prevedeva che:\nbloccando la riassegnazione delle frequenze delle concessioni analogiche, in attesa del passaggio completo al digitale terrestre con una diversa assegnazione delle frequenze.\nCentro Europa 7 fece nuovamente ricorso al TAR del Lazio chiedendo di ottenere l'assegnazione delle frequenze e richiedendo un risarcimento per il danno subito ma il ricorso fu respinto dal 16 settembre 2004 (provvedimento n. 9315/04 e n. 9319/04), con la motivazione che pur avendo vinto la gara, Europa 7 non avrebbe un diritto soggettivo all'assegnazione delle frequenze per trasmettere e che tale assegnazione spettava in ultima istanza alle autorit\u00e0 in base alle varie normative che tuttavia nel frattempo erano cambiate per prolungare la possibilit\u00e0 alle reti eccedenti di continuare a trasmettere. Dallo stesso TAR nello stesso giorno fu invece accettato il ricorso (n. 9325/04) contro la nota del ministero del 22 dicembre 1999, sostenendo appunto che il Ministero doveva assegnare le frequenze una volta avuto l'esito della gara.\nNel luglio 2005 il Consiglio di Stato, dopo il ricorso di Centro Europa 7 contro la sentenza del TAR, chiese alla Corte di Giustizia Europea di rispondere a dieci quesiti, dove fu messo in discussione il quadro legislativo e un risarcimento danni in favore di Europa 7.\nIl 30 novembre 2006 si \u00e8 tenuta l'udienza alla Corte di Giustizia Europea; durante l'udienza l'avvocatura dello Stato ha difeso la legge Gasparri e sostenuto le posizioni precedentemente espresse nella memoria difensiva del precedente governo. Successivamente, dopo alcune interrogazioni alla Presidenza del Consiglio dei ministri e al Ministero dei Beni Culturali da parte di esponenti della maggioranza di governo e dopo che lo stesso ministro delle comunicazioni Paolo Gentiloni aveva disconosciuto l'operato dell'avvocatura dello Stato, il 13 dicembre questa precis\u00f2 di aver sostenuto in sede comunitaria che i problemi di trasmissione di Europa 7 non riguardavano la legge Gasparri, ma la precedente legge Maccanico del 1997 e che anzi, secondo alcune interpretazioni dell'art. 23 della legge Gasparri - che regolamenta la \"fase di avvio delle trasmissioni televisive in tecnica digitale\" - sarebbe permesso a Di Stefano di acquistare delle frequenze da un operatore gi\u00e0 attivo e iniziare a trasmettere in attesa del passaggio completo al digitale terrestre; l'avvocatura ha anche sostenuto di aver informato la Corte di giustizia europea che, in caso di approvazione del ddl Gentiloni di modifica della legge Gasparri, la societ\u00e0 Centro Europa 7 avrebbe potuto ottenere le frequenze che le spettavano. Il 12 settembre 2007 le conclusioni dell'avvocatura generale della Corte evidenziavano che:\n2008-2010.\nIl 31 gennaio 2008 la Corte ha emesso la sentenza su tale ricorso:\nLa sentenza della Corte di Giustizia europea del 31 gennaio 2008 affermava che il sistema televisivo in Italia non \u00e8 conforme alla normativa europea che impone criteri obiettivi, trasparenti e non discriminatori nell'assegnazione delle frequenze. Un ritardo nell'applicazione della direttiva europea avrebbe comportato una pena pecuniaria a partire dal 1\u00ba gennaio 2009 di circa 350\u00a0000 euro al giorno e calcolata con effetto retroattivo fino al 1\u00ba gennaio 2006.\nL'ultima udienza al Consiglio di Stato ha avuto luogo marted\u00ec 6 maggio 2008 - sentenza n. 2624 e il 31 maggio il Consiglio di Stato ha respinto il ricorso presentato da Europa 7 contro il Ministero delle comunicazioni e RTI in cui si chiedeva la sospensione dell'autorizzazione a trasmettere per Rete 4, poich\u00e9 \u00abtardivo\u00bb. Inoltre, \u00e8 stato dichiarato inammissibile il ricorso di Europa 7 che chiedeva l'assegnazione delle frequenze, in quanto il Consiglio di Stato non pu\u00f2 sostituirsi all'esecutivo ma ha respinto anche un ricorso di Mediaset che chiedeva l'annullamento della sentenza del TAR del Lazio del 2004 - la quale imponeva che ad Europa 7 venissero assegnate le frequenze. Il Consiglio di Stato ha quindi richiesto al Ministero dello sviluppo economico di pronunciarsi nuovamente sulla richiesta di frequenze di Europa 7 entro il 15 ottobre 2008, fornendo, in particolare, una nuova \u00abrisposta motivata\u00bb dal Governo, formulata in base alla sentenza della Corte di Giustizia della Comunit\u00e0 Europea del 31 gennaio, favorevole a Di Stefano. Per questo motivo Rete 4 potr\u00e0 continuare a trasmettere fino a quando non avverr\u00e0 l'assegnazione delle frequenze. Tuttavia molti punti restarono aperti: in base alle risposte avute dal governo, il 16 dicembre 2008 il Collegio si riserver\u00e0 di decidere in via definitiva sul ricorso con cui Europa 7 chiede il risarcimento del danno, valutato intorno ai 2,169 miliardi se le frequenze dovessero essere attribuite, 3,5 miliardi nel caso opposto. Entro tale data:\nL'AGCOM il 13 ottobre 2008 fece sua la proposta di riordino dei canali VHF III impiegati per la trasmissione dei segnali televisivi che avrebbe permesso di ottenere un nuovo canale in banda VHF III, necessario per il passaggio completo al digitale terrestre e previsto entro il 2012 (in base a decisioni europee prese nella conferenza di Ginevra del 2006), se effettuato in anticipo permetterebbe di ottenere un nuovo canale in banda VHF III (attualmente occupato in alcune zone da Rai 1 e secondo l'AGCOM in alcune zone non utilizzabile in quanto disturbato da altre emittenti.\nIl 15 ottobre, alla scadenza del termine fissato dal Consiglio di Stato, Paolo Romani, sottosegretario allo Sviluppo economico, ha affermato che il Governo ha iniziato le trattative con la RAI al fine di applicare la nuova canalizzazione europea proposta da Sassano (per passare da 7 a 8 canali in banda VHF III) nelle zone digitalizzate: l'accordo si \u00e8 concluso e tale procedura \u00e8 avvenuta tra il 22 e il 30 giugno 2009.\nA seguito degli annunci dell'AGCOM e del governo, i legali di Europa 7 hanno risposto di essere in attesa di verificare se a queste dichiarazioni seguir\u00e0 l'effettiva assegnazione delle frequenze, riservandosi comunque di valutare le caratteristiche di questa banda (per es. la copertura del territorio e della popolazione effettiva), affermando tuttavia che non intendono rinunciare alla richiesta di danni dovuti al fatto di non aver potuto trasmettere in questi anni. L'11 dicembre 2008, il Ministero dello Sviluppo Economico ha assegnato la frequenza E8 (198,5\u00a0MHz; VHF III banda) a Europa 7, ma Di Stefano in un'intervista ha manifestato nuovamente il suo dissenso, aspettando la pronuncia del Consiglio di Stato sul risarcimento danni, prevista per il 16 dicembre 2008. La richiesta di risarcimento prevedeva un importo pari a 3,5 miliardi di euro senza assegnazione di frequenze, e 2,16 miliardi con le frequenze.\nLa procedura di infrazione aperta da parte dell'UE \u00e8 stata congelata a seguito della decisione di mettere a gara un dividendo digitale di cinque reti nazionali: per tre di esse l'accesso sar\u00e0 riservato ai nuovi entrati e agli operatori con meno di due reti, le restanti due saranno accessibili a tutti. La procedura verr\u00e0 chiusa in via definitiva solamente quando \"il beauty contest sar\u00e0 stato effettuato in accordo con le norme UE\"\nTuttavia, dal 23 agosto 2010, Mediaset ha attivato nelle aree \"all-digital\" un sesto multiplex di propriet\u00e0 sul canale 58 UHF (Mediaset 6).\nAnche il gruppo Telecom Italia Media il 28 settembre 2010 ha attivato un ulteriore multiplex di propriet\u00e0 sul canale 54 UHF (TIMB 4).\nEntrambe le frequenze, secondo quanto dichiarato dal Ministro Paolo Romani, sono state autorizzate in via provvisoria per la sperimentazione dell'alta definizione. Le trasmissioni sono cessate il 14 luglio 2011 nella penisola e in Sicilia, mentre in Sardegna lo spegnimento \u00e8 avvenuto il 19 dicembre 2012.\nIl 16 dicembre si tenne l'udienza in cui le parti hanno presentarono le loro valutazioni: da una parte Europa 7 ribad\u00ec l'insufficienza tecnica delle frequenze e il risarcimento mentre dall'altra parte l'Avvocatura dello stato nominata dal governo sostenne che il ricorso era inammissibile. I giudici il 21 gennaio 2009, con decisione n.242 - riprendendo la questione gi\u00e0 parzialmente decisa con la sentenza non definitiva del Consiglio n. 2622/08 del 31 maggio 2008 - hanno stabilito che Europa 7 otterr\u00e0 dallo Stato un risarcimento di poco pi\u00f9 di 1 milione di euro. Di Stefano annuncia sull'Espresso del 27 marzo 2009 che nonostante la scarsa copertura, dar\u00e0 finalmente il via all'attivit\u00e0 radiotelevisiva in tecnica analogica.\nLa Corte europea dei diritti dell'uomo ha condannato lo Stato italiano per aver ostruito la concessione di frequenze televisive alla sua emittente televisiva stabilendo il risarcimento per danni morali e materiali dove l'Italia pagher\u00e0 all'imprenditore dieci milioni contro una richiesta di due miliardi di euro; tuttavia la Corte ha respinto l'accusa rivolta da Di Stefano nei confronti di Mediaset, che ha potuto regolarmente trasmettere il segnale grazie all'autorizzazione in suo possesso.\nNel marzo 2009, l'emittente ha presentato un altro ricorso al TAR del Lazio per chiedere un'integrazione delle frequenze. Poich\u00e9 le frequenze assegnate risultano attualmente utilizzate per il DAB, i consorzi interessati, a loro volta si sono rivolti anche loro al TAR del Lazio per chiedere l'annullamento dell'assegnazione ministeriale a Europa 7. In attuazione degli accordi presi con il Governo, in adempimento a un obbligo normativo europeo, tra il 22 giugno e il 30 giugno 2009, si \u00e8 avviata la procedura di ricanalizzazione delle frequenze radiotelevisive VHF nazionali: il canale ulteriore ai sette preesistenti resosi cos\u00ec disponibile verr\u00e0 attribuito a Europa 7. Una perizia tecnica effettuata per conto di Europa 7 dalla IRTE, azienda che si occupa di radiodiffusione, mostra che il canale assegnato dal Ministero copre il 10% del territorio e il 18% della popolazione nazionali, con \u00abproblemi interferenziali notevoli e diffusi\u00bb. La concessione vinta nel 1999 prevedeva invece la copertura dell'80% del territorio, di tutti i capoluoghi di provincia e il 95% della popolazione ed Europa 7 sostenne che, per realizzare una rete nazionale in tecnica analogica, ci vogliono tre frequenze per ogni bacino, altrimenti non si pu\u00f2 competere con emittenti che coprono il 95% della popolazione. Al contrario, il governo replic\u00f2 che \u00abtra pochi mesi potr\u00e0, volendo, trasmettere anche in analogico con una vasta copertura pari a non meno del 70% della popolazione\u00bb. Quindi Europa 7 avrebbe dovuto attivare gli impianti entro il periodo compreso tra il 1\u00ba luglio 2009 e il 30 giugno 2011. In un'intervista a Radio 24, Di Stefano dichiara che non partir\u00e0 il 1\u00ba luglio 2009 poich\u00e9 convinto che la sua emittente possa fallire in sei mesi a causa della scarsa copertura. A fine novembre 2009 il Ministero dello Sviluppo Economico aveva tentato di trovare un accordo coi rappresentanti legali di Europa 7 per risolvere il problema delle frequenze. A tal proposito, in data 11 febbraio il TAR del Lazio doveva discutere la richiesta della rete di annullare la delibera che le concedesse l'uso del canale VHF. Su accordo di ambo le parti l'incontro \u00e8 stato rinviato e sono state effettuate nel frattempo trattative finalizzate a soddisfare i requisiti previsti dalla gara del 1999. L'8 aprile 2010 \u00e8 stata risolta definitivamente la disputa decidendo che per integrare la copertura del canale 8 in banda VHF, il Ministero avrebbe assegnato dei canali ulteriori, mettendo dunque fine al decennale contenzioso e al ricorso al TAR. Nell'intesa venne inserito il divieto per l'emittente di vendere le frequenze aggiuntive fino al termine ultimo del passaggio al digitale terrestre.\n2010-2018: Europa7 HD.\nNel 2010, dopo l'ottenimento delle frequenze, la syndication \u00e8 passata sotto il controllo di Media 2001 S.r.l., societ\u00e0 che fa capo a Giuseppe Di Stefano, fratello di Francesco. Il circuito si era nel frattempo via via ridimensionato con l'uscita di tutte le reti affiliate e ha mantenuto, fino alla cessazione delle trasmissioni, solo le tre emittenti di propriet\u00e0 della societ\u00e0, TVR Voxson, Teleregione Toscana e Atv7, che coprono rispettivamente Lazio, Toscana e Abruzzo. Dopo l'avvio delle trasmissioni nazionali di Europa7 HD, il circuito Europa 7 ha abbandonato questo nome senza adottarne uno nuovo; anche le trasmissioni in interconnessione, dunque, presentavano il solo logo dell'emittente locale. TVR Voxson, Teleregione e Atv7 hanno poi attivato i loro rispettivi multiplex digitali terrestri, in cui erano contenuti anche Libera, un altro canale edito dalla stessa societ\u00e0, e altre emittenti locali indipendenti (fra cui Info Media News nella versione abruzzese).\nDi Stefano present\u00f2 il 27 maggio 2010 il piano industriale che prevedeva il lancio della prima piattaforma televisiva commerciale con un'offerta di canali in alta definizione sul digitale terrestre in Italia chiamata Europa7 HD con l'utilizzo dello standard DVB-T2. Il 28 luglio 2010 iniziarono le trasmissioni in via sperimentale dall'impianto di Pratarena presso Monte Compatri e l'11 ottobre 2010 \u00e8 avvenuto l'inizio definitivo delle trasmissioni, visibili su tutto il territorio nazionale tramite decoder. Europa7 HD inizi\u00f2 a penetrare nel mercato televisivo grazie a un accordo con la Serie B, che port\u00f2 alla nascita di Serie B TV con il fine di trasmettere in diretta e a pagamento le partite del campionato Serie B del 2012-13. Oltre al canale E8 in VHF, l'emittente us\u00f2 nelle varie regioni dei canali supplementari al fine di garantire una maggiore copertura.\nA seguito del fallimento del gruppo Dahlia TV nel 2011, Europa 7 risultava essere l'unico concorrente disponibile all'acquisto dei diritti della Serie B per le restanti giornate del campionato 2010-2011 e per il successivo anno calcistico ma due giorni dopo la Lega di Serie A e quella di Serie B entrambe rifiutarono l'offerta di Europa 7. Successivamente Di Stefano si \u00e8 accordato con la Lega Serie B per la trasmissione della piattaforma Serie B TV sul digitale terrestre dopo che Mediaset si era aggiudicata anticipi e posticipi. Tale offerta, inserita sulla piattaforma di Europa 7 in DVB-T2, avrebbe dovuto trasmettere per tre stagioni tutte le partite delle stagione regolare, ma venne chiusa nel 2013.\nA seguito della mancata messa a disposizione delle frequenze a Europa 7 per dieci anni, la Corte europea dei diritti umani ha condannato a giugno 2012 l'Italia al pagamento alla societ\u00e0 di Di Stefano un risarcimento di dieci milioni di euro per i danni materiali e morali contro una richiesta di due miliardi di euro. A luglio 2012 il TAR del Lazio condann\u00f2 poi il Ministero dello Sviluppo Economico a seguito della mancata esecuzione del precedente dispositivo della sentenza nominando un commissario per l\u2019esecuzione della sentenza fissando una penale di 1500 euro al giorno per le frequenze negate all'imprenditore di Stefano finch\u00e9 non riuscir\u00e0 a trasmettere dove e come promesso.\nA febbraio 2013 Europa 7 partecip\u00f2 alla competizione per l'acquisto delle reti LA7 e LA7d, allora messe in vendita da Telecom Italia: Di Stefano propose un'offerta vincolante per acquisire le due reti e veicolarle in alta definizione e in DVB-T2 sul mux di Europa7 HD, oltre che per attivare potenziali \"sinergie industriali\" fra Europa 7 e Telecom. La proposta non and\u00f2 per\u00f2 a buon fine, a vantaggio di Cairo Communication.\nDopo un periodo nel quale aveva trasmesso pochi contenuti - esclusa la gi\u00e0 citata stagione della Serie B del campionato di calcio italiano, i canali dell'offerta non avevano molti altri contenuti rilevanti n\u00e9 un palinsesto definito - la societ\u00e0 Centro Europa 7 S.r.l. \u00e8 stata dichiarata fallita il 10 aprile 2014, e ad agosto 2014 sono cessate momentaneamente le trasmissioni della rete come era comunque gi\u00e0 successo nel corso dell\u2019anno ma, diversamente dalle altre volte, sono stati spenti anche quasi tutti i ripetitori.\nDa allora il mux di Europa7 HD ha continuato le trasmissioni con l'unico ripetitore rimasto acceso, quello di Monte Compatri a Roma, ma quasi tutti i canali della precedente offerta risultano spenti o inattivi; parte della banda in passato era stata ceduta per veicolare emittenti di altri editori, oggi non pi\u00f9 presenti.\nDal 2018: nuovo progetto.\nAd inizio novembre 2018, fra le critiche di varie emittenti nazionali e locali al piano di riassegnazione delle frequenze televisive in previsione dell'introduzione del 5G, Francesco Di Stefano annuncia che Europa 7 non rinuncer\u00e0 all'attivit\u00e0 via etere ed ha in piano un nuovo progetto: un'offerta \"pay-per-view\" a basso prezzo di film ed eventi, che sfrutti sia la banda larga sia il segnale via etere, il quale sarebbe ricevibile anche sui dispositivi mobili attraverso speciali apparecchi. A questo fine, ed in adempienza alle sentenze europee su Europa 7, viene chiesto il mantenimento delle frequenze VHF e UHF ora possedute. In seguito, il 20 ed il 21 dicembre 2018 viene eseguito un test sul mux Europa7 HD attivo a Roma, in cui la vecchia offerta dell'editore viene rimossa e sostituita da tre canali sperimentali in HD che trasmettono video musicali e trailer cinematografici.\nDopo un temporaneo ritorno della vecchia composizione, dal 28 gennaio 2019 \u00e8 di nuovo disponibile la nuova offerta, ora leggermente diversa e composta da due canali attivi (Multisala HD e Voxson HD) e sette a schermo nero (da Sala1 a Sala7). Un comunicato stampa del 23 maggio 2019 conferma i dettagli gi\u00e0 noti della nuova pay TV, che si chiamer\u00e0 \"Fly HD\" e dovrebbe partire entro settembre; secondo Il Sole 24 Ore il nuovo progetto di Europa 7 preveder\u00e0 inoltre la collaborazione della societ\u00e0 R2 S.r.l., controllata dal gruppo Mediaset, per quanto riguarda la gestione tecnologica della rete. Sempre da maggio 2019 si susseguono alcuni altri test di attivazione della nuova offerta: tuttavia, l'inizio delle trasmissioni ufficiali di Fly HD viene rimandato senza annunci ufficiali e non \u00e8 ancora avvenuto.\nNegli ultimi giorni del 2019 e nel gennaio 2020 le emittenti locali che fanno capo a Di Stefano, Tvr Voxson, Teleregione Toscana e Atv7, spengono definitivamente le proprie reti di ripetitori in Toscana, Lazio ed Abruzzo, con la prospettiva di aderire alla rilascio anticipato con indennizzo delle frequenze indetta dal Mise.\nA partire da un nuovo test di trasmissione del 3 marzo 2020, Voxson HD viene sostituito da Sala8, altro canale di trailer cinematografici. Dall'estate 2020 i canali di Fly HD risultano irricevibili, dato che il ripetitore di Monte Compatri a Roma risulta trasmettere soltanto il segnale di portante del mux.\nEmittenti affiliate.\nDal 1999 al 2010 Europa 7 oper\u00f2 solo sotto forma di syndication. Le sue affiliate regionali erano le seguenti:\nProgrammi.\nDal 1999 al 2005 il palinsesto comune di Europa 7 in syndication comprendeva alcuni anime distribuiti dalla Doro TV Merchandising e dalla Yamato Video, replicati in varie fasce orarie, film e telefilm, spesso ereditati da Italia 7, TG e rubriche. Inoltre l'emittente autoproduceva alcuni programmi, soprattutto a carattere comico, fra cui \"Seven Show\", anch'esso proveniente da Italia 7. Dal gennaio 2006 scomparvero le serie animate e il circuito trasmise solo film e programmi spesso in replica, sino alla chiusura.\nAltri progetti.\nInoltre:\nAltri dettagli"}
{"id": "476487", "revid": "123357762", "url": "https://it.wikipedia.org/wiki?curid=476487", "title": "DVD+R", "text": "Un DVD+R \u00e8 un disco ottico scrivibile una sola volta con, nel caso dei pi\u00f9 diffusi dischi di 12\u00a0cm, una capacit\u00e0 di 4,7 GB (2.295.104 settori di 2048 byte ciascuno = 4.700.372.992 byte). \u00c8 stato sviluppato dalla DVD+RW Alliance nel 2002.\nDal momento della sua nascita il DVD+R fu in competizione col formato del DVD-Forum: il DVD-R. Anche se gi\u00e0 molto diffuso, il DVD+R non fu standard ufficiale fino al 2008. Nell'ottobre del 2003 venne sviluppato un DVD+R a doppio strato (DVD+R DL) con il doppio della capacit\u00e0.\nIl DVD+R, a differenza del DVD-R, ha il sistema ADIP (ADdress In Pregroove) di tracciamento e controllo della velocit\u00e0 ed \u00e8 meno suscettibile a interferenze ed errori del sistema LPP (Land Pre Pit).\nIl DVD+R e il DVD+RW hanno un sistema migliore di gestione degli errori permettendo una pi\u00f9 accurata masterizzazione indipendentemente dalla qualit\u00e0 del dato da registrare.\nVelocit\u00e0.\nPer i DVD+R i tempi di scrittura sono approssimativamente:"}
{"id": "476501", "revid": "35813", "url": "https://it.wikipedia.org/wiki?curid=476501", "title": "Pietro di Giuliano", "text": ""}
{"id": "476503", "revid": "35813", "url": "https://it.wikipedia.org/wiki?curid=476503", "title": "Pedro Hispano", "text": ""}
{"id": "476506", "revid": "35813", "url": "https://it.wikipedia.org/wiki?curid=476506", "title": "Ottobono Fieschi", "text": ""}
{"id": "476508", "revid": "767487", "url": "https://it.wikipedia.org/wiki?curid=476508", "title": "La signora Miniver", "text": "La signora Miniver (\"Mrs. Miniver\") \u00e8 un film del 1942 diretto da William Wyler. \u00c8 ispirato al personaggio della casalinga inglese Mrs. Miniver creato da Jan Struther nel 1937.\nTrama.\nLa famiglia Miniver, la casalinga Kay, l'architetto Clem e i loro due figli pi\u00f9 piccoli Judy e Toby, vivono in un tranquillo villaggio inglese sulle rive del Tamigi poco distante da Londra, mentre il figlio maggiore Vin \u00e8 studente a Oxford. Il villaggio \u00e8 \"dominato\" dall'aristocratica Lady Beldon che mal sopporta la modernit\u00e0 e soprattutto la mescolanza tra classi sociali. Non vede infatti di buon occhio la nascente simpatia tra la nipote Carol e il giovane Vin.\nLo scoppio della seconda guerra mondiale porta numerosi cambiamenti nella vita della famiglia, come in quella del paese. Vin si arruola nella RAF mentre Clem entra a far parte del servizio di sorveglianza.\nNell'estate del 1940, mentre Clem assieme a molte altre imbarcazioni partecipa all'evacuazione delle forze militari inglesi bloccate a Dunkerque, un aereo tedesco cade nelle vicinanze del villaggio. Il pilota sopravvive ed entra in casa Miniver, ma Kay mantiene il sangue freddo e riesce a consegnare il pilota alla polizia poco prima del rientro del marito.\nLady Beldon rivela a Kay di opporsi al matrimonio di Vin e Carol non per ragioni di classe, ma solo per evitare alla nipote il dolore della perdita come era successo a lei in giovent\u00f9: Lady Beldon era rimasta infatti vedova a 16 anni, pochi mesi dopo il matrimonio. Kay riesce per\u00f2 a convincerla che i giovani hanno diritto alla felicit\u00e0, fosse anche di breve durata.\nLe incursioni aeree tedesche continuano senza sosta e la famiglia si vede costretta a passare quasi tutte le notti nei rifugi, ma nonostante ci\u00f2 il villaggio organizza l'annuale concorso floreale e, per la prima volta, Lady Beldon ha un avversario: il signor Ballard, capostazione, ha infatti creato una nuova rosa, battezzata \"signora Miniver\", che risulta essere la vincitrice.\nDopo aver accompagnato Vin al suo reparto, l'auto che porta Kay e Carol a casa viene colpita da un attacco aereo e la giovane rimane uccisa.\nTutto il villaggio si riunisce nella chiesa semidistrutta per il funerale e il pastore pronuncia un accorato sermone, esortando a continuare la lotta per la pace e la libert\u00e0.\nNell'ultima inquadratura, attraverso il tetto squarciato della chiesa, si vedono gli aerei in partenza per una nuova missione.\nSequel.\n1950 - \"Addio signora Miniver\" (\"The Miniver Story\") regia di Henry C. Potter.\nProduzione.\nIl film fu prodotto dalla Metro-Goldwyn-Mayer (MGM) con un budget stimato di 1.344.000 dollari. Le riprese durarono dal novembre 1941 al 1\u00ba aprile 1942 negli studi della MGM al 10202 W. Washington Blvd di Culver City.\nDistribuzione.\nDistribuito dalla Metro-Goldwyn-Mayer (MGM), il film venne presentato in prima a New York il 4 giugno e poi a Los Angeles il 22 luglio. Venne organizzata una prima londinese il 10 luglio 1942. Uscito in tutto il mondo, il film arriv\u00f2 in Italia nel dopoguerra: presentato con il titolo \"La signora Miniver\", usc\u00ec nelle sale cinematografiche il 9 giugno 1948.\nRiconoscimenti.\nNel 1942 il National Board of Review of Motion Pictures l'ha inserito nella lista dei migliori dieci film dell'anno.\nNel 2009 \u00e8 stato scelto per essere conservato nel National Film Registry della Biblioteca del Congresso degli Stati Uniti."}
{"id": "476513", "revid": "16066", "url": "https://it.wikipedia.org/wiki?curid=476513", "title": ".su", "text": ".su \u00e8 il dominio di primo livello nazionale assegnato fino al 1990 all'Unione Sovietica.\nIl nome \u00e8 basato sulle prime due lettere della dizione in inglese (\"Soviet Union\").\nNonostante, a seguito della fine dell'Unione Sovietica, le varie nazioni che la componevano siano passate ciascuna ad un proprio nuovo dominio di primo livello, il dominio .su \u00e8 rimasto attivo ed anzi ha conosciuto negli ultimi anni un fenomeno di revival di \"modernariato\"."}
{"id": "476514", "revid": "54765", "url": "https://it.wikipedia.org/wiki?curid=476514", "title": "Robert Goerl", "text": ""}
{"id": "476516", "revid": "1543377", "url": "https://it.wikipedia.org/wiki?curid=476516", "title": "Eritromicina", "text": "Leritromicina \u00e8 il capostipite di un gruppo di antibiotici denominati macrolidi. Pur essendo stato commercializzato per la prima volta nel 1953, il suo utilizzo \u00e8 ancora molto diffuso. I batteri sensibili a questa classe di antibiotici e pertanto compresi nello spettro d'azione dell'eritromicina sono i cocchi Gram-positivi, come lo \"Staphylococcus aureus\", pneumococchi, streptococchi e cocchi Gram-negativi. \u00c8 inoltre attiva su microrganismi quali \"Bordetella pertussis\", \"Brucella\", \"Mycoplasma pneumoniae, Legionella\" ed anche organismi intracellulari come la \"Rickettsia\". Per quanto riguarda la struttura chimica dell'eritromicina, la funzione chetonica risulta molto importante per la sua attivit\u00e0.\nFarmacodinamica.\nEritromicina \u00e8 stata isolata da un ceppo di \"Streptomyces erythreus\", che la produce, ed \u00e8 la molecola capostipite del gruppo di antibiotici macrolidi. Il farmaco agisce per inibizione della sintesi proteica nei batteri, e si comporta come un agente batteriostatico. Nello specifico blocca il meccanismo di traslocazione dei t-RNA che portano gli amminoacidi all'interno del ribosoma, impedendo che passino dal sito di ingresso A, al sito P e quindi al sito di uscita E. L'eritromicina si lega alla subunit\u00e0 50s del ribosoma batterico bloccandolo, impedendo cos\u00ec la sintesi delle proteine.\nLa molecola non influisce minimamente sulla sintesi degli acidi nucleici.\nFarmacocinetica.\nEritromicina dopo somministrazione per via orale viene ben assorbita dal tratto gastrointestinale solo se in forma gastroresistente. L'assorbimento \u00e8 superiore in caso di assunzione a stomaco vuoto (30 minuti o pi\u00f9 prima dei pasti). Dopo l'assorbimento la molecola diffonde facilmente nei tessuti. Il farmaco \u00e8 in grado di oltrepassare la barriera emato-encefalica e questa propriet\u00e0 si accentua in caso di meningiti. Pu\u00f2 inoltre essere somministrata per via parenterale.\nIl farmaco tende a concentrarsi nel fegato e la sua eliminazione dall'organismo avviene proprio a seguito di metabolizzazione a livello epatico con escrezione nella bile. A seguito di somministrazione orale, meno del 5% di una dose somministrata viene riscontrata nell'urina. Oltre che nel fegato il farmaco si diffonde facilmente nella milza, nel polmone e nei muscoli: in questi organi le concentrazioni risultano superiori a quelle ematiche. Eritromicina attraversa, sia pure in misura minima, la barriera placentare.\nTossicologia.\nLa DL50 dell'eritromicina nel topo e per via sottocutanea \u00e8 di circa 1800\u00a0mg/kg.\nUsi clinici.\nEritromicina viene comunemente utilizzata nel trattamento dei processi infettivi a carico delle vie aeree superiori ed inferiori, della cute, dei tessuti molli. L'antibiotico \u00e8 indicato anche nella profilassi a breve termine dell'endocardite batterica sostenuta da Streptococcus viridans alfa emolitico, prima di interventi odontoiatrici in soggetti con febbre reumatica.\nEritromicina \u00e8 particolarmente attiva nei confronti di: Streptococcus pyogenes, Streptococcus viridans, Staphylococcus aureus, Diplococcus pneumoniae, Mycoplasma pneumoniae, Corynebacterium diphteriae, Corynebacterium minutissimum, Treponema pallidum, Bordetella pertussis, Clamidia Trachomatis, Listeria monocytogenes.\nEffetti collaterali ed indesiderati.\nIn corso di trattamento i disturbi gastrointestinali, come ad esempio diarrea, nausea, vomito, anoressia e dolore addominale sono estremamente comuni poich\u00e9 eritromicina agisce come agonista della motilina (un ormone peptidico che stimola nell'uomo intensi fenomeni di peristalsi gastroduodenale). Questi fastidiosi effetti indesiderati fanno s\u00ec che molti medici tendano a non prescrivere questo antibiotico come farmaco di prima scelta.\nEffetti avversi pi\u00f9 seri includono aritmia con prolungamento dell'intervallo QTc e torsioni di punta.\nIn alcuni soggetti si sono verificate reazioni allergiche che spaziano dall'orticaria fino alla grave reazione anafilattica. Pi\u00f9 raramente possono comparire altre gravi reazioni come colestasi, epatite, pancreatite, Sindrome di Stevens-Johnson, necrolisi tossica epidermica, convulsioni.\nNel \"Lupus eritematoso sistemico (LES):\" l'eritromicina non dovrebbe essere somministrata in pazienti affetti da LES perch\u00e9 pi\u00f9 alto il rischio di sviluppare ipersensibilit\u00e0 al farmaco (OR=4,8). I pazienti affetti da LES infatti tendono a sviluppare pi\u00f9 facilmente allergie ai farmaci e questo \u00e8 stato osservato soprattutto con gli antibiotici quali sulfonamidi, penicillina, cefalosporina, tetraciclina e eritromicina (pazienti con LES allergici: 31% a sulfonamidi; 27% a penicillina/cefalosporina; 13% a eritromicina; 7% a tetraciclina).\nControindicazioni.\nIl farmaco \u00e8 controindicato nei soggetti con ipersensibilit\u00e0 nota al principio attivo oppure ad uno qualsiasi degli eccipienti utilizzati nella formulazione farmacologica.\nUlteriori controindicazione \u00e8 data dalla contemporanea somministrazione di terfenadina, astemizolo, cisapride, pimozide e ergotamina o diidroergotamina.\nGravidanza e allattamento.\nNon esistono studi adeguati sull'uso di eritromicina in donne in gravidanza. Studi osservazionali hanno evidenziato la comparsa di malformazioni cardiovascolari se la madre era esposta ad eritromicina nel corso dei primi mesi di gravidanza. Poich\u00e9 il profilo di sicurezza del farmaco durante la gravidanza non \u00e8 stato stabilito, il suo utilizzo dovrebbe essere riservato solo a casi di accertata necessit\u00e0.\nLa FDA (Food and Drug Administration) ha inserito l'eritromicina in classe B per l'uso in gravidanza. Questa classe comprende i farmaci i cui studi riproduttivi sugli animali non hanno mostrato un rischio per il feto e per i quali non esistono studi controllati sull'uomo.\nComprende inoltre farmaci i cui studi sugli animali hanno mostrato un effetto dannoso (oltre a un decremento della fertilit\u00e0) che non \u00e8 stato confermato con studi controllati in donne nel primo trimestre di gravidanza e per i quali non c'\u00e8 evidenza di danno nelle fasi avanzate della gravidanza.\nUn'altra agenzia del farmaco, l'ADEC (Australian Drug Evaluation Committee) ha inserito l'eritromicina nella lista dei farmaci che possono essere utilizzati in gravidanza..\nIl farmaco \u00e8 stato utilizzato come profilassi antibiotica in caso di travaglio pretermine in donne con membrane integre, cio\u00e8 in donne in cui non si \u00e8 ancora verificata l'amnioressi.\nQuest'utilizzo non \u00e8 tuttavia raccomandato perch\u00e9 non risultata apportare alcun beneficio clinico. In questo gruppo di donne, inoltre, la somministrazione di eritromicina \u00e8 stata associata ad un lieve aumento del rischio di paralisi cerebrale neonatale.\nEritromicina \u00e8 escreta in piccola quantit\u00e0 nel latte materno (2,5 e 1\u00a0mg/L rispettivamente dopo 2 e 6 ore dall'assunzione materna di una dose orale di 500\u00a0mg).\nSecondo alcuni studi, nonostante le concentrazioni decisamente basse riscontrabili nel latte materno, l'esposizione al macrolide entro le prime due settimane di vita pu\u00f2 essere associata ad un aumento significativo dl rischio di stenosi pilorica neonatale.\nQuesto rischio non risulta pi\u00f9 presente a partire dalla terza settimana di esposizione. In caso di allattamento al seno, pertanto, sar\u00e0 responsabilit\u00e0 del terapeuta valutare attentamente il rapporto rischio/beneficio del trattamento con eritromicina."}
{"id": "476517", "revid": "481349", "url": "https://it.wikipedia.org/wiki?curid=476517", "title": ".tp", "text": ".tp era il dominio di primo livello nazionale assegnato nel 1997 all'ex colonia portoghese di Timor Est. Quello attuale ed in vigore ha estensione .tl.\nIl nome \u00e8 basato sulle prime due lettere dell'espressione portoghese \"Timor Portugu\u00eas\", oggi Timor Est."}
{"id": "476521", "revid": "1910023", "url": "https://it.wikipedia.org/wiki?curid=476521", "title": "Gelso (araldica)", "text": "In araldica il gelso, o moro, \u00e8 simbolo di \"prudenza\" a causa della sua caratteristica di crescere tardi.\nSecondo il Ginanni il gelso verde in campo d'argento rappresenta \"pensieri prudenti e virtuosi\" nella ricerca della felicit\u00e0.\nIl gelso \u00e8 talora utilizzato anche nell'araldica civica italiana."}
{"id": "476523", "revid": "1318658", "url": "https://it.wikipedia.org/wiki?curid=476523", "title": "DVD+RW", "text": "Un DVD+RW \u00e8 un disco ottico riscrivibile con la stessa capacit\u00e0 di un DVD+R: 4,7GB.\nIl formato fu sviluppato dalla DVD+RW Alliance nel 1997.\nLo sviluppo di questo formato fu abbandonato fino al 2001 quando venne fortemente rivisto e pass\u00f2 dalla capacit\u00e0 di 2,8GB alle attuali capacit\u00e0 di 4,7GB.\nI meriti dello sviluppo di questo nuovo formato sono dovuti alla Philips (membro della DVD+RW Alliance).\nIl suo concorrente diretto \u00e8 il DVD-RW, formato del DVD forum.\nIl DVD+RW fu progettato principalmente per l'archiviazione dei dati.\nIl DVD+RW supporta l'accesso casuale in scrittura, ovvero i dati possono essere aggiunti e rimossi senza cancellare l'intero disco.\nFunzionamento.\nIl DVD+RW \u00e8 composto da una lega di metallo a transizione di fase, solitamente di GeSbTe.\nLa lega pu\u00f2 mutare da uno strato cristallino a uno amorfo e viceversa, cambiando la riflettivit\u00e0, che dipende dalla potenza dell'impulso laser. \nI dati possono essere cos\u00ec scritti, cancellati e riscritti."}
{"id": "476525", "revid": "118167883", "url": "https://it.wikipedia.org/wiki?curid=476525", "title": "Salvatore Marino", "text": "Biografia.\nEsordisce come autore ed attore, partecipa a numerosi lungometraggi ed a spettacoli teatrali, dedicandosi infine all'informazione radiofonica e televisiva. \u00c8 stato editorialista della trasmissione televisiva \"Omnibus Weekend\" all'interno della quale ha condotto la rubrica satirica \"Fondale marino\".\n all'interno della quale si inseriscono giochi di parole, pungente ironia e critica nemmeno troppo velatamente celata. Le staffilate si susseguono a ritmo serrato alternando argomenti di cronaca politica, civile e di costume.\nNel 2012 \u00e8 uno dei comici della trasmissione televisiva \"Zelig\". Dalla stagione 2014-2015 partecipa alla trasmissione \"I fatti vostri\", su Rai 2, dove conduce uno spazio in cui mostra video presi dal web."}
{"id": "476527", "revid": "15756", "url": "https://it.wikipedia.org/wiki?curid=476527", "title": "GeSbTe", "text": "GeSbTe \u00e8 una lega di germanio, antimonio e tellurio.\n\u00c8 un materiale a transizione di fase del gruppo del vetro calcogenico usato nei dischi ottici riscrivibili (DVD+RW) e nelle memorie a cambiamento di fase. La sua composizione \u00e8 \"GeTe-Sb2Te3\", il suo tempo di ricristallizzazione \u00e8 inferiore ai 20 nanosecondi permettendo un bit rate fino a 35MB/s in scrittura; si utilizza moltissimo anche la lega Ge2Sb2Te5 nello sviluppo delle memorie a cambiamento di fase."}
{"id": "476528", "revid": "112794883", "url": "https://it.wikipedia.org/wiki?curid=476528", "title": "Claudio Acquaviva", "text": "Biografia.\nAppartenente alla famiglia nobile Acquaviva d'Aragona, nono dei dieci figli di Giannantonio Donato Acquaviva d'Aragona, IX duca d'Atri, e di Isabella Spinelli, studi\u00f2 giurisprudenza presso l'Universit\u00e0 di Perugia e, divenuto sacerdote, entr\u00f2 presso la corte pontificia come \"camerlengo\" sotto papa Pio V.\nAmico di Francesco Borgia, entr\u00f2 nei gesuiti come novizio il 22 luglio 1567 e approfond\u00ec gli studi filosofici e teologici: fu \"Superiore Provinciale\" prima di Napoli e poi di Roma.\nLa IV Congregazione Generale, alla morte di Everardo Mercuriano, lo elesse quinto Preposito generale della Compagnia di Ges\u00f9 il 19 febbraio 1581 (il pi\u00f9 giovane in tutta la storia della Compagnia di Ges\u00f9 a soli 37 anni). Il suo \u00e8 stato il pi\u00f9 lungo generalato della storia dei gesuiti: 34 anni. Durante il governo del quinto successore di Sant'Ignazio il numero dei membri dell'ordine pass\u00f2 da circa 5000 ad oltre 13000 e, nonostante diverse difficolt\u00e0 (l'accusa di pelagianesimo mossa alla dottrina della giustificazione di Luis de Molina, quella a Juan de Mariana di aver ispirato l'assassinio di Enrico IV di Francia), il prestigio dell'ordine si accrebbe sia presso le corti che presso i ceti umili.\nAcquaviva diede anche un notevole impulso all'attivit\u00e0 missionaria, sia in Europa (Gran Bretagna, Germania, Boemia) che in Paraguay, Filippine, Africa, India, Molucche, Giappone e Cina. Port\u00f2 a compimento la redazione della \"Ratio Studiorum\", l'insieme delle regole didattiche e pedagogiche per i collegi gesuiti."}
{"id": "476529", "revid": "628767", "url": "https://it.wikipedia.org/wiki?curid=476529", "title": "Provincia di Ignacio Warnes", "text": "Ignacio Warnes \u00e8 una provincia del dipartimento boliviano di Santa Cruz. Il suo capoluogo \u00e8 Warnes.\nStoria.\nLa provincia venne creata il 27 novembre 1919 come omaggio al colonnello argentino Ignacio Warnes, governatore di Santa Cruz de la Sierra durante la guerra d'indipendenza.\nSuddivisione amministrativa.\nLa provincia \u00e8 suddivisa in 2 comuni:\nEconomia.\nL'economia si basa soprattutto sull'agricoltura. Per il suo territorio passa la strada che collega Cochabamba con Santa Cruz de la Sierra. Nella sua giurisdizione \u00e8 presente l'Aeroporto Internazionale Viru Viru, uno dei pi\u00f9 importanti nel sudamerica."}
{"id": "476533", "revid": "124123", "url": "https://it.wikipedia.org/wiki?curid=476533", "title": "Giuseppe Gilera", "text": "Biografia.\nNasce a Zelo Buon Persico, piccolo centro dell'Alto Lodigiano, da Santo Gellera (Gillera nell'atto di battesimo) e da Giuseppa Farina, sesto di sette figli. Trasferitosi con la famiglia a Milano nel 1896, diviene in seguito apprendista alla ditta Bianchi, successivamente alla Bucher&amp;Zelda e infine alla Moto-R\u00eave. Nel frattempo ottiene il diploma di perito tecnico. Nel 1909, a soli 22 anni, progetta e costruisce la sua prima motocicletta, la \"VT 317\".\nTra il 1908 e il 1912 partecipa a diverse corse motociclistiche: vince per tre anni consecutivi la Como-Brunate, \u00e8 primo nel 1911 al Trotter di Milano e si impone nel 1912 sul circuito di Cremona. Nel 1914 si sposa a Cremona con Ida Grana, originaria di Castelnuovo Bocca d'Adda: nascono Giliola (1915-2010), Olga (1921) e Ferruccio (1930-1956).\nNel 1911, con l'aiuto del fratello Luigi, apre la sua prima officina meccanica in corso XXII Marzo 42. Per esigenze di spazio, l'attivit\u00e0 viene prima trasferita dall'altra parte della strada, poi, nel 1916 tutta l\u2019azienda viene trasportata ad Arcore, ospite nei capannoni della falegnameria Bestetti. Dopo un altro trasferimento, nel 1923 sorge lo stabilimento di via Cesare Battisti 68, che rimane la sede della casa motociclistica fino alla sua chiusura nel 1993. Durante la seconda guerra mondiale la fabbrica di Arcore viene requisita dai tedeschi e la famiglia Gilera \u00e8 costretta a sfollare ad Esino Lario.\nNel 1939 chiese ed ottenne la modifica del cognome da Gellera a Gilera. \nIl secondo dopoguerra vede l'espansione della Gilera oltreoceano grazie anche ai successi inanellati nel motomondiale e in altre competizioni. Nel 1954 nasce la \"Gilera Argentina\". \u00c8 proprio in Argentina che nel 1956 muore per una malattia tropicale contratta in Sud America il figlio Ferruccio, erede designato al timone aziendale. Nel 1958 Gilera viene nominato Cavaliere del Lavoro dal presidente della Repubblica Giovanni Gronchi. Gli iniziali sintomi di crisi che si verificano nel corso degli anni '60 costringono Gilera a cedere nel 1968 il marchio aziendale al gruppo Piaggio.\nMuore nel 1971 ad Arcore, per complicanze derivate da un malore occorsogli qualche mese prima durante una crociera.\n \nArchivio.\nPresso l'archivio storico della Piaggio a Pontedera, nel superfondo \"Archivio storico Antonella Bechi Piaggio\" (estremi cronologici:1882-1991), si conserva materiale proveniente dallo stabilimento Gilera di Arcore, comprendente, tra l'altro, fotografie, manuali e libretti di uso e manutenzione, prospetti di omologazione di motocicli destinati al mercato italiano ed estero."}
{"id": "476535", "revid": "339392", "url": "https://it.wikipedia.org/wiki?curid=476535", "title": "Palazzo della Provincia di Reggio Calabria", "text": ""}
{"id": "476536", "revid": "1568601", "url": "https://it.wikipedia.org/wiki?curid=476536", "title": "Mar di Timor", "text": "Il mar di Timor \u00e8 una porzione dell'oceano Indiano posta tra l'isola di Timor (divisa politicamente tra l'Indonesia e Timor Est) e la costa nord-occidentale dell'Australia. Fa parte del Mediterraneo Australasiatico.\nIl mare che copre una superficie di circa 610.000\u00a0km\u00b2 raggiunge la profondit\u00e0 massima nella parte settentrionale con 3300 metri di profondit\u00e0. Ma in generale il mare di Timor \u00e8 poco profondo con una profondit\u00e0 media di 200\u00a0m. Nel mare di Timor si formano tempeste tropicali e tifoni. \nFanno parte del mare di Timor i golfi di Bonaparte e di Van Diemen che bagnano la costa settentrionale australiana.\nNel mare di Timor affiorano varie isole tra cui l'isola di Melville al largo della costa australiana e le isole Ashmore e Cartier.\nIl mare ha notevoli riserve di gas e petrolio. \nIn prospettiva del loro sfruttamento \u00e8 aperto un contenzioso sui confini marittimi tra Timor Est e l'Australia."}
{"id": "476539", "revid": "767487", "url": "https://it.wikipedia.org/wiki?curid=476539", "title": "L'idolo delle folle", "text": "L'idolo delle folle (\"The Pride of the Yankees\") \u00e8 un film del 1942 diretto da Sam Wood.\nTrama.\nSi racconta la vita del noto giocatore di baseball Lou Gehrig, scomparso nel 1941 a causa della sclerosi laterale amiotrofica, malattia nota ora anche come \"Morbo di Gehrig\".\nProduzione.\nCameo.\nBabe Ruth e Bill Dickey, compagni di squadra di Lou Gehrig nei New York Yankees, apparvero nel ruolo di se stessi.\nRiconoscimenti.\nPremi Oscar 1943:\nUna battuta del film (\"Oggi, mi considero l'uomo pi\u00f9 fortunato sulla faccia della terra\", \"Today, I consider myself the luckiest man on the face of the earth\" in lingua originale) \u00e8 stata inserita nel 2005 nella lista delle cento migliori citazioni cinematografiche di tutti i tempi stilata dall'American Film Institute, nella quale figura al 38\u00ba posto. Il film compare inoltre al 22\u00ba posto della lista, sempre stilata dall'AFI, dei 100 film da applausi."}
{"id": "476540", "revid": "88740", "url": "https://it.wikipedia.org/wiki?curid=476540", "title": "Albero della Bodhi", "text": "L'albero della Bodhi era un antico fico sacro (\"Ficus religiosa\"), collocato all'interno dell'area in cui oggi sorge il Tempio di Mahabodhi, a Bodh Gaya (circa 100 km da Patna nello stato indiano di Bihar) sotto il quale Siddhartha Gautama, il maestro religioso fondatore del buddhismo, in seguito noto come Buddha, giunse alla \"bodhi\" (illuminazione). Secondo la tradizione buddhista, Siddharta Gautama medit\u00f2 sotto questo albero, chiamato \"Ashwattha\" nel Tripitaka, quando giunse al nirvana; la parola 'Ashwattha' viene dalla radice sanscrita \"shwa\" che significa domani, \"a\" particella negativa, e \"tha\" che significa \"quel che resta\". Secondo il filosofo hindu Shankaracharya il nome significa \"quel che non resta uguale domani\", come l'universo stesso.\nIl fico sacro, di cui l'albero di Bodhi \u00e8 un esemplare, \u00e8 sacro a induisti, giainisti e buddhisti.\nLa Bodhi indica il risveglio, l\u2032illuminazione spirituale, il modo di vedere le cose che va al di l\u00e0 delle apparenze. Essere stato illuminato significa essere riusciti a vedere con chiarezza della verit\u00e0 e in modo intelligente la vita di tutti i giorni, scardinando ogni forma di illusione e di ignoranza, che tenderebbero a oscurarne la comprensione.\nStoria.\nL'esemplare di fico sacro che si trova attualmente nel Tempio di Mahabodhi \u00e8 un discendente dell'albero sotto il quale si ritiene fosse avvenuto il risveglio del Buddha \u015aakyamuni. A quello originale sono stati sostituiti pi\u00f9 alberi, ma ogni volta con nuovi esemplari discendenti dall'originale. \u00c8 difficile stimare quante generazioni di alberi si siano cos\u00ec succedute, ma si tramanda della regina Tishyaraksha, la seconda moglie dell'imperatore Mauria A\u015boka, che, gelosa del fatto che il marito dedicasse pi\u00f9 tempo all'albero della Bodhi che a lei e sospettando che ci\u00f2 fosse dovuto alla presenza di una ninfa ammaliatrice che risiedeva dentro l'albero, avrebbe punto l'albero con una spina di ma\u1e47\u1e0du avvelenandolo e uccidendolo. Nonostante il racconto abbia il sapore della leggenda, sembra che per\u00f2 l'albero della Bodhi originale sia effettivamente morto alla fine del regno di A\u015boka. Successivamente l'albero della Bodhi fu abbattuto dal re di Gau\u1e0da \u015aa\u015b\u0101\u1e45ka, un fanatico \u015bivaita che odiava i buddhisti e che conquist\u00f2 Bodh Gaya all'inizio del VII secolo EV. Il re P\u016br\u1e45avarman, ultimo discendente della dinastia di A\u015boka, fece piantare un nuovo albero. Non si sa quanto questo abbia vissuto, ma quello che vi cresceva nel 1876 fu abbattuto quell'anno da una tempesta. Non \u00e8 sicuro se l'albero che oggi cresce a Bodh Gaya sia nato dalle radici o da un seme dell'albero sradicato dalla tempesta del 1876 oppure, come alcuni sostengono, se si sia sviluppato da un germoglio dell'albero dello Sri Maha Bodhi di Anur\u0101dhapura, nello Sri Lanka. Quest'ultimo albero discende dall'originale albero della Bodhi e fu portato nell'isola dello Sri Lanka dalla monaca Sa\u1e43ghamitta, sorella del monaco anziano Mahinda che, nel III secolo a.C., nel corso della sua missione voluta dall'imperatore A\u015boka, avvenuta durante il regno del re singalese Dev\u0101na\u1e43piyatissa, port\u00f2 il buddhismo nell'isola.\nL'albero della Bodhi di Bodh Gaya \u00e8 una popolare meta di pellegrinaggio, essendo uno dei luoghi sacri pi\u00f9 importanti del buddhismo."}
{"id": "476541", "revid": "599013", "url": "https://it.wikipedia.org/wiki?curid=476541", "title": "Dmd", "text": ""}
{"id": "476543", "revid": "35813", "url": "https://it.wikipedia.org/wiki?curid=476543", "title": "Guy Foulques", "text": ""}
{"id": "476545", "revid": "599013", "url": "https://it.wikipedia.org/wiki?curid=476545", "title": "Terza Era (gioco di ruolo)", "text": "Terza Era \u00e8 la traduzione in italiano del francese Tiers Age, gioco di ruolo gratuito di ambientazione fantasy ispirato alle opere di J. R. R. Tolkien, in particolare a \"Il Signore degli Anelli\".\nDescrizione.\nIl gioco, molto complesso e particolareggiato, descrive in maniera approfondita i personaggi e gli ambienti de \"Il Signore degli Anelli\".\nIl sistema di gioco prevede un sistema di creazione dei personaggi basato su Caratteristiche di tipo \"descrittivo\"; ad ogni differente grado di queste caratteristiche \u00e8 associato un dado da tirare per le prove di abilit\u00e0.\nA differenza di altri giochi di ruolo fantasy, in \"Terza Era\" l'utilizzo della magia \u00e8 maggiormente limitato ed, attenendosi all'opera di Tolkien, maggiormente soggetto a conseguenze dell'ambientazione. Mentre, per fare un esempio, in \"Dungeons &amp; Dragons\" un mago pu\u00f2 lanciare solamente gli incantesimi che ha scritto sul proprio libro degli incantesimi e che pertanto conosce, in \"Terza Era\" l'usufruitore di magia, ogni qual volta fa uso dei propri poteri, deve tirare un dado percentuale per accertarsi che il suo intervento non sia stato notato da Sauron e non comporti quindi l'invio dei suoi emissari. Questa aggiunta regolistica, molto fedele alla trama de \"Il Signore degli Anelli\", contribuisce a rendere questo gioco di ruolo molto pi\u00f9 difficile da gestire di altri, ma al contempo anche molto pi\u00f9 \"realistico\".\nCreazione dei personaggi.\nIn \"Terza Era\", la creazione dei personaggi avviene in quattro fasi:\nAd ognuna di queste fasi corrisponde una tabella contenente delle abilit\u00e0; per ogni fase, vanno distribuiti un certo numero di punti.\nCaratteristiche.\nI valori delle caratteristiche invece vengono scelte tra uno di questi tre profili:\nA seconda dei valori di caratteristica si tira un dado differente."}
{"id": "476547", "revid": "35813", "url": "https://it.wikipedia.org/wiki?curid=476547", "title": "Jacques Pantal\u00e9on", "text": ""}
{"id": "476550", "revid": "1305772", "url": "https://it.wikipedia.org/wiki?curid=476550", "title": "Patrician III", "text": "Patrician III - Impero dei mari (\"Patrician III\") \u00e8 un videogioco gestionale di Ascaron e distribuito da FX Interactive, di strategia commerciale, politica e militare della serie \"Patrician\", iniziata nel 1992 e che ha venduto oltre un milione di copie diventando uno tra i pi\u00f9 venduti del genere strategico-amministrativo.\nAmbientazione.\nIl gioco \u00e8 ambientato nel XIV secolo nelle citt\u00e0 della Lega anseatica, del Mar Baltico e del Mare del Nord. Pur partendo tutti da un ruolo base di modesto commerciante, nel gioco si possono vestire i panni di un mercante medievale, di un amministratore politico o di un pirata. A seconda del personaggio che si interpreta si pu\u00f2 commerciare, gestire la popolazione e la citt\u00e0 oppure assaltare navi.\nModalit\u00e0 di gioco.\nLe citt\u00e0.\nIl gioco si basa sul commercio nelle citt\u00e0 di Lubeck, Rostock, Stettino, Danzica, Thorn, Bergen, Oslo, Malm\u00f6, Colonia, Edimburgo, Scarborough, Londra, Bruges, Groningen, Brema, Aalborg, Stoccolma, Visby, Riga, Tallinn, Ladoga, Novgorod, Ripen e Amburgo.\nLe citt\u00e0 non producono tutti i beni commerciabili, e quindi, per guadagnare pi\u00f9 denaro possibile, \u00e8 necessario vendere le merci in eccesso nelle citt\u00e0 in cui mancano o sono molto scarse.\nNella sezione \"Editor di mappe\" \u00e8 possibile posizionare altre citt\u00e0 oltre a quelle presenti nella mappa standard, e stabilire anche quali merci potranno produrre in misura maggiore e minore.\nVita, ricchezza e reputazione in citt\u00e0.\nPer aumentare la reputazione nella Lega anseatica occorre prendere a cuore il benessere della citt\u00e0 natale, costruendo case, pozzi, strade, chiese, zecche, universit\u00e0 od ospedali, tutti edifici che aiutino i cittadini a comprendere quanto l'amministratore tiene alla citt\u00e0 e al loro benessere.\nUn altro modo per guadagnare l'ammirazione dei cittadini \u00e8 organizzare dei banchetti sulla pubblica piazza che invitando la popolazione fanno s\u00ec che tutti ti conoscano. Tali eventi ad ogni modo richiedono molto cibo e bevande oltre ad una somma in denaro per l'organizzazione.\nLe navi.\nIl commercio nei mari si svolge con navi di differenti caratteristiche (capacit\u00e0 di carico, velocit\u00e0, manovrabilit\u00e0) e precisamente: la goletta, la caravella, il vascello e la pi\u00f9 grande di tutti, il galeone. Ovviamente pi\u00f9 la nave \u00e8 grande, pi\u00f9 merce trasporta, pi\u00f9 ne risente la velocit\u00e0 e la manovrabilit\u00e0, fattori essenziali nelle battaglie navali.\nOgni nave, sia essa destinata ad uso commerciale o militare, parte da un modello base nella sua categoria che pu\u00f2 essere potenziato sino a tre livelli che ne aumentano la capacit\u00e0 di armamento ma anche e soprattutto quella di carico.\nAlcune citt\u00e0 si trovano in insenature particolari o lungo il corso di fiumi e non \u00e8 possibile giungervi con navi di grossa taglia, ovvero il vascello ed il galeone.\nPer questioni di sicurezza e per aumentare la propria capacit\u00e0 di carico \u00e8 possibile realizzare dei convogli di pi\u00f9 navi (anche di tipologie diverse).\nArmare le navi.\nDurante le rotte commerciali pu\u00f2 accadere di essere attaccati dai pirati, che proveranno a saccheggiare, distruggere oppure catturare le navi. Dunque \u00e8 opportuno avere una nave adibita alla protezione del convoglio. Allo stesso tempo \u00e8 possibile diventare pirati, lanciandosi alla rincorsa di ignari mercanti e potenti convogli. In ognuno di questi due casi, sar\u00e0 necessario armare le proprie navi. Ovviamente pi\u00f9 una nave viene armata e pi\u00f9 sar\u00e0 sicura nei suoi viaggi, ma nel contempo avr\u00e0 un peso maggiore a bordo, a scapito dello spazio per il carico. Le navi sono equipaggi abili in ordine di efficacia con: catapulte, balestre, mortai o cannoni. Indipendentemente dall'armamento poi sono disponibili pugnali per la ciurma.\nLe navi pi\u00f9 piccole spesso non sono predisposte dal cantiere con uno spazio per accogliervi l'armamento necessario, ma tali vani possono essere ricavati col potenziamento della nave.\nLe battaglie.\nSia che si ricopra il ruolo dell'onesto mercante sia che si intenda intraprendere la carriera di temibile pirata non sar\u00e0 raro imbattersi in uno scontro armato in alto mare.\nNella maggior parte dei casi sul mare si pu\u00f2 venire attaccati da altre navi a cui si potr\u00e0 decidere se rispondere ingaggiando uno scontro o fuggire se i venti lo permettono.\nIn uno scontro i fattori principali sono:\nDurante uno scontro sar\u00e0 possibile:\nLe navi distrutte vanno irrimediabilmente perse mentre le navi catturate possono essere utilizzate al proprio servizio, date in gestione a un pirata perch\u00e9 svolga atti di pirateria oppure vendute all'asta se si \u00e8 membri di una corporazione cittadina. Un uso poco ortodosso \u00e8 quello di lasciarle ormeggiate in una citt\u00e0 senza marinai per disporre di un magazzino senza alcun costo.\nLe merci.\nLe merci che si possono commerciare sono la birra, la canapa, la carne, le ceramiche, i cereali, il cuoio, il ferro, la lana, il legno, i mattoni, il miele, l'olio, la pece, le pelli, il pesce, il sale, le spezie, le stoffe, gli utensili e il vino.\nIl prezzo di questi prodotti pu\u00f2 variare da citt\u00e0 a citt\u00e0 a causa della disponibilit\u00e0 e/o della richiesta delle materie prime: per esempio, una citt\u00e0 che produce utensili ha bisogno di molto ferro, in tale citt\u00e0 quindi il prezzo del ferro sar\u00e0 pi\u00f9 alto e i commercianti avranno guadagni maggiori vendendolo l\u00ec; invece in una citt\u00e0 che produce ferro i prezzi saranno bassi, quindi nessun commerciante vender\u00e0 a tale citt\u00e0 una merce presente in abbondanza. I prezzi sono influenzati anche dall'impossibilit\u00e0 di rifornirsi via terra a causa di assedi, o via mare a causa di attacchi pirati, di blocchi commerciali o del porto ghiacciato.\nLe industrie.\nOltre a commerciare tra le varie citt\u00e0, per migliorare ed espandere la tua reputazione e accrescere le ricchezze si possono costruire delle industrie che serviranno per esportare la merce prodotta e alla citt\u00e0 per prosperare e crescere.\nLe industrie (non tutte disponibili in ogni citt\u00e0) sono:\nSe si costruiscono tre, sei o nove fabbriche dello stesso tipo si ricever\u00e0 un bonus per quel tipo di prodotto.\nLa carriera politica.\nAppena si inizia a giocare (si pu\u00f2 scegliere il periodo tra l'inizio del Trecento e l'inizio del Quattrocento) si ha il rango di \"mercante\", ma, per arrivare ad essere sindaco della citt\u00e0, se non governatore della Lega anseatica bisogna passare in molti ranghi intermedi:\nRaggiunto il rango di patrizio, si pu\u00f2 essere eletti sindaci, e dopo aver dimostrato di essere abili sindaci, ci si pu\u00f2 far eleggere governatori della Lega.\nLa reputazione.\nUno dei fattori che influenzano fortemente l'ascesa ai vertici della societ\u00e0, oltre al capitale, \u00e8 la reputazione. Per accedere ai ranghi superiori bisogna acquisire buoni livelli di reputazione, inoltre per diventare sindaco bisogna avere un'ottima reputazione nella citt\u00e0 e per poter diventare ed essere rieletto governatore bisogna averla in tutto l'Impero dei Mari.Azioni quali rifornire la propria citt\u00e0 dei beni di cui necessita, costruire fabbriche (cio\u00e8 creare posti di lavoro), case, pozzi, strade, organizzare feste, migliorare le difese, combattere i pirati e distruggerne i covi contribuiscono a migliorare la reputazione. Trattare con i pirati, essere condannati per un crimine, chiudere aziende o fabbriche, comprare merci che gi\u00e0 scarseggiano, aumentare le tasse, concedere prestiti con interessi altissimi, sono azioni che riducono la fama e la stima dei concittadini.\nI vari livelli di reputazione si distinguono in vari modi. Comportandosi in modo pacifico porter\u00e0 ai seguenti livelli:\nSeguire la strada dei bassifondi e fare il fuorilegge porter\u00e0 invece a questi livelli:\n\"Patrician IV\".\nDopo aver acquisito i diritti da Ascaron della serie \"Patrician\", la compagnia Kalypso Media, in un comunicato apparso sul sito ufficiale della compagnia, ha annunciato di essere al lavoro per il seguito \"Patrician IV\", in seguito pubblicato nel 2010."}
{"id": "476551", "revid": "48344", "url": "https://it.wikipedia.org/wiki?curid=476551", "title": "Rinaldo dei conti di Segni", "text": ""}
{"id": "476552", "revid": "1543377", "url": "https://it.wikipedia.org/wiki?curid=476552", "title": "Evolution (wrestling)", "text": "L'Evolution \u00e8 stata una stable di wrestling attiva nella World Wrestling Entertainment tra il 2003 e il 2005 e, di nuovo, nel 2014. Il gruppo era composto dal capo Triple H e dai suoi seguaci Batista, Randy Orton e Ric Flair.\nL'Evolution raggiunse l'apice del suo successo nel dicembre del 2003, quando tutti i membri del gruppo vinsero un titolo: Triple H il World Heavyweight Championship, Randy Orton l'Intercontinental Championship e Batista e Ric Flair il World Tag Team Championship. La stable inizi\u00f2 lentamente a sciogliersi a partire dall'agosto del 2004, dopo che Randy Orton conquist\u00f2 il World Heavyweight Championship contro Chris Benoit e fu tradito dai compagni per gelosia. Nel febbraio del 2005 Batista, che nel frattempo aveva vinto la Royal Rumble, decise di lasciare la stable per poter sfidare Triple H a \"WrestleMania 21\" in un match per il World Heavyweight Championship. Nel mese di ottobre l'Evolution si sciolse definitivamente dopo che Ric Flair fu attaccato alle spalle da Triple H.\nNell'aprile del 2014 il gruppo si riun\u00ec ufficialmente, ad eccezione di Ric Flair, come parte dell'Authority per contrastare lo Shield (Dean Ambrose, Roman Reigns e Seth Rollins); tuttavia l'alleanza termin\u00f2 due mesi pi\u00f9 tardi poich\u00e9 Batista decise di abbandonare la WWE.\nStoria.\nFormazione (2002\u20132003).\nL'Evolution venne presentata come un gruppo che raccoglieva al suo interno i migliori wrestler di ogni epoca: il glorioso passato (Ric Flair), il solido presente (Triple H) e il radioso futuro (Batista e Randy Orton).\nNel suo DVD autobiografico intitolato \"The Kingdom Come\" (2013), Triple H rivel\u00f2 che originariamente doveva essere Mark Jindrak il quarto membro dell'Evolution; Jindrak aveva anche preso parte ad alcune riprese con il resto del gruppo, ma i suoi eccessivi tentennamenti fecero ricadere la scelta finale su Batista.\nIl 22 settembre 2002, al pay-per-view Unforgiven, Triple H ha difeso il World Heavyweight Championship contro Rob Van Dam; durante il match Ric Flair \u00e8 salito sul ring e ha usato lo sledgehammer di Triple H fingendo di colpirlo, per poi invece colpire Van Dam e permettere a Triple H di ottenere la vittoria. Da quel momento in poi Flair ha continuato ad accompagnare sul ring Triple H come suo manager.\nPoco tempo dopo Batista \u00e8 trasferito a \"Raw\" e anch'egli \u00e8 stato spesso accompagnato sul ring da Flair. Il 20 gennaio 2003 il figlio di \"Cowboy\" Bob Orton, Randy Orton, si \u00e8 unito a Batista, Ric Flair e Triple H in un attacco ai danni di Scott Steiner. Due settimane dopo il gruppo ha assalito anche Tommy Dreamer; Triple H ha cos\u00ec chiarito il concetto di base della sua nuova fazione, denominata Evolution: i quattro wrestler erano esempi di evoluzione del wrestling, partendo dal passato (Ric Flair), al presente (Triple H) e al futuro (Batista e Randy Orton). In quel periodo Batista era stato tuttavia costretto a rimanere lontano dai ring per quasi otto mesi a causa di uno strappo al tricipite e non pot\u00e9 quindi partecipare ai match del gruppo.\nDominio (2003\u20132004).\nIl 15 giugno 2003 a Bad Blood Ric Flair ha sconfitto Shawn Michaels dopo che Randy Orton ha colpito Michaels con una sedia, mentre Triple H ha difeso con successo il World Heavyweight Championship in un Hell in a Cell match contro Kevin Nash. Tre mesi dopo, a Unforgiven, Randy Orton, che a quel tempo ricopriva la \"gimmick\" del \"Legend Killer\", ha sconfitto Shawn Michaels, mentre Triple H ha perso il World Heavyweight Championship contro Goldberg. Nella puntata di \"Raw\" del 29 settembre Triple H ha emesso una taglia da 100.000 dollari sulla testa del nuovo campione e tre settimane pi\u00f9 tardi Batista ha fatto il suo rientro dall'infortunio nel corso di un match tra Goldberg e Shawn Michaels, attaccando entrambi con una sedia. Alle Survivor Series Randy Orton ha partecipato al 5-on-5 elimination tag team match tra il Team Austin (Booker T, Bubba Ray Dudley, D-Von Dudley, Rob Van Dam e Shawn Michaels) e il Team Bischoff (Chris Jericho, Christian, Mark Henry, Randy Orton e Scott Steiner), di cui faceva parte e che ha portato alla vittoria come unico \"sopravvissuto\". Quella stessa notte Triple H non \u00e8 riuscito a riconquistare il titolo contro Goldberg. L'Evolution ha raggiunto l'apice della sua esistenza il mese seguente al pay-per-view Armageddon, dove tutti i membri del gruppo hanno vinto un titolo: Triple H ha riconquistato il World Heavyweight Championship in un triple threat match contro Goldberg e Kane; Randy Orton ha vinto l'Intercontinental Championship in un match singolo contro Rob Van Dam; mentre Batista e Ric Flair hanno vinto il World Tag Team Championship in un tag team turmoil match contro altri sei tag team, tra cui i Dudley Boyz campioni in carica.\nIl 25 gennaio alla Royal Rumble l'Evolution ha continuato il suo momento positivo: Batista e Ric Flair hanno difeso con successo il World Tag Team Championship contro gli ex campioni, mentre Triple H ha mantenuto il World Heavyweight Championship dopo che il Last Man Standing match contro Shawn Michaels \u00e8 terminato in \"no contest\"; Randy Orton ha invece preso parte al Royal Rumble match come secondo partecipante, ma \u00e8 stato il diciottesimo eliminato per mano di Mick Foley dopo 33:47 di permanenza sul ring. Batista e Flair hanno perso il World Tag Team Championship nella puntata di \"Raw\" del 16 febbraio contro Booker T e Rob Van Dam, ma lo hanno riconquistato nella puntata di \"Raw\" del 22 marzo. A WrestleMania XX l'Evolution ha sconfitto la Rock 'n' Sock Connection (Mick Foley e The Rock) in un 3-on-2 handicap match, ma Triple H ha perso il World Heavyweight Championship a favore di Chris Benoit in un triple threat match che includeva anche Shawn Michaels. A Backlash Ric Flair \u00e8 stato sconfitto da Shelton Benjamin, mentre Randy Orton ha difeso con successo l'Intercontinental Championship contro Mick Foley, in quell'occasione con il personaggio di Cactus Jack, in un hardcore match; Triple H non \u00e8 invece riuscito a riconquistare il World Heavyweight Championship in una rivincita contro Benoit e Michaels. Batista e Flair hanno poi perso il World Tag Team Championship contro Benoit e Edge nella puntata di \"Raw\" del 19 aprile. Triple H e Shawn Michaels hanno poi proseguito la loro rivalit\u00e0 a Bad Blood, dove Triple H lo ha sconfitto in un Hell in a Cell match che ha posto fine alla loro faida.Nella met\u00e0 del 2004 il debuttante Eugene, ragazzo con disturbi mentali e nipote del general manager di \"Raw\", Eric Bischoff, \u00e8 stato reso un \"membro onorario\" dell'Evolution. Quando l'angle si \u00e8 concluso \u00e8 stato per\u00f2 rivelato che Triple H lo aveva solamente usato per scopi personali. A Vengeance 2004 Eugene ha accidentalmente causato la sconfitta di Triple H in un match titolato contro Chris Benoit. Nel corso della stessa serata Randy Orton \u00e8 stato sconfitto da Edge e ha perso l'Intercontinental Championship dopo un regno durato sette mesi. Triple H ha ricevuto la sua ultima occasione di vincere il World Heavyweight Championship nella puntata di \"Raw\" del 26 luglio in un Iron Man match contro Benoit, ma \u00e8 stato sconfitto nuovamente a causa dell'intervento di Eugene. Precedentemente, quella stessa notte, Randy Orton aveva vinto una battle royal sancita per decretare il primo sfidante per il World Heavyweight Championship: come risultato ci\u00f2, il \"main event\" di SummerSlam sarebbe stato un match tra Orton e Benoit con il titolo in palio. Orton \u00e8 riuscito a vincere il titolo ed \u00e8 cos\u00ec diventato il pi\u00f9 giovane campione del mondo nella storia della WWE all'et\u00e0 di 24 anni e 137 giorni. Dopo aver difeso con successo il titolo contro Benoit la sera dopo a \"Raw\", tuttavia, Orton \u00e8 stato cacciato dal gruppo: Batista aveva issato sulle sue spalle Orton in quello che sembrava essere un gesto di celebrazione, ma seguendo il pollice verso di Triple H lo ha scagliato a terra e il gruppo ha cominciato ad attaccarlo.\nA Unforgiven Triple H ha sconfitto Randy Orton grazie all'aiuto di Batista, Jonathan Coachman e Ric Flair, riconquistando cos\u00ec il World Heavyweight Championship. La faida tra l'Evolution e Orton \u00e8 proseguita fino alle Survivor Series, dove la squadra capitanata da Triple H (Batista, Edge, Gene Snitsky e Triple H) \u00e8 stata sconfitta da quella di Orton (Chris Benoit, Chris Jericho, Maven e Randy Orton) in un 5-on-5 tag-team elimination match con in palio il controllo di \"Raw\" nel corso del mese successivo. Nella puntata di \"Raw\" del 6 dicembre il World Heavyweight Championship \u00e8 stato dichiarato vacante dopo che un triple threat match, valido per il titolo, tra Chris Benoit, Edge e il campione Triple H si \u00e8 concluso con un caso di doppia sottomissione-schienamento: Benoit aveva costretto Edge alla resa con la \"Crippler Crossface\" mentre quest'ultimo lo schienava al tappeto. Il general manager di \"Raw\" Eric Bischoff ha quindi deciso di mettere in palio il vacante World Heavyweight Championship a New Year's Revolution in un Elimination Chamber match tra Batista, Chris Benoit, Chris Jericho, Edge, Randy Orton e Triple H; l'incontro avrebbe avuto anche Shawn Michaels come arbitro speciale.\nScioglimento (2004\u20132005).\nNell'Elimination Chamber match svoltosi il 9 gennaio 2005 Batista, Randy Orton e Triple H sono stati gli ultimi tre wrestler rimasti sul ring: Orton ha eliminato Batista dopo aver eseguito una \"RKO\", ma Triple H lo ha schienato con l'aiuto dello stesso Batista, vincendo per la quinta volta il World Heavyweight Championship, suo decimo titolo del mondo complessivo. Dopo che Orton \u00e8 diventato ancora una volta il primo sfidante, Triple H ha suggerito a Batista di non partecipare all'annuale Royal Rumble match, affinch\u00e9 il gruppo si concentrasse sul suo match contro Orton per il World Heavyweight Championship; Batista ha per\u00f2 declinato ci\u00f2 e ha partecipato al match, vincendolo dopo aver eliminato per ultimo John Cena. Quella stessa sera Triple H aveva precedentemente sconfitto Orton grazie all'aiuto di Ric Flair; durante il match Orton ha sub\u00ecto una commozione cerebrale che lo ha costretto a rimanere lontano dai ring per qualche tempo (\"kayfabe\"), terminando di fatto la rivalit\u00e0 tra i due.\nDopo la Royal Rumble Triple H ha cercato di convincere Batista a sfidare John Bradshaw Layfield per il WWE Championship, in modo da farlo passare a \"SmackDown\u01c3\" e non doverlo affrontare di persona. Triple H ha quindi iniziato a \"tracciare\" una faida tra JBL e Batista, mostrando a quest'ultimo un'intervista falsa in cui un presunto JBL lo insultava e mettendo in scena un attacco alla limousine di Bradshaw. Il piano non ha per\u00f2 avuto successo e alla cerimonia della firma del contratto che avrebbe decretato il \"main event\" di WrestleMania 21 Batista ha scelto di rimanere a \"Raw\" per sfidare Triple H, abbandonando cos\u00ec l'Evolution. Batista ha sconfitto Triple H a WrestleMania 21 e ha vinto il World Heavyweight Championship per la prima volta in carriera. Batista ha difeso e mantenuto il titolo in due rivincite tenutisi a Backlash e Vengeance, quest'ultimo in un Hell in a Cell match. Al termine dell'incontro di Vengeance Batista e Triple H hanno fatto pace nel backstage e hanno concluso la loro faida.\nIn seguito Batista \u00e8 passato nel roster di \"SmackDown!\" per effetto della \"draft lottery\", mentre Ric Flair \u00e8 diventato \"face\" e ha vinto l'Intercontinental Championship; Triple H si \u00e8 invece preso un periodo di pausa per guarire da infortuni minori. Nonostante l'abbandono di Batista sia stato il colpo di grazia per la fine dell'Evolution, la rottura definitiva e lo scioglimento ufficiale \u00e8 avvenuto il 3 ottobre di quello stesso anno, nella puntata speciale di \"Raw Homecoming\", quando Triple H ha attaccato Flair al termine di un match. I due hanno poi iniziato una breve faida, conclusasi il 27 novembre alle Survivor Series, in un Last Man Standing match vinto da Triple H.\nRiunione (2014).\nIl 7 aprile 2014, la sera dopo \"WrestleMania XXX\", Batista e Randy Orton hanno collaborato per affrontare gli Usos (Jimmy e Jimmy Uso) in un tag team match valido per i WWE Tag Team Championship, ma l'incontro \u00e8 terminato in no contest poich\u00e9 entrambe le coppie sono state contate fuori dal ring. La stessa sera i due, insieme a Kane, hanno attaccato Daniel Bryan, il quale avrebbe dovuto difendere il WWE Championship contro Triple H, ma sono stati fermati dallo Shield (Dean Ambrose, Roman Reigns e Seth Rollins), il quale ha permesso a Bryan di mantenere il titolo per squalifica.\nNella puntata di \"Raw\" del 14 aprile Batista, Randy Orton e Triple H hanno riformato l'Evolution dopo nove anni, attaccando i membri dello Shield al termine di un 11-on-3 Handicap match. L'Evolution \u00e8 stata tuttavia sconfitta dallo Shield sia ad Extreme Rules sia a Payback (in quest'ultimo caso in un Six-man Elimination Tag Team match in cui nessun membro dello Shield \u00e8 stato eliminato). Nella puntata di \"Raw\" del 2 giugno Batista ha abbandonato la WWE poich\u00e9 la sua richiesta per un match titolato gli era stata negata da Triple H (\"kayfabe\"). Dopo l'abbandono di Batista, nonostante Orton e Triple H fossero ancora alleati come membri dell'Authority, tutti i riferimenti all'Evolution sono stati ritirati."}
{"id": "476555", "revid": "110157", "url": "https://it.wikipedia.org/wiki?curid=476555", "title": "Ober\u00f6nz", "text": "Ober\u00f6nz (toponimo tedesco) \u00e8 una frazione di 941 abitanti del comune svizzero di Herzogenbuchsee, nel Canton Berna (regione dell'Emmental-Alta Argovia, circondario dell'Alta Argovia).\nStoria.\nGi\u00e0 comune autonomo appartenente al distretto di Wangen, si estendeva per 3,0\u00a0km\u00b2 e comprendeva anche le frazioni di Eggen, Moos e Unterfeld; il 1\u00ba gennaio 2008 \u00e8 stato accorpato a Herzogenbuchsee.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "476560", "revid": "88740", "url": "https://it.wikipedia.org/wiki?curid=476560", "title": "Sri Maha Bodhi", "text": "Lo Sri Maha Bodhi \u00e8 un esemplare di \"Ficus religiosa\" che si trova a Anur\u0101dhapura, in Sri Lanka. Tradizionalmente \u00e8 ritenuto essere un discendente diretto dell'originale albero della Bodhi, sotto il quale Siddhartha Gautama stava meditando quando ottenne il bodhi (illuminazione) e i conseguenti Nirv\u0101\u1e47a e status di buddha. Fu piantato nel 288 a.C., ed \u00e8 il pi\u00f9 antico albero piantato dall'uomo di cui si conosca la data di nascita.\nUn alberello nato dall'albero di Bodhi fu portato nello Sri Lanka nel III secolo a.C. da Theri Sangamitta, figlia dell'imperatore indiano Asoka (fondatore del Tempio di Mahabodhi) e fondatrice di un ordine di monache buddhiste; fu poi piantato nel parco di Mahameghavana a Anuradhapura per volont\u00e0 del re Devanampiyatissa. \u00c8 anche noto come \"Jaya Siri Maha Bodhi\""}
{"id": "476561", "revid": "287204", "url": "https://it.wikipedia.org/wiki?curid=476561", "title": "Lingua Ebraica", "text": ""}
{"id": "476562", "revid": "2519", "url": "https://it.wikipedia.org/wiki?curid=476562", "title": "Corrente termoalina", "text": ""}
{"id": "476565", "revid": "124661651", "url": "https://it.wikipedia.org/wiki?curid=476565", "title": "Carlo Carretto", "text": "Biografia.\nNasce in una famiglia di contadini proveniente dalle Langhe. \u00c8 il terzo di sei figli, di cui quattro si faranno religiosi. La famiglia si trasferisce presto a Torino, in un quartiere periferico, nel quale si trova un oratorio salesiano che avr\u00e0 molta influenza sulla formazione di Carlo Carretto e su tutta la famiglia. Lo spirito salesiano si far\u00e0 sentire anche nella vita professionale che Carretto inizia all'et\u00e0 di diciotto anni, a Gattinara, come maestro elementare.\nMilita nel settore giovanile dell'Azione Cattolica di Torino, dove entra ventitreenne su invito di Luigi Gedda che ne era il presidente. Dopo aver compiuto gli studi, laureandosi in Filosofia a Torino, dal 1936 al 1952 milit\u00f2 nell'Azione Cattolica, divenendo Presidente nazionale dei giovani. Nel 1940, dopo aver vinto un concorso viene inviato come Direttore didattico a Bono (Sardegna). Ma l'incarico dura poco: a causa dei contrasti col regime fascista, dovuti al suo insegnamento e per l'influsso che questo esercita anche al di fuori della scuola nei giovani, viene inviato al confino a Isili e poi rimandato in Piemonte. Qui gli viene consentito di riprendere il suo lavoro come direttore didattico a Condove, in Valle di Susa, a circa 30 chilometri da Torino. Con l'avvento della Repubblica di Sal\u00f2, riceve da Roma l'incarico di riorganizzare la struttura dell'Azione Cattolica del Nord-Italia. Dal punto di vista lavorativo viene radiato dall'albo dei direttori didattici e tenuto sotto sorveglianza per non aver aderito al Regime.\nA Roma, nel 1945, alla fine della guerra, insieme a Luigi Gedda (presidente dell'Azione Cattolica), crea l'Associazione nazionale maestri cattolici. Nel 1946 \u00e8 presidente nazionale della Giovent\u00f9 Italiana di Azione Cattolica (GIAC) e, nel 1948, in occasione dell'80\u00ba anniversario della fondazione dell'Azione Cattolica, organizza una grande manifestazione di giovani a Roma: \u00e8 la famosa adunata dei trecentomila \"baschi verdi\". Poco dopo fonda il Bureau International de la Jeunesse Catholique, di cui diviene vice presidente. Nel 1949 con l'amico Enrico Dossi d\u00e0 vita, all'interno della GIAC, a una nuova Opera dedicata al turismo dei giovani. \u00c8 la nascita del CTG, il Centro turistico giovanile, di cui sar\u00e0 il primo presidente nazionale.\nNel 1952 si trova in disaccordo con una parte importante del mondo politico cattolico che desiderava un'alleanza con la Destra; Carlo Carretto deve dimettersi dal suo incarico di presidente della GIAC. \u00c8 in questo frangente che matura la decisione di entrare a far parte della congregazione religiosa dei Piccoli Fratelli di Ges\u00f9 fondata da Ren\u00e9 Voillaume e ispirata dalla figura di Charles de Foucauld.\nL'8 dicembre 1954 parte per l'Algeria, per il noviziato di El Abiodh, vicino ad Orano; per dieci anni vivr\u00e0 una vita eremitica nel Sahara, fatta di preghiera, silenzio e lavoro, esperienza che esprimer\u00e0 in \"Lettere dal deserto\", e in tutti i libri che scriver\u00e0 in seguito. La stessa esperienza alimenter\u00e0 anche tutta la sua vita e la sua azione successiva.\nQui, per un certo periodo, ritrova il suo vecchio amico Arturo Paoli, anch'egli passato dalla dirigenza dell'Azione Cattolica alla vita religiosa nel deserto del Sahara.\nRientrato in Italia nel 1965 si stabilisce a Spello (Umbria), dove Leonello Radi (gi\u00e0 presidente della GIAC di Foligno) \u00e8 riuscito a far affidare alla Fraternit\u00e0 dei Piccoli Fratelli del Vangelo l'ex convento francescano di San Girolamo, vicino al cimitero. Fratel Carlo \u00e8 entusiasta della nuova sistemazione. Leonello Radi dir\u00e0: \"l'attivit\u00e0 principale di Carlo Carretto erano le otto ore di preghiera al giorno. L'ho trasportato non so quante volte con il mio maggiolino rosso. Durante il viaggio si conversava e, soprattutto, si pregava\".\nBen presto lo spirito di iniziativa di Carretto ed il prestigio di cui gode, aprono la comunit\u00e0 all'accoglienza di quanti, credenti e non, desiderano trascorrervi un periodo di riflessione e di ricerca di fede vissuto nella preghiera, nel lavoro manuale e nello scambio di esperienze. Al convento in cui la Fraternit\u00e0 risiede, si aggiungono man mano molte case di campagna sparse sul monte Subasio che vengono trasformate in eremitaggi (Giacobbe, Elia, Charles de Foucauld, San Francesco, Sant'Angela, Santa Chiara, San Giorgio, B\u00e9ni Abb\u00e8s...). Carretto sar\u00e0 per oltre vent'anni l'animatore di questo centro affiancato da molti collaboratori, amici e benefattori, tra cui, molto importante per l'attivit\u00e0 del gruppo, l'ingegnere romano Renato Di Tillo, fraterno amico anche di Madre Teresa di Calcutta.\nDurante questi anni continua la sua attivit\u00e0 di scrittore iniziata negli anni giovanili. Tra i libri di quel periodo va ricordato \"Famiglia piccola chiesa\" che suscit\u00f2 contrasti nel mondo cattolico per alcune sue idee non rispondenti alla morale cristiana.\nUomo della parola e della penna, us\u00f2 con molta efficacia questi due mezzi per comunicare agli altri le sue \"scoperte\" e la sua esperienza nella fede.\nI suoi libri sono stati tradotti in molte lingue e gli hanno creato una schiera di lettori e di amici in molti Paesi del mondo. Spesso veniva invitato, perci\u00f2, a portare la sua parola in conferenze e incontri spirituali. La sua profonda interiorit\u00e0 non lo isolava dal mondo e dai suoi problemi, ma anzi lo spingeva ad interessarsene in spirito di \"profezia\" e di servizio.\nNonostante il suo ritiro, ha sempre partecipato alle vicende della societ\u00e0 italiana. Nel 1974, durante il dibattito attorno al referendum sul divorzio, ha aderito al gruppo dei \"Cattolici per il No\", contrari all'abrogazione della legge sul divorzio gi\u00e0 in vigore.\nL'Azione Cattolica Italiana resta comunque il primo amore mai dimenticato. Quando nel 1986 contrasti interni alla Presidenza Nazionale di ACI spingono papa Giovanni Paolo II a richiamare l'associazione ad un impegno pi\u00f9 visibile nel mondo, Carlo Carretto scrive la \"Lettera a Pietro\" in cui difende appassionatamente la \"scelta religiosa\" perseguita dall'ACI del nuovo Statuto e il suo Presidente Alberto Monticone.\nCarlo Carretto muore nel suo eremo di san Girolamo a Spello nella notte di marted\u00ec 4 ottobre 1988, festa di san Francesco d'Assisi del quale era stato biografo."}
{"id": "476566", "revid": "61618", "url": "https://it.wikipedia.org/wiki?curid=476566", "title": "Yair Tsaban", "text": ""}
{"id": "476575", "revid": "124689108", "url": "https://it.wikipedia.org/wiki?curid=476575", "title": "Santuario della Madonna del Divino Amore", "text": "Il santuario della Madonna del Divino Amore \u00e8 un santuario di Roma composto da due chiese: quella antica \u00e8 del 1745 (Lat.: 41.778187 N, Lon: 12.542519 E), quella nuova \u00e8 invece del 1999 (Lat.: 41.779308 N, Lon.: 12.542363 E). \u00c8 una meta di pellegrinaggio cara ai romani: durante l'estate ogni sabato si tiene un pellegrinaggio notturno a piedi da Roma al santuario.\nIl santuario \u00e8 sede della parrocchia di Santa Maria del Divino Amore a Castel di Leva, eretta, in forza della lettera apostolica di papa Pio X \"Quamdiu per agri romani\" del 24 maggio 1912, con il decreto del cardinale vicario Francesco Marchetti Selvaggiani \"Cum Summus Pontifex\" del 1\u00ba dicembre 1932.\nDal 28 novembre 2020 sulla chiesa insiste la diaconia di Santa Maria del Divino Amore a Castel di Leva.\nStoria.\nIl primo miracolo.\nSecondo la leggenda, nella primavera del 1740 un pellegrino, diretto alla basilica di San Pietro, si smarrisce nell'inospitale e insalubre campagna nei pressi di Castel di Leva, circa 12\u00a0km a sud di Roma. Scorti alcuni casali e un castello diroccato in cima ad una collina, il viandante vi si dirige sperando di trovare qualcuno che gli dia informazioni per trovare la giusta strada.\nViene per\u00f2 assalito da un branco di cani rabbiosi che lo circondano. Il pellegrino, alzando lo sguardo, si accorge che sulla torre del castello c'\u00e8 un'icona che raffigura la Vergine con il Bambino, sovrastata dalla colomba dello Spirito Santo. Invoca perci\u00f2 la Madonna che lo salvi da quel pericolo. Le bestie che gli sono addosso di colpo si fermano e si dileguano.\nI pastori che sono nella zona, richiamati dalle urla del viandante, accorrono sul posto e, ascoltato il suo racconto, lo rimettono sulla strada per Roma. Il nome del pellegrino \u00e8 ignoto ma la notizia dell'accaduto si diffuse ben presto in citt\u00e0 tanto che l'icona della Madonna a Castel di Leva divenne ben presto meta di pellegrinaggio.\nIl santuario.\nIl 5 settembre 1740 l'icona viene tolta della torre e portata nella vicina tenuta detta \"La Falconara\", dove si trova la chiesetta di Santa Maria ad Magos.\nIl 19 aprile 1745, luned\u00ec di Pasqua, l'icona viene trasferita in un luogo vicino alla torre, che oggi \u00e8 ancora in piedi, dove intanto \u00e8 stata costruita una nuova chiesa, opera di un architetto sconosciuto. L'affresco viene intronizzato nell'altare maggiore, dove attualmente si trova. La partecipazione della gente venuta da Roma e dai vicini Castelli \u00e8 tale che papa Benedetto XIV decide di concedere l'indulgenza plenaria non solo per il giorno del trasferimento ma anche per i sette giorni successivi.\nLa custodia del nuovo santuario \u00e8 inizialmente problematica data la sua posizione in un posto isolato, facile preda di banditi e briganti: decine di ordini religiosi furono interpellati, ma nessuno se la sent\u00ec di affrontare un tale incarico.\nIl nuovo santuario viene affidato prima ad un custode eremita, poi, nel 1805, a sacerdoti che vi dimorano solo nel periodo della Pentecoste, quando i pellegrinaggi sono pi\u00f9 numerosi. Nel 1840, anno del centenario dal primo miracolo, la chiesa e l'altare vengono restaurati, gli stucchi nuovamente indorati, sono installati altri due altari e numerosi confessionali.\nDa Roma vengono portati drappi, damaschi e altri arredi sacri. Anche la via Ardeatina, che porta al santuario, ridotta in un pessimo stato, viene risistemata. I festeggiamenti, cui partecipa anche re Michele di Portogallo iniziano il 7 giugno 1840, domenica di Pentecoste, per terminare 7 giorni dopo.\nDopo i festeggiamenti per il centenario si apre una stagione di declino: intorno al Santuario, soprattutto nei giorni vicini alla Pentecoste, vengono allestite bancarelle di porchetta, di pecorino, di fave e di vino accompagnate dal fenomeno delle \"madonnare\" ossia popolane romane, per lo pi\u00f9 erbivendole e lavandaie, che festeggiavano la loro particolare festa annuale proprio nel luned\u00ec di Pentecoste.\nQuesta commistione tra sacro e profano (il pellegrinaggio al Divino Amore era diventato ormai sinonimo di \"gita fuori porta\") port\u00f2 ad una progressiva decadenza del santuario nei primi decenni del Novecento che cadde quasi nell'oblio. Nel 1930, quando il santuario passa alla dipendenza del vicariato, viene inviato sul posto, con l'obbligo di residenza, un rettore che dal 1932 diventa anche parroco della parrocchia del Divino Amore. Il primo rettore del santuario \u00e8 stato il giovane sacerdote don Umberto Terenzi (di cui \u00e8 ora in corso il processo di canonizzazione), che era sopravvissuto ad un incidente stradale proprio nei pressi del santuario.\n4 giugno 1944: un voto per la salvezza di Roma.\nGli eventi della seconda guerra mondiale coinvolgono anche la Madonna del Divino Amore. Dopo che, all'indomani dell'8 settembre 1943, la zona del Santuario era stata bombardata, l'icona della Madonna fu portata a Roma il 24 gennaio 1944. Accolta trionfalmente in citt\u00e0 dal popolo, l'immagine viene dapprima portata nella chiesetta della Madonna del Divino Amore, che si trova nei pressi di piazza Fontanella Borghese, e precisamente in vicolo del Divino Amore, ma in maggio, dato l'enorme afflusso di fedeli, viene trasferita in San Lorenzo in Lucina.\nPapa Pio XII, vista l'imminenza della battaglia per la conquista di Roma tra i nazisti e gli Alleati, invita solennemente i romani a pregare per la salvezza della citt\u00e0 durante l'ottavario della Pentecoste e la novena della Madonna del Divino Amore, iniziate quell'anno il 28 maggio 1944. L'affluenza a San Lorenzo in Lucina in quei giorni aumenta cos\u00ec tanto (il giornale La Civilt\u00e0 Cattolica riferisce di 15.000 comunioni distribuite quotidianamente) che si \u00e8 costretti a trasferire l'immagine della Madonna nella pi\u00f9 ampia Sant'Ignazio di Loyola a Campo Marzio. Il 4 giugno, lo stesso giorno in cui termina l'ottavario, si decide la sorte di Roma.\nAlle 18, nella chiesa gremitissima di Sant'Ignazio, viene letto il testo del voto dei romani alla Madonna del Divino Amore affinch\u00e9 la citt\u00e0 venga risparmiata dalla distruzione della guerra. I fedeli promettono di correggere la propria condotta morale, di erigere un nuovo santuario e di realizzare un'opera di carit\u00e0 a Castel di Leva.\nIl voto viene espresso in gran fretta, per via del coprifuoco che sarebbe scattato alle 19. A leggere il voto, in luogo del Papa (impossibilitato a lasciare il Vaticano per il pericolo della deportazione), \u00e8 il camerlengo dei parroci, padre Gremigni.\nQuella stessa sera i tedeschi lasciano Roma e le truppe alleate fanno il loro ingresso trionfale in citt\u00e0.\nL'11 giugno, come per oltre quattro mesi avevano fatto migliaia di romani, papa Pio XII pu\u00f2 recarsi nella chiesa di Sant'Ignazio e celebrare una messa di ringraziamento alla Madonna del Divino Amore cui viene dato il titolo di \"Salvatrice dell'Urbe\". Durante l'omelia il pontefice disse:\n\u00ab\"Noi oggi siamo qui non solo per chiederLe i suoi celesti favori, ma innanzitutto per ringraziarLa di ci\u00f2 che \u00e8 accaduto, contro le umane previsioni, nel supremo interesse della Citt\u00e0 eterna e dei suoi abitanti. La nostra Madre Immacolata ancora una volta ha salvato Roma da gravissimi imminenti pericoli; Ella ha ispirato, a chi ne aveva in mano la sorte, particolari sensi di riverenza e di moderazione; onde, nel mutare degli eventi, e pur in mezzo all'immane conflitto, siamo stati testimoni di una incolumit\u00e0, che ci deve riempire l'animo di tenera gratitudine verso Dio e la sua purissima Madre.\"\u00bb\nL'adempimento del voto.\nFinita la guerra, sotto l'impulso del rettore don Umberto Terenzi, il santuario a Castel di Leva rinasce: nasce il seminario degli oblati del Divino Amore (che da allora custodiscono e animano il santuario), la Congregazione delle figlie della Madonna del Divino Amore (ancora oggi impegnate nel servizio alle opere di carit\u00e0 nate intorno al santuario come la scuola per l'infanzia, accoglienza e assistenza delle minori in difficolt\u00e0).\nDon Terenzi tent\u00f2 di provvedere alla costruzione di un nuovo santuario per assolvere al voto fatto alla fine della guerra, ma le difficolt\u00e0 burocratiche e le difficolt\u00e0 logistiche gli impedirono sempre di realizzare quest'opera.\nSi dovr\u00e0 aspettare l'8 gennaio 1996 perch\u00e9 il cardinale vicario Camillo Ruini ponga la prima pietra di quello che, per il Giubileo del 2000, \u00e8 diventato il nuovo santuario. La struttura, in grado di accogliere oltre 1500 pellegrini, \u00e8 stata realizzata ai piedi della collina, fuori dalle antiche mura, senza violare il paesaggio della campagna romana e il complesso monumentale settecentesco. Il nuovo santuario \u00e8 stato progettato dal frate francescano e sacerdote Padre Costantino Ruggeri (1925-2007), pittore, scultore, vetratista, \"b\u00e2tisseur d'\u00e9glises\".\nLa devozione.\nPellegrinaggio notturno.\nIl santuario del Divino Amore \u00e8 una meta di pellegrinaggio molto cara ai romani: ogni sabato, dal primo dopo Pasqua all'ultimo di ottobre, si tiene un pellegrinaggio notturno a piedi con partenza a mezzanotte da piazza di Porta Capena, nei pressi del Circo Massimo. All'alba, dopo aver percorso 14\u00a0km si giunge al santuario dove si celebra la messa del pellegrino.\nSacra Rappresentazione della Via Crucis.\nOgni anno, la Domenica delle Palme e il Venerd\u00ec Santo, il santuario della Madonna del Divino Amore mette in scena una spettacolare rappresentazione teatrale all'aperto, nota come la \"Sacra Rappresentazione della Via Crucis del Divino Amore\". Pi\u00f9 di duecento persone, senza compenso, recitano in questa suggestiva rappresentazione, che si tiene di notte sulle colline che circondano il santuario. Lo spettacolo narrato mostra gli ultimi eventi della vita di Ges\u00f9: la trionfale entrata in Gerusalemme, l'ultima cena, il tradimento di Giuda e la cattura di Ges\u00f9, il processo di Ges\u00f9 davanti al Sinedrio, l'interrogatorio di Ges\u00f9 da parte di Ponzio Pilato, la flagellazione e la coronazione di spine, l'esposizione di Ges\u00f9 flagellato ed incoronato di spine davanti alla folla e la scelta della folla di far crocifiggere Ges\u00f9 al posto di Barabba, la salita di Ges\u00f9 sul monte Calvario sotto il peso della croce, gli incontri con la Madonna, le pie donne e la Veronica, ed infine la crocefissione in mezzo ai due ladroni, la morte, la resurrezione e l'ascensione di Ges\u00f9. La scena \u00e8 resa ancora pi\u00f9 suggestiva dalla presenza dei soldati romani a cavallo, dai fuochi che illuminano la notte, dalla luna piena, dai numerosi effetti speciali e dai sofisticati costumi indossati dagli attori.\nIl santuario degli Zingari.\nNel vasto comprensorio del Divino Amore, su una collinetta esterna al recinto del santuario, \u00e8 stato dedicato, nel 2004, un singolare luogo di culto all'aperto, detto santuario degli Zingari, dedicato a Zeffirino Gim\u00e9nez Malla, gitano cattolico fucilato nel 1936, durante la guerra civile spagnola, beatificato nel 1997.\nSi tratta di uno spazio circolare delimitato da poche murature in tufo che definiscono spazi essenziali del culto: due stipiti che segnano l'ingresso, due emicicli a doppia gradinata per i fedeli, un altare centrale, un ambone e una croce in legno grezzo, e in fondo, nel luogo absidale, una scultura in bronzo che rappresenta il beato titolare. Gli elementi decorativi sono costituiti, oltre che dal bronzo gi\u00e0 detto, da pannelli in ceramica con i simboli degli evangelisti sull'ambone e da una maiolica in memoria dei 500.000 zingari sterminati dal nazismo.\nIl 4 maggio vi si tiene un pellegrinaggio annuale degli zingari cattolici, che del resto frequentavano gi\u00e0 il santuario antico. Per una descrizione accurata si veda Il proto Santuario degli Zingari a Roma\nEdicole.\nLa devozione del popolo romano a questa Madonna si manifesta anche con numerose edicole sparse per tutta la citt\u00e0; per alcune di queste la piet\u00e0 popolare ha tappezzato i muri circostanti, negli anni, di fitte minuscole lapidi \"per grazia ricevuta\".\nUna grandissima quantit\u00e0 di questi ex voto, ad esempio, erano attaccati sulle mura aureliane nei pressi del Policlinico; dopo gli anni '70 furono smontati e trasferiti e in parte rimontati sul muro esterno del santuario.\nCuriosit\u00e0.\nIl santuario, come luogo esemplare della devozione mariana dei romani, viene citato anche nel film \"Il marchese del Grillo\" con Alberto Sordi."}
{"id": "476578", "revid": "1573940", "url": "https://it.wikipedia.org/wiki?curid=476578", "title": "Regulus (zoologia)", "text": "Regulus \u00e8 un genere di uccelli passeriformi della famiglia Regulidae e della superfamiglia Reguloidea, nell'ambito delle quali rappresenta l'unico \"taxon\" ascritto.\nEtimologia.\nIl nome scientifico del genere, \"Regulus\", rappresenta il diminutivo del latino \"rex\", \"re\", col significato di \"reuccio\", in riferimento alle piccole dimensioni ed alla \"corona\" cefalica colorata dei maschi.\nAristotele ed anche Plinio il Vecchio nella \"Naturalis Historia\" parlano di una leggenda secondo la quale gli uccelli un giorno decisero di affidare il titolo di re a colui il quale avesse raggiunto in volo la maggiore altezza: ben presto l'aquila si distacc\u00f2 dagli altri, ma, quando questa cominci\u00f2 a dare segni di stanchezza, dalle penne della sua coda spunt\u00f2 un piccolo uccello, che vol\u00f2 ancora pi\u00f9 in alto dell'aquila e chiam\u00f2 per s\u00e9 il titolo. Sebbene generalmente tale piccolo uccello venga considerato lo scricciolo, in virt\u00f9 dell'associazione fra tale animale e il fuoco o la regalit\u00e0 si pensa che pi\u00f9 correttamente i due autori si riferissero al regolo, anche in vit\u00f9 della somiglianza fra i nomi greci dei due uccelli (\"\u03b2\u03b1\u03c3\u03b9\u03bb\u03b5\u03cd\u03c2\"/\"basileus\", \"re\", per lo scricciolo, e \"\u03b2\u03b1\u03c3\u03b9\u03bb\u03b9\u03c3\u03ba\u03bf\u03c2\"/\"basiliskos\", \"piccolo re\", per il regolo).&lt;br&gt;\nAltro punto a favore di questa tesi \u00e8 il fatto che in alcune aree (come la Gran Bretagna) si pensasse che i regoli si nascondessero fra le penne degli uccelli di maggiori dimensioni per scroccare un passaggio durante la migrazione.\nDescrizione.\nSi tratta di uccelli di piccole dimensioni, che coi loro 8\u201311\u00a0cm di lunghezza per 5-10 g di peso (le specie americane sono pi\u00f9 grandi, quelle eurasiatiche pi\u00f9 piccole) sono da annoverare fra i passeriformi di minori dimensioni in assoluto.\nNel complesso, gli appartenenti al genere sono uccelletti dall'aspetto paffuto e arrotondato, muniti di grossa testa arrotondata con collo molto corto, ali arrotondate, coda corta e dalla punta forcuta e becco corto ma sottile. Le zampe sono lunghe e muscolose, munite di pianta ruvida e di lunghi artigli ricurvi per favorire la presa su tronchi e rami.&lt;br&gt;\nIl piumaggio \u00e8 di color verde oliva dorsalmente, grigio sulla testa e con sfumature giallastre su petto e ventre: nei maschi \u00e8 presente una mascherina facciale nera ed una corona gialla, arancione o rossiccia (a seconda della specie) sul vertice, che frutta al genere il nome scientifico.\nBiologia.\nLe specie ascritte al genere sono in genere moderatamente gregarie e diurne, che in virt\u00f9 del rapidissimo metabolismo si dimostrano estremamente attive e alla costante ricerca di cibo, rappresentato in massima parte da piccoli invertebrati (soprattutto specie dall'esoscheletro tenero, come afidi e collemboli), ma in piccolissima parte anche da semi, materiale vegetale e uova: il cibo viene generalmente reperito ispezionando la corteccia col becco, ma questi uccelli si dimostrano molto abili anche nell'afferrare le prede in volo.&lt;br&gt;\nI fiorrancini si nutrono di prede in media pi\u00f9 grandi rispetto ai regoli, riducendo in tal modo la competizione interspecifica dove le varie popolazioni vivono in simpatria. Tale competizione viene ulteriormente ridotta dal fatto che i fiorrancini sono soliti cercare il cibo fra le spaccature dei tronchi e della corteccia, mentre i regoli si alimentano soprattutto fra i rami e le foglie, rimanendo spesso appesi a testa in gi\u00f9: tali abitudini si riflettono nella morfologia dei due uccelli, coi fiorrancini muniti di becchi lievemente pi\u00f9 larghi e con setole alla base del becco (deputate ad evitare che il cibo raggiunga gli occhi) pi\u00f9 lunghe e robuste rispetto a quanto osservabile nei regoli, che dal canto loro presentano coda pi\u00f9 corta e forcuta e zampe pi\u00f9 forti e dagli artigli (soprattutto quello del dito posteriore) pi\u00f9 robusti rispetto ai fiorrancini, a riflettere il maggior tempo speso appoggiati verticalmente ai rami.&lt;br&gt;\nIl velocissimo metabolismo fa s\u00ec che un esemplare privato del cibo perda circa un terzo del proprio peso corporeo in una ventina di minuti, morendo per inedia in un'ora circa. Durante la ricerca del cibo, questi uccelli si tengono in costante contatto fra loro mediante richiami molto acuti, che raggiungono gli ultrasuoni.\nIl nido \u00e8 a forma di coppa con bordi molto alti e viene costruito con ragnatele e licheni, foderando l'interno con pelo e piumino. Al suo interno la femmina depone 7-12 uova biancastre con rada maculatura bruna, che essendo in gran numero sono poste le une sopra le altre: le prime deposte sono pi\u00f9 piccole, mentre le ultime sono pi\u00f9 grandi. La femmina cova le uova infilando fra esse le zampe, per 14-17 giorni: i \"pulli\", ciechi ed implumi alla schiusa (che avviene in maniera asincrona), vengono imbeccati e accuditi da ambedue i genitori per 17-24 giorni, quando sono in grado d'involarsi e si allontanano dal nido. I piccoli, dopo essere stati nutriti, si accovacciano sul fondo del nido, venendo scavalcati dai fratelli ancora affamati, che li spingono cos\u00ec in fondo alla camera di cova.\nLa speranza di vita di questi uccelli \u00e8 di circa sei anni, una delle pi\u00f9 corte fra gli uccelli nidicoli, fra i quali (assieme ad alcuni galliformi di piccole dimensioni) i regulidi sono probabilmente i pi\u00f9 fecondi: nel regolo, ad esempio, il tasso di mortalit\u00e0 annuo sfiora l'80%.\nDistribuzione e habitat.\nIl genere \"Regulus\" ha distribuzione olartica, con due specie diffuse in Nord America, una in Eurasia, una in Europa e due endemismi insulari (\"R. goodfellowi\" a Taiwan e \"R. madeirensis\" a Madera).\nLe specie ascritte al genere sono abitatrici delle pinete e delle foreste di conifere dei climi temperati, per vivere nelle quali presentano numerosi adattamenti morfologici: questi uccelli si adattano inoltre a vivere anche nella laurisilva e nella macchia mediterranea (principalmente negli arbusteti di erica arborea). Le popolazioni di alcune piccole aree sono residenti, mentre la stragrande maggioranza dei regulidi migra a sud durante i mesi pi\u00f9 freddi.\nTassonomia.\nAl genere vengono ascritte sei specie:\nSuperfamiglia Reguloidea\nA queste si aggiunge una specie nota allo stato fossile, \"Regulus bulgaricus\", vissuta 2,6-1,95 milioni di anni fa in quella che \u00e8 l'attuale Bulgaria.\nInizialmente ascritti al genere \"Sylvia\" o \"Motacilla\", ben presto questi uccelli sono stati spostati in un proprio genere, \"Regulus\", sempre nell'ambito della famiglia Sylviidae: in realt\u00e0, recenti ricerche a livello genetico hanno dimostrato che regoli e fiorrancini condividono molto poco con le silvie al di l\u00e0 di alcune somiglianze morfologiche, tanto da farne ritenere corretta l'ascrizione a una propria famiglia (Regulidae) e a una propria superfamiglia (Reguloidea) monotipiche, quest'ultima intermedia fra Sylvioidea e Bombycilloidea.\nAll'interno del genere, si individua un clade basale rappresentato dal solo regolo americano, talvolta ascritto a un proprio genere monotipico, \"Corthylio\", mentre il rimanente ramo va a formare i gruppi fiorrancino comune-fiorrancino di Madeira (in passato classificato come sottospecie del primo, ma elevato al rango di specie a s\u00e9 stante dopo che le analisi del citocromi hanno dimostrato una distanza dell'8,5% fra i loro genomi, compabile ad esempio col 9% di divergenza fra il fiorrancino e il regolo comune), fiorrancino americano e regolo-fiorrancino di Taiwan, con le ultime due specie che hanno cominciato a divergere circa tre milioni di anni fa.\nAlcuni autori suggerirebbero l'elevazione a specie anche della sottospecie di regolo diffusa alle Canarie, \"R. r. teneriffae\"."}
{"id": "476579", "revid": "124576206", "url": "https://it.wikipedia.org/wiki?curid=476579", "title": "Regulus regulus", "text": "Il regolo comune (Regulus regulus ()) \u00e8 un uccello passeriforme della famiglia dei Regulidi.\nEtimologia.\nIl nome scientifico, \"regulus\", \u00e8 un tautonimo, in quanto ripetizione del nome del genere: il nome comune altro non \u00e8 che la traduzione di quello scientifico.\nDescrizione.\nDimensioni.\nCoi suoi 8,5-9,5\u00a0cm di lunghezza, per 4,6-7,1\u00a0g di peso e un'apertura alare di 13,5-15,5\u00a0cm, il regolo rappresenta il pi\u00f9 piccolo uccello europeo.\nAspetto.\nSi tratta di uccelli dall'aspetto massiccio e arrotondato, muniti di grossa testa arrotondata che appare direttamente incassata sul tronco, ali arrotondate, coda dalla punta forcuta, zampe lunghe e forti con artigli ricurvi e corto becco sottile. Nel complesso, i regoli sono molto simili all'affine fiorrancino, dal quale si distinguono per la differente colorazione della cresta cefalica e l'assenza nel regolo della mascherina facciale elaborata, tipica del \"cugino\".\nIl piumaggio si presenta di colore verde oliva su tutto il corpo, pi\u00f9 scuro su ali e coda (dove quest'ultima e le remiganti sono nerastre con orli delle penne verde oliva-dorato, mentre le penne copritrici sono bianche con la punta nera), con sfumature gialline su scapole e fianchi, mentre la nuca tende al grigio cenere, gola, petto e ventre mostrano anch'essi tendenza a virare verso il grigio-biancastro e la faccia mostra mascherina bianca attorno a occhi e becco. Il vertice \u00e8 di un inconfondibile colore giallo brillante, contornato fra la fronte e la tempia da una banda nera. La taglia segue un gradiente crescente da ovest ad est, con la colorazione che diviene pi\u00f9 scura, e poi un secondo gradiente decrescente in direttrice sud-est, con la livrea che si schiarisce nuovamente.\nIl dimorfismo sessuale \u00e8 presente ma non evidentissimo: nei maschi il giallo cefalico \u00e8 pi\u00f9 esteso e brillante, mentre la livrea si presenta pi\u00f9 chiara dorsalmente e pi\u00f9 tendente al grigiastro ventralmente nella femmina rispetto al maschio.\nIn ambedue i sessi, il becco \u00e8 di colore nerastro, le zampe sono di colore carnicino scuro e gli occhi sono di colore bruno scuro.\nBiologia.\nIl regolo \u00e8 un uccelletto diurno e tendenzialmente gregario, che durante l'inverno pu\u00f2 formare stormi misti anche di una certa consistenza assieme a diverse specie di cincia e silvia. Il velocissimo metabolismo costringe questi uccelletti a un ritmo di vita molto rapido, portandoli a passare la maggior parte del loro tempo alla ricerca di cibo su e gi\u00f9 fra i rami, ispezionando incessantemente la corteccia e le foglie col becco. Durante l'inverno, quando il cibo scarseggia, i regoli sono in grado di abbassare il proprio tasso metabolico e far scendere la temperatura corporea fino a 10\u00a0\u00b0C durante la notte per ridurre il fabbisogno energetico.\nIl richiamo del regolo \u00e8 acuto e ronzante: i vari esemplari si tengono in contatto emettendolo a intervalli di 1-4 secondi: i maschi cantano ripetendo velocemente il richiamo per 3-4 secondi 5-7 volte al minuto. Durante il periodo degli amori, i maschi reagiscono aggressivamente al canto di conspecifici e spesso anche al canto del fiorrancino (soprattutto quando esiste disparit\u00e0 fra la consistenza numerica delle due popolazioni), mentre i fiorrancini ignorano il canto (pi\u00f9 elaborato) dei regoli: tale comportamento \u00e8 tanto pi\u00f9 significativo se si considera che i regoli \"continentali\" non reagiscono invece al canto dei maschi delle sottospecie macaronesiane e viceversa.\nAlimentazione.\nIl regolo \u00e8 un uccelletto essenzialmente insettivoro, che si nutre in massima parte di piccoli artropodi dall'esoscheletro non eccessivamente rigido, come collemboli, afidi e ragni, nonch\u00e9 di larve ed uova, oltre che di piccole falene e di bruchi: questi uccelli sono specializzati per nutrirsi di prede catturate in volo, ma molto spesso cercano attivamente il cibo fra i rami (specialmente sulla superficie inferiore di rami e foglie, per evitare la competizione col fiorrancino che ispeziona invece le superfici superiori) e talvolta anche al suolo fra le voglie cadute, comportamento questo osservabile specialmente quando questi uccelli sono in gruppo con le cince. I regoli sono inoltre soliti piluccare i moscerini rimasti intrappolati nelle ragnatele, talvolta rimanendo impigliati a loro volta. Talvolta questi uccelli attaccano e si cibano anche di prede di dimensioni maggiori (come catididi e tortricidi), mentre l'attacco di un esemplare ai danni di una libellula non ha sortito effetto, con il regolo trascinato in volo dall'insetto che teneva nel becco.\nPur essendo strettamente insettivori, i regoli sono stati talvolta osservati mentre si nutrivano di polline o linfa di betulla assieme a cince e picchi muratori.\nRiproduzione.\nLa stagione degli amori va dalla fine di marzo a luglio: durante questo periodo, le coppie (si tratta di uccelli rigidamente monogami) portano generalmente avanti due covate.\nIl maschio corteggia la femmina cantando da posatoi elevati ed annuendo insistentemente in sua direzione quando essa si avvicina, mettendo ben in evidenza la colorazione giallo-arancio del vertice, le cui penne vengono tenute ben erette. Durante il periodo riproduttivo i maschi si dimostrano territoriali e aggressivi, scacciando dai dintorni qualsiasi intruso.\nIl nido \u00e8 a forma di coppa con orli molto rialzati, e viene costruito principalmente dalla femmina, col maschio che pu\u00f2 collaborare con essa nella costruzione: esso viene ubicato alla punta del ramo di una conifera fra 1 e 22 m di altezza, e consta di uno spesso strato esterno di licheni, muschio e ragnatela intrecciati, mentre la superficie interna \u00e8 foderata di pelame e piumino.\nAll'interno del nido la femmina depone fino a una dozzina di uova biancastre con rada maculatura bruna sul polo ottuso, di 14 \u00d7 10\u00a0mm per 0,8 g di peso: le uova vegnono deposte in strati nel nido e divengono via via pi\u00f9 grandi man mano che la femmina depone, con le ultime che possono essere pi\u00f9 grandi delle prime anche del 20%.\nLa cova dura 16-19 giorni. La femmina rimane in piedi sul nido, con le zampe infilate fra le uova per scaldare col calore corporeo anche quelle pi\u00f9 sul fondo: essa lascia rarissimamente il nido, spesso non muovendosi da esso nemmeno qualora venga spostato.\nI \"pulli\" sono ciechi ed implumi alla schiusa: essi vengono imbeccati dalla femmina (che inoltre provvede a fornire loro acqua in caso di giornate particolarmente calde) e sono pronti per involarsi a 17-22 giorni dalla schiusa. Durante questo periodo, il maschio costruisce un nuovo nido per la seconda covata, dove la femmina si sposta dopo l'involo dei piccoli della prima covata: a questo punto, mentre la femmina cova le nuove uova, il maschio si prende cura dei giovani della prima covata, i quali rimangono presso il nido ancora per una decina di giorni prima di allontanarsene definitivamente.\nI giovani raggiungono la maturit\u00e0 sessuale attorno all'anno di vita, tuttavia il tasso di mortalit\u00e0 annuo di questi uccelli si aggira attorno all'80%: la speranza di vita di questi uccelli si aggira dunque attorno agli otto mesi, sebbene vi siano casi eccezionali di esemplari selvatici vissuti 4 anni e 10 mesi e 7 anni e 7 mesi.\nDistribuzione e habitat.\nIl regolo ha areale paleartico, spaziando nella sua distribuzione dall'Europa (comprese le isole britanniche e l'Islanda, dove \u00e8 presente dal 1999) al Giappone attraverso penisola anatolica, Caucaso, nord dell'Iran, Tien Shan, Himalaya, Estremo Oriente Russo, Manciuria, Corea e Sakhalin, mentre in Asia centrale e Siberia centrale la specie \u00e8 presente in maniera discontinua: esso risulta pi\u00f9 comune nelle aree temperato-fredde (isoterme di 13\u201324\u00a0\u00b0C a luglio, temperature medie pi\u00f9 basse rispetto a quelle preferite dall'affine fiorrancino).\nIl regolo \u00e8 una specie migratoria, con le popolazioni pi\u00f9 settentrionali che durante i mesi freddi migrano verso sud, percorrendo anche 250\u2013800\u00a0km al giorno ed accumulando riserve di grasso corporeo prima di intraprendere il viaggio. Uccelli in dispersione sono stati osservati anche alle isole F\u00e6r \u00d8er (dove la specie attualmente \u00e8 anche sporadicamente nidificante), in Giordania e in Marocco.\nIn Italia il regolo \u00e8 presente in tutto il territorio nazionale nidificante in montagna, e lo si pu\u00f2 avvistare ovunque durante le stagioni dei passi e in inverno.\nL\"'habitat\" prediletto di questi uccelli durante il periodo riproduttivo \u00e8 rappresentato dalle pinete montane a prevalenza di abete rosso o bianco e dalla taiga, fino a 3000 m di quota (sebbene sia possibile osservarlo fino a 4800 m di altezza): essi colonizzano anche i boschi misti con presenza di latifoglie (ma solo se le conifere sono ben presenti) e si spingono anche in ambienti degradati in ripresa, come le aree piantumate e i vivai di conifere anche introdotte (come l'abete di Douglas), giungendo a rappresentare il 60% degli uccelli totali presenti in queste aree. Pi\u00f9 raro \u00e8 osservare questi uccelli in aree antropizzate come parchi e giardini, principalmente perch\u00e9 nella maggior parte dei casi essi mancano di conifere. La presenza o meno di sottobosco \u00e8 irrilevante per la vita del regolo, fatto salvo il caso delle popolazioni delle Canarie, specializzate per la vita nella macchia mediterranea a erica arborea.\nAll'infuori del periodo riproduttivo, i regoli si dimostrano piuttosto adattabili, colonizzando anche aree pi\u00f9 aperte e a latifoglie.\nTassonomia.\nSe ne riconoscono quattordici sottospecie:\nLa sistematica del regolo \u00e8 piuttosto difficoltosa e tuttora oggetto di dibattito fra gli studiosi. Alcuni separerebbero dalla sottospecie nominale le popolazioni inglesi (col nome di \"R. r. anglorum\") e corse (col nome di \"R. r. interni\"), mentre altri accorperebbero alcune delle sottospecie asiatiche (soprattutto \"buturlini\" e \"hyrcanus\", oppure \"himalayensis\", \"sikkimensis\" e \"yunnanensis\") in quanto mostrano poca differenza a livello genetico o di vocalizzazioni: la sottospecie \"teneriffae\" (dalla quale \u00e8 stata recentemente separata la sottospecie \"ellenthalerae\" in base a differenze vocali, che hanno fatto pensare a una colonizzazione in due tempi, un primo arrivo a Tenerife e La Gomera fra i 2,3 e gli 1,9 milioni di anni fa e un secondo arrivo a La Palma ed El Hierro fra 1,8 e 1,3 milioni di anni fa) viene da alcuni considerata una specie a s\u00e9 stante, e da altri una sottospecie del fiorrancino, ma le analisi del DNA molecolare sembrerebbero suggerire piuttosto l'esistenza di un clade orientale formato dalle sottospecie asiatiche e di un clade occidentale formato dalla sottospecie nominale, da quelle delle Canarie e da quelle delle Azzorre, nell'ambito delle quali la sottospecie \"azoricus\" non sia monofiletica ma formata da due \"taxa\", uno vicino alla sottospecie \"sanctaemariae\" ed uno vicino a \"inermis\"."}
{"id": "476580", "revid": "974994", "url": "https://it.wikipedia.org/wiki?curid=476580", "title": "Galeazzo da Roma", "text": "Strage dei Valmarana.\nGaleazzo fu un cittadino benestante con una grande passione per l'occultismo e le armi.\nNel XVI secolo molte delle famiglie vicentine erano in perenne conflitto tra di loro e non mancavano mai le occasioni per offendersi pubblicamente e per sfidarsi a duello in Piazza dei Signori o in Campo Marzo.\nLa sorella di Galeazzo, Isabetta, era innamoratissima di uno dei figli dei conti Valmarana, Alberto, il quale per\u00f2 non corrispondeva minimamente questo sentimento. Isabetta, pur di riuscire ad avvicinare Alberto (di circa 20 anni pi\u00f9 giovane), gli offr\u00ec in sposa sua figlia. Quando Alberto rifiut\u00f2 anche tale offerta, Galeazzo prese il fatto come un'offesa gravissima rivolta alla sua famiglia e inizi\u00f2 a inviare lettere con minacce di morte a tutti i componenti della famiglia Valmarana.\nPoco dopo inizi\u00f2 a vendere gradualmente tutte le sue propriet\u00e0 (compresa la propria abitazione, che vendette allo zio, il quale pretese un risarcimento quando la demolirono) e quando si trov\u00f2 a non possedere quasi pi\u00f9 niente, il 3 luglio 1548, assieme al fratello Leonardo, al pluriomicida Iseppo Almerico e ad altri briganti (nei documenti viene nominato un certo Cecone), fece irruzione in casa Valmarana uccidendo Alberto, due suoi fratelli e due servitori accorsi in aiuto.\nSuccessivamente fece irruzione anche in casa del notaio Monza (amico dei Valmarana) uccidendolo.\nDopo la strage, il gruppo fugg\u00ec dalla citt\u00e0 in preda al panico. Galeazzo da Roma si rifugi\u00f2 a Como, dove fond\u00f2 una famiglia che, con gli anni, divenne nobile. Leonardo da Roma - che le cronache dell'epoca tratteggiano come un personaggio molto violento, per il quale uccidere era quasi una sorta di insana passione - per i suoi crimini fu espulso per la seconda volta dalla Serenissima e si arruol\u00f2 nell'esercito. Iseppo Almerico, invece, fu l'unico a pagare per i suoi delitti, venendo processato e impiccato a Firenze.\nLapide comemmorativa.\nLa strage \u00e8 commemorata nella lapide posta verso la fine di Corso Palladio, sotto il portico dell'attuale libreria Traverso. Tale lapide ha la funzione di una \"colonna infame\", ovvero un monumento eretto in memoria (con disprezzo) di atti criminali commessi da varie persone. La lapide fu posta sul sito della casa di Galeazzo Da Roma, la quale venne appositamente rasa al suolo con l'intento di cancellare qualsiasi resto fisico della vita di Galeazzo nella citt\u00e0.\nIl testo inciso nella lapide:"}
{"id": "476581", "revid": "110157", "url": "https://it.wikipedia.org/wiki?curid=476581", "title": "Steinhof (Aeschi)", "text": "Steinhof (toponimo tedesco) \u00e8 una frazione di 142 abitanti del comune svizzero di Aeschi, nel Canton Soletta (distretto di Wasseramt).\nGeografia fisica.\nSteinhof \u00e8 un'exclave del Canton Soletta nel Canton Berna.\nStoria.\nFino al 31 dicembre 2011 \u00e8 stato un comune autonomo che si estendeva per 1,63\u00a0km\u00b2; il 1\u00ba gennaio 2012 \u00e8 stato accorpato al comune di Aeschi."}
{"id": "476582", "revid": "242434", "url": "https://it.wikipedia.org/wiki?curid=476582", "title": "Grembo (araldica)", "text": ""}
{"id": "476584", "revid": "30610", "url": "https://it.wikipedia.org/wiki?curid=476584", "title": "Entoloma", "text": "Entoloma \u00e8 un genere di funghi basidiomiceti appartenente alla famiglia Entolomataceae.\nVi appartengono funghi di dimensioni medie o medio-grandi, molti dei quali sono commestibili, alcuni apprezzati particolarmente perch\u00e9 nascono in primavera (\"Entoloma aprile\", \"Entoloma clypeatum\" ecc. ecc.); alcune specie sono velenose come \"Entoloma sinuatum\" (= \"E. lividum\"), molto velenoso, anche mortale.\nQuest'ultima specie \u00e8 responsabile del maggior numero degli avvelenamenti, per lo pi\u00f9 non mortali (a seconda della quantit\u00e0 ingerita); questo perch\u00e9 la stessa viene spesso fatalmente confusa con la \"Clitocybe nebularis\", commestibile con cautela.\nIl cappello \u00e8 biancastro od ocra-grigiastro, grigio; il gambo \u00e8 pi\u00f9 chiaro; le lamelle sono\nrosa a maturit\u00e0, le spore in massa sono rosa di forma poligonale.\nEtimologia.\nDal greco \"ent\u00f3s\" (\"\u1f10\u03bd\u03c4\u03cc\u03c2\") = di dentro e \"l\u00f3ma\" (\"\u03bb\u1ff6\u03bc\u03b1\") = orlo, cio\u00e8 con l'orlo involuto.\nTassonomia.\nSpecie di \"Entoloma\".\nLa specie tipo del genere \u00e8 \"Entoloma sinuatum\" (Bull.) P. Kumm. (1871)\nAltre specie appartenenti al genere sono:"}
{"id": "476585", "revid": "242434", "url": "https://it.wikipedia.org/wiki?curid=476585", "title": "Grembiato", "text": ""}
{"id": "476586", "revid": "43184", "url": "https://it.wikipedia.org/wiki?curid=476586", "title": "Completamento (misura)", "text": ""}
{"id": "476588", "revid": "1369234", "url": "https://it.wikipedia.org/wiki?curid=476588", "title": "Differenziazione sociale", "text": "La differenziazione sociale \u00e8 il processo tramite il quale le parti di una collettivit\u00e0 - ossia gli individui e i gruppi sociali che questi compongono - acquisiscono identit\u00e0 sociali differenti rispetto alla funzione, all'attivit\u00e0, alla cultura, al potere e alle altre caratteristiche socialmente rilevanti.\nLa sociologia moderna presenta 2 letture distinte:\nClassificazione delle differenze.\nLe differenze sociali possono essere classificate in 4 tipologie:\nOrigini della differenziazione.\nAlla base delle differenziazione sociale troviamo 2 diversi tipi di cause che interagiscono tra loro:\nL'interazione tra le 2 tipologie consiste in una reciproca influenza che si manifesta perpetuamente.\nFattori di differenziazione.\nLa societ\u00e0 \u00e8 differenziata in base a diversi fenomeni sociali. I pi\u00f9 rilevanti nella societ\u00e0 italiana sono:"}
{"id": "476590", "revid": "404449", "url": "https://it.wikipedia.org/wiki?curid=476590", "title": "Antonangelo Casula", "text": "Biografia.\nEsponente del Partito Comunista Italiano, cominci\u00f2 la sua carriera politica venendo eletto consigliere comunale a Carbonia nel 1979, carica che mantenne fino al 1990; nella citt\u00e0 sarda fu anche assessore dal 1983 al 1985 e sindaco dal 1990 al 2001, sostenuto nel consiglio comunale da una maggioranza di centrosinistra.\nCasula fu presidente dell'Associazione Comuni Italiani per la sezione regionale della Sardegna dal novembre del 1995 al febbraio del 2001 ed in rappresentanza dell'ANCI divenne componente del Consiglio dei Poteri Locali e Regionali d'Europa e delle regioni d'Europa. Impegnato nel settore amministrativo, \u00e8 stato inoltre presidente dell'Agenzia Energetica del suo paese natio e dell'Agenzia Energetica Sulcitana. Il 18 maggio del 2006 entr\u00f2 a far parte del secondo governo Prodi in qualit\u00e0 di sottosegretario all'Economia, carica che mantenne sino all'entrata in carica del quarto governo Berlusconi nella primavera 2008."}
{"id": "476592", "revid": "729019", "url": "https://it.wikipedia.org/wiki?curid=476592", "title": "Dissenteria", "text": "La dissenteria \u00e8 una malattia infettiva a carico dell'apparato digerente causata dall'ingestione di alimenti infetti o di acqua contenente microrganismi. I sintomi includono febbre, diarrea, dolori addominali, e tenesmo rettale (una sensazione di incompleta defecazione).\n\u00c8 causata da un certo numero di agenti infettivi, come batteri, virus, vermi parassiti o protozoi.\nEpidemiologia.\nL'Organizzazione Mondiale della Sanit\u00e0 stima che vi siano 80 milioni di casi e morti per Shigellosi ogni anno in tutto il mondo. L\"'Amebiasis\" infetta oltre 50 milioni di persone, dei quali vanno incontro al decesso.\nEziologia.\nI due principali tipi di dissenteria sono causati da batteri del genere Shigella (dissenteria bacillare) e dal protozoo Entamoeba histolytica (dissenteria amebica).\nSegni e sintomi.\nNei paesi sviluppati, la forma pi\u00f9 comune della dissenteria \u00e8 la \"dissenteria bacillare\" che \u00e8 tipicamente una malattia non grave, che normalmente causa dolori di stomaco miti e frequente evacuazione delle feci o di diarrea. I sintomi di solito si presentano da uno a tre giorni dopo l\u2019ingestione del cibo o dell\u2019acqua infetti e di solito svaniscono dopo una settimana. La frequenza dello stimolo a defecare, il volume di feci liquide evacuate e la presenza di muco, pus e sangue dipende dal patogeno che causa la malattia. Pu\u00f2 verificarsi una temporanea intolleranza al lattosio. In alcune occasioni pu\u00f2 causare forti dolori addominali, febbre, shock e deliri.\nNei casi estremi, i pazienti con la dissenteria possono perdere un litro di liquidi ogni ora. Pi\u00f9 spesso, le persone lamentano nausea, dolore addominale e frequente diarrea acquosa e maleodorante, accompagnati da muco e sangue, dolore rettale e febbre. A volte possono riscontrarsi anche vomito, rapida perdita di peso e dolori muscolari generalizzati. In rare occasioni, il parassita amebico potr\u00e0 invadere l'organismo attraverso il flusso sanguigno e diffondersi oltre l'intestino. In questi casi, pu\u00f2 seriamente infettare altri organi come il cervello, polmoni e il fegato.\nTrattamento.\nSolitamente la dissenteria viene gestita cercando di mantenere un sufficiente livello di fluidi utilizzando la terapia di reidratazione orale. Se ci\u00f2 non pu\u00f2 essere ottenuto a causa del vomito o della profusione di diarrea, un ricovero in ospedale pu\u00f2 essere richiesto per la somministrazione di liquidi per via endovenosa. In situazioni ideali, nessuna terapia antibiotica deve essere somministrata fino a quando gli studi al microscopio e la coltura microbiologica non hanno stabilito gli agenti infettivi effettivamente coinvolti. Quando gli esami di laboratorio non sono disponibili, pu\u00f2 essere necessario somministrare una combinazione di farmaci.\nSe si sospetta che vi sia un'infezione da \"Shigella\" non troppo grave, si pu\u00f2 lasciare che proceda il suo decorso, che dura solitamente meno di una settimana. Se l'infezione appare grave, antibiotici, come la ciprofloxacina possono essere utili. Tuttavia, molti ceppi di \"Shigella\" diventano resistenti agli antibiotici comuni e i farmaci efficaci spesso scarseggiano nei paesi in via di sviluppo. Se necessario, un medico pu\u00f2 riservare antibiotici per coloro che appartengono alle classi di pazienti a pi\u00f9 alto rischio di morte, compresi i bambini piccoli, le persone sopra i 50 anni e chi soffre di disidratazione o malnutrizione.\nLa dissenteria amebica \u00e8 spesso trattata con due farmaci antimicrobici, come il metronidazolo e la paromomicina o l'iodochinolo.\nDiagnosi.\nUna diagnosi clinica pu\u00f2 essere fatta considerando la storia del paziente e una breve visita medica. Il trattamento viene di solito incominciato senza o prima della conferma delle analisi di laboratorio.\nL'esame fisico comprende l'osservazione della bocca, della pelle e delle labbra per cercare segni di disidratazione. Una bassa sensibilit\u00e0 addominale pu\u00f2 anche essere presente.\nUna coltura di campioni di feci pu\u00f2 essere esaminata per identificare l'organismo che ha causato la dissenteria. Solitamente, diversi campioni devono essere ottenuti per via del numero variabile di amebe, che cambia giornalmente.\nGli esami del sangue possono essere utilizzati per misurare anomalie nei livelli di minerali essenziali e sali.\nPrognosi.\nSe trattati correttamente, la maggior parte dei casi di dissenteria amebica e batterica regrediscono entro dieci giorni e quasi tutti i pazienti raggiungeranno un pieno recupero da due a quattro settimane dopo l'inizio della terapia adeguata. Se la condizione non viene curata, la prognosi varia a seconda dello stato immunitario del singolo paziente e dalla gravit\u00e0 della malattia. Una disidratazione estrema pu\u00f2 prolungare il recupero e aumentare significativamente il rischio di complicanze gravi, e causare addirittura la morte."}
{"id": "476593", "revid": "200568", "url": "https://it.wikipedia.org/wiki?curid=476593", "title": "Clitopilus", "text": "Clitopilus (Fr. ex Rabenh.) P. Kumm., F\u00fchrer f\u00fcr Pilzfreunde (Zwickau): 23, 96 (1871)\nFunghi di dimensioni medie, con lamelle decorrenti e rosa. \nAlcuni autori considerano il genere \"Clitopilus\" staccato dal genere Rhodocybe, in cui le spore non hanno costolature meridiane, caratteristica invece presente nei Clitopilus, tuttavia la suddivisione non \u00e8 cos\u00ec netta.\nSpecie di \"Clitopilus\".\nLa specie tipo del genere \u00e8 il \"Clitopilus prunulus\" (Scop.) P. Kumm. (1871).\nSi elencano qui di seguito le specie appartenenti al genere:\nEtimologia.\nDal greco \"klitos\" (\"\u03ba\u03bb\u03af\u03c4\u03bf\u03c2\") = pendio e \"p\u00edlos\" (\"\u03c0\u1fd6\u03bb\u03bf\u03c2\") = cappello, cio\u00e8 con il cappello inclinato."}
{"id": "476598", "revid": "93556", "url": "https://it.wikipedia.org/wiki?curid=476598", "title": "Trasduttore di posizione angolare", "text": "Un trasduttore di posizione angolare (in inglese: \"rotary encoder\") \u00e8 un dispositivo elettromeccanico in grado di convertire la posizione o il moto angolare in un codice digitale.\nEsistono sostanzialmente due tipi di trasduttori di posizione angolare:\nIl primo tipo rileva la posizione senza avere un vincolo meccanico, cio\u00e8 sfrutta la forza di gravit\u00e0.\nIl secondo tipo richiede un vincolo.\nDel primo tipo il pi\u00f9 noto \u00e8 l'inclinometro detto anche convertitore d'angolo.\nDel secondo tipo il pi\u00f9 noto \u00e8 il trasduttore di posizione angolare, in ingegneria elettronica detto anche encoder, un dispositivo elettromeccanico che converte la posizione angolare del suo asse rotante in brevi impulsi elettrici che necessitano di essere elaborati da un circuito di analisi del segnale sotto forma di segnali numerici digitali. L'analogo analogico lineare \u00e8 detto resolver.\nDescrizione.\nNella forma pi\u00f9 semplice si possono distinguere due parti:\nI segnali elettrici d'uscita trasmettono le informazioni relative alla posizione o allo spostamento del rotore rispetto al corpo.\nEncoder tachimetrici, relativi e assoluti.\nGli encoder si possono dividere in tre grandi categorie:\nNegli \"encoder tachimetrici\" una traccia a tacche bianco-nere \u00e8 fissata sull'oggetto di cui si vuole misurare lo spostamento; ogni volta che c'\u00e8 un passaggio scuro-chiaro, un sensore la rileva ed invia un impulso che viene registrato da un contatore elettronico. La distanza misurata \u00e8 proporzionale al numero \"n\" di impulsi misurati dal contatore. Il numero di impulsi contati nell'unita di tempo \u00e8 proporzionale alla velocit\u00e0 rilevata durante lo spostamento; per questo l'encoder \u00e8 detto tachimetrico.\nNegli \"encoder relativi\" i segnali elettrici d'uscita sono proporzionali allo spostamento del rotore rispetto al corpo; da essi, semplici circuiti possono leggere e visualizzare la velocit\u00e0 e l'accelerazione dell'asse in esame, ma non la posizione istantanea.\nLa posizione assoluta del rotore pu\u00f2 essere ricavata mantenendo un costante conteggio dei segnali elettrici d'uscita, previa un'operazione iniziale di \"ricerca riferimento\", la quale viene eseguita ad ogni \"fine corsa\" mediante un impulso apposito.\nNegli \"encoder assoluti\" i segnali elettrici d'uscita codificano l'esatta posizione istantanea del rotore rispetto al corpo; cos\u00ec, in qualsiasi momento, un adeguato circuito di decodifica pu\u00f2 decodificare e visualizzare la posizione angolare dell'asse in esame. I dati relativi allo spostamento dell'asse (direzione, velocit\u00e0 e accelerazione) sono derivati dall'elaborazione della sua posizione assoluta nel tempo.\nLa \"ricerca riferimento\" (o \"homing\") \u00e8 un'operazione per cui il circuito di controllo muove l'asse, in modo tale da leggere un segnale di riferimento (generato dall'encoder stesso, o da una fonte esterna) che individua la posizione da considerarsi come lo \"zero\" dell'asse. Su questo punto vengono azzerati i contatori, e, da quel momento, la posizione del rotore sar\u00e0 nota per il costante aggiornamento dello spostamento rispetto a questo \"zero\".\nIn caso di assenza di segnale elettrico, tale riferimento viene perso ed il sistema deve ruotare fino a ritrovare il suo fine corsa per stabilire il punto esatto in cui si trovava. Per ottenere ci\u00f2, spesso in un encoder incrementale di tipo ottico \u00e8 presente una traccia ulteriore che presenta lungo tutta la sua lunghezza una sola sezione opaca, mentre tutto il resto della sezione \u00e8 trasparente. Nel momento in cui si voglia ritornare nella configurazione di \"home\", baster\u00e0 far ruotare l'encoder fino a raggiungere il suddetto riferimento.\nEsistono anche encoder lineari, aventi lo stesso principio di funzionamento degli encoder rotativi (tachimetrici, relativi o assoluti), con la differenza di rilevare la posizione lungo un asse lineare.\nApplicazioni.\nL'encoder, montato all'interno di appropriate strutture meccaniche, e collegato ad adeguate apparecchiature elettroniche, \u00e8 in grado di misurare:\nQuesti trasduttori, per la loro vastissima gamma di modelli, sono validamente applicati in tutto il mondo su: controlli di processo industriale, robot industriali, macchine utensili, strumenti di misura, plotters, divisori, laminatoi, macchine per lamiera, bilance e bilici, antenne e telescopi, macchine per la lavorazione del vetro, marmo, cemento, legno, impianti ecologici, macchine tessili, conciarie, gru, carri ponte, presse, macchine da stampa, imballaggio, ecc.\nStruttura.\nGli encoder possono essere realizzati basandosi su diversi principi di trasduzione:\nEncoder capacitivi/induttivi.\nQuesti encoder si basano sulla capacit\u00e0 sensore di prossimit\u00e0 (proximity) di leggere i denti di un ingranaggio o delle forature presenti su un disco metallico (ruota fonica). L'ingranaggio o il disco costituiscono il rotore dell'encoder.\nPosizionando opportunamente denti o forature \u00e8 possibile codificare un settore di rotore pari alla sua risoluzione angolare.\nEncoder magnetici.\nSi basano sull'effetto hall, dove un sensore rileva i denti di un ingranaggio o delle forature presenti su un disco metallico (ruota fonica).\nEncoder potenziometrici.\nQuesti encoder si basano sulla caratteristica di un potenziometro di emettere un segnale elettrico proporzionale alla posizione che assume il suo rotore. Questi tipi di encoder sono pertanto solo di tipo assoluto.\nEncoder ottici.\nIn questi encoder dei sensori ottici (fotoresistenze o fotodiodi) leggono una matrice di aree trasparenti e opache, stampate sul rotore.\nIn modo non dissimile dagli encoder capacitivi, la matrice \u00e8 realizzata con un'alternanza di aree tali da codificare un settore di rotore pari alla sua risoluzione angolare."}
{"id": "476599", "revid": "4506", "url": "https://it.wikipedia.org/wiki?curid=476599", "title": "Personal area network", "text": ""}
{"id": "476600", "revid": "4506", "url": "https://it.wikipedia.org/wiki?curid=476600", "title": "Metropolitan area network", "text": ""}
{"id": "476606", "revid": "775372", "url": "https://it.wikipedia.org/wiki?curid=476606", "title": "Polizia mortuaria", "text": "La polizia mortuaria \u00e8 il servizio comandato dalla direzione dei singoli obitori che ha come compito la gestione del dislocamento delle salme e del loro luogo di stazionamento, da quelle che devono essere sottoposte ad autopsia a quelle pronte per la sepoltura.\nIn Italia a questo servizio \u00e8 delegato un apposito corpo, che per\u00f2 non ha autorit\u00e0 di pubblica sicurezza: difatti, la \"polizia mortuaria\" non va confusa con i singoli reparti o articolazioni di vere e proprie forze di polizia (qual \u00e8 ad esempio la Polizia scientifica, in seno alla Polizia di Stato, o il Reparto Investigazioni Scientifiche dell'Arma dei Carabinieri), ai quali spetta invece il concreto ed approfondito svolgimento delle indagini. Essa, tuttavia, pu\u00f2 essere chiamata come autorit\u00e0 competente in casi di disastri naturali con elevato numero di vittime, per la gestione delle salme e dei cadaveri o anche per mansioni di protezione civile.\nIl suo operato \u00e8 regolato sostanzialmente dal cosiddetto \"Regolamento di polizia mortuaria\"."}
{"id": "476607", "revid": "125858228", "url": "https://it.wikipedia.org/wiki?curid=476607", "title": "Personaggi di The O.C.", "text": "Di seguito \u00e8 riportata la lista dei personaggi della serie televisiva \"The O.C.\" delle quattro stagioni.\nPersonaggi principali.\nRyan Atwood.\nRyan Atwood \u00e8 il protagonista, interpretato da Benjamin McKenzie doppiato in italiano da Emiliano Coltorti. \u00c8 il protagonista della serie, vive a Chino con la madre Dawn e il fratello maggiore Trey, si sono trasferiti da Fresno. Il padre Frank \u00e8 finito in prigione per rapina a mano armata, oltre al fatto che il fratello \u00e8 un tossico nonch\u00e9 un delinquente, mentre la madre combatte con i suoi problemi di alcolismo, tutti questi fattori negativi hanno contribuito a trasformare Ryan in un ragazzo aggressivo e rabbioso, sebbene fondamentalmente di buon cuore. Essendo impulsivo tende a cacciarsi nei guai con una certa frequenza, in ogni caso \u00e8 una persona altruista. Riscuote successo con le ragazze. Ci\u00f2 che desidera \u00e8 diventare un architetto, predisposto per le materie scentifiche, sa giocare molto bene a biliardo e a poker con il conteggio delle carte. Il suo attore preferito \u00e8 Steven Seagal.\nTenta di aiutare il fratello a portare a termine il furto di un'auto, ma i due vengono arrestati dalla polizia, Ryan evita il carcere per merito di Sandy Cohen, il difensore d'ufficio che gli \u00e8 stato assegnato, che poi lo ospita nella sua villa a Newport Beach dato che Dawn non lo vuole pi\u00f9 in casa. Ryan conosce Kirsten e Seth, rispettivamente moglie e figlio di Sandy, i quali si affezionano velocemente a lui, tanto che la famiglia Cohen decidi di prenderlo in custodia. Inizia la nuova vita di Ryan, nell'alta societ\u00e0 di Newport, nella quale si inserisce anche bene, pur venendo quasi sempre reputato un teppista per il suo turbolento passato. In varie occasione d\u00e0 il suo aiuto nella manovalanza durante l'allestimento delle feste di beneficenza. Si innamora di Marissa Cooper la quale per\u00f2 ha gi\u00e0 un fidanzato, scoprendo suo malgrado durante un viaggio a Tijuana che lui la tradisce, la ragazza tenta il suicidio mischiando alcolici e farmaci, venendo tuttavia salvata da Ryan. Quest'ultimo intraprende una relazione con Marissa osteggiata dalla madre di lei, Julie che non lo reputa il ragazzo adatto a Marissa, a peggiorare le cose ci pensa Oliver, adolescente mentalmente instabile che, ossessionato da Marissa, riesce ad allontanarla da Ryan attraverso bieche manipolazioni. Oliver tenta poi il suicidio ma Ryan riesce a impedirglielo. Ryan, in reazione ai suoi problemi con Marissa, si avvicina a Theresa, la sua ex fidanzata che frequentava quando viveva a Chino, la quale scopre di aspettare un bambino. Theresa non sa se il figlio che aspetta \u00e8 di Ryan o di Eddie (il suo violento fidanzato) quindi Ryan torna a Chino per prendersi cura di Theresa. Quando quest'ultima perde il bambino, Ryan torna a Newport, notevolmente cambiato, ora \u00e8 pi\u00f9 estroverso nonch\u00e9 uno studente pi\u00f9 diligente, intraprende una relazione con Lindsay, la sorella di Kirsten, che poi lo lascia per trasferirsi a Chicago.\nRyan e Marissa, che non hanno mai smesso di amarsi, ritornano insieme, ma Trey ritorna nella vita del fratello, Ryan tenta di aiutarlo a rigare dritto, ma Trey \u00e8 un'inesauribile fonte di problemi, arriva anche a tentare di violentare Marissa, la quale gli spara per salvare Rayn dato che Trey lo stava per uccidere. Trey sopravvive alla ferita e poi lascia Newport, la relazione tra Marissa e Ryan diventa pi\u00f9 burrascosa: lei inizia a provare dei sentimenti per un altro ragazzo di nome Johnny, il quale venendo investito da un'auto necessita di un'operazione alla gamba, e quindi Ryan si converte all'ebraismo celebrando il tutto con un bar mitzvah per raccogliere i fondi e operare Johnny. Quest'ultimo muore cadendo da una scogliera completamente ubriaco, la morte del ragazzo crea una ferita tra Ryan e Marissa che li porta a voler chiudere la loro relazione, anche perch\u00e9 Ryan, ormai completamente concentrato nel volersi prendere cura di lei, stava trascurando la propria felicit\u00e0 personale. Dopo una breve relazione con Sadie, tenta una riconciliazione con Theresa, scoprendo che lei non aveva perso il bambino, e che il padre comunque \u00e8 Eddie. Ryan difende Marissa quando il suo nuovo ragazzo, Volchok, la tradisce tanto da picchiarlo. Volchok con la minaccia di denunciarlo per aggressione, lo costringe ad essere suo complice in un furto, ci\u00f2 porta Theresa a lasciarlo definitivamente, capendo che Ryan \u00e8 ancora troppo immaturo. Volchok e Ryan tentano di rubare un'auto, in una scena che rievoca il furto che lui e Trey avevano fatto quando vennero arrestati, e a conferma che ora \u00e8 un ragazzo migliore, si rifiuta di aiutarlo. Ryan e i suoi amici si diplomano, Ryan ormai si \u00e8 riconciliato con sua madre che gli regala anche un'auto. Il giorno dopo, mentre Ryan \u00e8 in auto con Marissa, i due vengono tamponati di Volchok che li fa uscire fuori strada, e se Ryan sopravvive, Marissa invece perde la vita.\nBench\u00e9 Ryan fosse stato ammesso all'universit\u00e0 di Berkeley, decide di non andarci, ormai troppo avvilito dalla morte di Marissa, tanto da lasciare la casa dei Cohen, combattendo negli incontri clandestini. Successivamente torna sui suoi passi, infatti Sandy, Kirsten e Seth lo riaccolgono nella loro casa quando lui capisce che nel bene e nel male loro sono la sua famiglia. Ryan affronta Volchock, e nonostante avesse la possibilit\u00e0 di ucciderlo, si limita a farlo arrestare. Ryan trova un impiego in un ristorante messicano, e inizia poi una relazione con Taylor, ma per lui \u00e8 difficile far entrare un'altra ragazza nella sua vita, il ricordo di Marissa lo perseguita; il giorno di Natale Ryan e Taylor cadono dal detto e finiscono brevemente in coma vivendo una realt\u00e0 parallela dove loro due non sono mai nati, Ryan scopre che Sandy e Kirsten in questo mondo hanno divorziato mentre Marissa \u00e8 morta per overdose a Tijuana, capendo cos\u00ec di aver salvato la famiglia Cohen e di aver regalato a Marissa qualche anno in pi\u00f9 di vita. Ryan abbandona definitivamente i suoi modi da ragazzo violento, inoltre grazie a Taylor si riconcilia con suo padre Frank, uscito di prigione, inoltre ora lui e Julie vanno decisamente pi\u00f9 d'accordo tanto che quando scopre che lei e Frank stanno insieme, sostiene la loro relazione.\nUn terremoto colpisce Newport rendendo inagibile la villa dei Cohen, quindi si trasferiscono a Berkeley dove Ryan frequenter\u00e0 l'universit\u00e0, lui e Taylor rimangono insieme pur decidendo di condurre due vite separate, inoltre Ryan diventa fratello maggiore dato che Frank e Julie avranno un bambino. Ryan lascia Newport portando con s\u00e9 il ricordo di Marissa, sapendo che anche grazie a lei \u00e8 diventato un uomo migliore. Finiti gli studi diventa architetto.\nSandy Cohen.\nSanford \"Sandy\" Cohen \u00e8 interpretato da Peter Gallagher, doppiato in italiano da Luca Ward. Di professione \u00e8 un avvocato, di fede ebraica, cresciuto nel Bronx, il padre lo abbandon\u00f2, inoltre lui e sua madre hanno sempre avuto un rapporto distante, tanto che Sandy lasci\u00f2 casa sua ancora molto giovane, per poi frequentare l'universit\u00e0 di Berkeley con una borsa di studio. \u00c8 l\u00ec che ha conosciuto la moglie Kirsten, di famiglia benestante, proveniente da un mondo completamente diverso dal suo, dal loro matrimonio \u00e8 nato Seth. Quando frequentava l'universit\u00e0 era un sostenitore della sinistra, ha contribuito a promuovere la campagna elettorale di Walter Mondale e Geraldine Ferraro. Marito passionale e romantico, nonch\u00e9 padre affettuoso, lui e la moglie si trasferiscono in una casa a Berkeley, per poi andare a vivere a Newport quando la madre di Kirsten si ammala, Sandy non ha mai accettato completamente la sua vita nell'ambiente altolocato di Newport frequentato da persone superficiali schiave del pregiudizio. Sandy inizia a lavorare come difensore d'ufficio, aiutare i bisognosi \u00e8 lo scopo della sua vita, agisce sempre in linea con i suoi valori e i suoi principi morali, senza compromessi, disprezza la disonest\u00e0. Ha amici e contatti sia in polizia che nell'ufficio del procuratore. Pur essendo un uomo socievole e simpatico, diffida sempre di tutti. Tra i suoi passatempi ci sono il surf e il golf. La dedizione che mette nel suo lavoro lo porta per\u00f2 a non vedere i problemi che attanagliano la sua famiglia.\nAssume la difesa legale di Ryan quando egli viene arrestato per il tentato furto di un'auto, e dato che la madre lo caccia di casa, Sandy lo invita a venire a vivere con lui a Newport, sia Sandy che Kirsten si affezionano velocemente al ragazzo e decidono di ottenerne la potest\u00e0. Sandy lascia il suo lavoro di avvocato d'ufficio accettando un impiego in uno studio legale pi\u00f9 prestigioso, per poi licenziarsi e aprire uno studio tutto suo. Il matrimonio di Sandy entra in crisi quando la sua ex fidanzata Reebecca, che ora vive da latitante, viene a trovarlo a Newport in modo che Sandy possa riabilitare il suo nome, infatti Kirsten vede in lei una minaccia in quanto ancora innamorata di lui. Rebecca rinuncia a farsi aiutare, decidendo di scappare via, ma la sua partenza non migliora le cose tra Sandy e Kirsten, la quale in preda all'alcolismo \u00e8 costretta a farsi internare in una clinica. Dopo la morte del suocero, Sandy decide di dirigere la sua compagnia edile, il \"Newport Group\" in particolare \u00e8 interessato a portare a termine un progetto che gli sta particolarmente a cuore: un ospedale il cui servizio \u00e8 rivolto a persone con un basso reddito. Sandy scopre velocemente che far coesistere gli affari e l'integrit\u00e0 morale \u00e8 molto difficile, tanto che per realizzare il progetto dell'ospedale deve accettare la collaborazione del losco dottor Henry Griffin, contro cui la procura sta costruendo un caso con l'accusa di corruzione. Sandy decide di dimettersi dal ruolo di amministratore del Newport Group, capendo che gli stava togliendo tempo alla famiglia, e di aiutare la procura a incriminare Griffin.\nSandy riprende a lavorare come difensore d'ufficio, quando Ryan si allontana dalla famiglia in reazione alla morte di Marissa, uccisa involontariamente da Volchock, lo convince a tornare a casa, oltre a prestare assistenza legare a Volchock quando quest'ultimo si costituisce alla polizia. Sandy e Kirsten avranno una bambina, la piccola Sophie. Un terremoto colpisce Newport rendendo la villa inagibile, quindi Sandy torna a vivere nella sua vecchia casa a Berkeley insieme a Kirsten, Sophie e Ryan, lascia inoltre il suo lavoro di avvocato per insegnare legge all'universit\u00e0.\nKirsten Cohen.\nKirsten Cohen (nata Nichol) \u00e8 interpretata da Kelly Rowan e doppiata in italiano da Monica Gravina. Cresciuta come privilegiata in una ricca famiglia di Newport, Kirsten \u00e8 la figlia di Caleb Nichol, il quale ha fatto la sua fortuna nell'edilizia. Kirsten \u00e8 una persona profondamente infelice, la pricipale causa \u00e8 da ricercarsi nel brutto rapporto con il padre, il quale a ogni occasione non fa che sminuirla, oltre all'infelice matrimonio dei suoi genitori e all'alcolismo della madre. Kirsten purtroppo \u00e8 alla costante ricerca dell'approvazione paterna. \u00c8 una persona buona e comprensiva, ma ingenua, il cui pensiero alle volte risulta lontano dalla realt\u00e0 cinica e egoista del mondo. Ha conosciuto il marito Sandy mentre frequentavano l'universit\u00e0 di Berkeley, a quel tempo desiderosa di allontanarsi dall'influenza del padre e dallo stile di vita borghese a cui era abituata, si comportava da ragazza ribelle, addirittura viveva in un furgoncino delle poste. Dopo il matrimonio lei e Sandy hanno avuto il loro primo figlio, Seth, per poi trasferirsi in una casa a Berkeley, ma quando la madre di Kirsten si ammala di tumore alle ovaie torna a Newport insieme a Sandy e Seth per aiutare il padre ad accudirla, e quando muore decide di rimanere l\u00ec insieme al marito e al figlio, lavorando insieme a Caleb nell'impresa di famiglia, il Newport Group come addetta allo sviluppo residenziale. Anche se Kirsten \u00e8 una madre affettuosa, lei \u00e8 il motivo dell'isolamento di Seth e della sua incapacit\u00e0 di stringere amicizie, infatti quasi a voler inconsciamente compensare il fatto che il padre l'ha sempre data per scontata, lei al contrario \u00e8 un genitore fin troppo apprensivo, il suo desiderio di voler proteggere Seth ha avuto come sola conseguenza l'emarginazione del figlio dai suoi coetanei. \u00c8 una buona amica di Jimmy, il suo vicino di casa che ai tempi del liceo era anche il suo fidanzato, oltre ad avere un controverso rapporto di rivalit\u00e0/affetto con la moglie di lui, Julie, che in effetti \u00e8 praticamente la sua migliore amica.\nQuando Sandy porta a casa Ryan, al contrario degli altri, lei \u00e8 l'unica in famiglia a non vedere di buon occhio la presenza del ragazzo, ma poi quando la madre di Ryan lo abbandona chiedendo a Kirsten di prendersi cura di lui, la donna lo accogli in famiglia avendo capito di volergli bene. Kirsten scopre che il padre tradiva la madre, avendo avuto una figlia dalla sua amante, Kirsten infatti conosce la sua sorellastra Lindsay. L'aver scoperto delle infedelt\u00e0 del padre, non fa che inasprire il rapporto con Caleb, inoltre lei e Sandy iniziano ad allontanarsi, tanto che la donna si avvicina al suo collega di lavoro Carter, innamorandosi di lui, ma decide di rimanere devota al marito. Carter lascia Newport, purtroppo la separazione da Carter per lei \u00e8 devastante, tanto che inizia a bere, una sera ubriaca, rischia di morire mentre \u00e8 al volante della sua auto. Kirsten affronta una vera parabola discendente quando anche il padre muore per un malore dopo che lui e Kirsten avevano ferocemente litigato, avendogli rinfacciato anni di rabbia repressa, adesso Kirsten vede nel suo alcolismo un rifugio dai suoi problemi, rischiando di diventare sempre pi\u00f9 simile a sua madre.\n\u00c8 solo grazie all'affetto della sua famiglia che trova il coraggio di farsi ricoverare nella clinica \"Suriak\" dalla quale ne esce giovata, ritorna poi a casa, abbandonando ogni desiderio di voler diventare la \"donna perfetta\" ma solo concentrandosi su ci\u00f2 che la rende felice, lascia anche il lavoro al Newport Group avendo capito che non ha mai amato la sua carriera. Kirsten e Julie aprono insieme un'agenzia di cuori solitari. Le cose tra lei e il marito si fanno pi\u00f9 difficili quando Sandy prende il comando del Newport Group, cosa che lo porta a trasformarsi in un uomo manipolatore e ambizioso, oltre agli affari loschi nei quali \u00e8 entrato; Kirsten ricomincia a bere, angosciata dalla paura che Sandy possa diventare come Caleb. Lei e il marito si riconciliano quando lui decide di lasciare il Newport Group e di dedicarsi solo alla famiglia. Kirsten scopre che Julie aveva iniziato a usare la loro agenzia di cuori solitari per nascondere i suoi affari illeciti: un giro di gigol\u00f2. La perdona, ma decide comunque di estrometterla non ritenendo opportuno averla come socia.\nQuando Kirsten scopre di aspettare una bambina, a prova del fatto che ormai lei e Sandy sono veramente una coppia unita, gli rivela che nel periodo in cui lei e Jimmy stavano insieme lui la mise incinta e scelse di abortire, Kirsten adesso ha la completa certezza che ama la sua vita e la sua famiglia, e che non rimpiange le scelte che ha fatto. Un terremoto colpisce Newport rendendo la villa inagibile, Kirsten che ormai dava segno di non apprezzare pi\u00f9 Newport avendo capito che lasciare Berkeley fu un errore, torna a vivere nella sua vecchia casa con la sua famiglia, proprio l\u00ec partorisce, dando alla luce Sophie. Dopo aver ricomprato la loro casa a Berkeley, Kirsten torna a viverci con Sandy, Ryan e Sophie. \nSeth Cohen.\nSeth Ezekiel Cohen \u00e8 interpretato da Adam Brody. In Italia \u00e8 doppiato da Patrizio Cigliano. \u00c8 il figlio di Sandy e Kirsten, come il padre \u00e8 di fede ebraica, lui e la famiglia lasciano Berkeley per trasferirsi a Newport, ma Seth non ha mai apprezzato l'ambiente in cui vive, infatti i suoi compagni di scuola non fanno che emarginarlo. Abituato a pensare sempre negativamente, \u00e8 un ragazzo con tanti difetti: \u00e8 sarcastico, pigro, immaturo, nevrotico ed egoista, inoltre parla sempre a sproposito risultando spesso inopportuno, comunque \u00e8 una brava persona, pronto ad aiutare gli altri nel momento del bisogno. Esercita sulla ragazze un'attrattiva di cui nemmeno lui sembra essere consapevole. La sua passione \u00e8 il disegno, ama i fumetti, il cinema giapponese, inoltre d\u00e0 lezioni di barca a vela, ed \u00e8 un fan dei Death Cab.\nInnamorato fin da bambino di Summer, una delle ragazze pi\u00f9 popolari della scuola che per\u00f2 ignora anche solo il fatto che lui esiste. Quando Sandy invita Ryan a vivere da loro, Seth lo prende subito in simpatia, reputandolo migliore degli altri ragazzi superficiali e arroganti di Newport, i due diventano amici e infatti Seth non pu\u00f2 che essere felice quando i suoi genitori decidono di diventare i tutori legali di Ryan in modo che egli viva permanentemente con loro. Seth considera Ryan un fratello, per merito suo inizia ad attirare l'attenzione di Summer, che se in un primo momento lo trovava fastidioso, capir\u00e0 di provare qualcosa per Seth, in qualche modo catturata dai sentimenti genuini che il ragazzo prova per lei. Contemporaneamente Seth attira l'attenzione di Anna, un'altra ragazza a cui fa anche da cavaliere al ballo delle debuttanti. Tra Seth, Summer e Anna inizia un triangolo amoroso, in un primo momento Seth intraprende una storia proprio con Anna la quale per\u00f2 lo lascia quando capisce che lui ama solo Summer. Finalmente Seth e Summer si mettono insieme e perdono la verginit\u00e0; come Seth ha ammesso pi\u00f9 volte Summer e Ryan sono le persone a cui pi\u00f9 tiene.\nQuando Ryan scopre che Theresa \u00e8 incinta (pur non essendovi la certezza che il bambino sia proprio di Ryan) egli decide di lasciare Newport con lei, ci\u00f2 per Seth sar\u00e0 devastante, non accettando di perdere il suo unico amico, fugge di casa con la sua barca a vela stabilendosi a Portland facendosi ospitare da Luke e Carson, non mostrando molto riguardo per la sofferenza dei suoi genitori dovuta alla sua lontananza, lui e Summer hanno tentato una relazione a distanza ma alla fine si sono lasciati. Quando Theresa perde il bambino, Ryan torna a Newport insieme a Seth, il quale tenta di riconquistare Summer. Quest'ultima adesso ha una storia con Zach, il quale come Seth ha la passione per i fumetti, ma al contrario \u00e8 un giocatore di pallanuoto, affascinante e maturo: come afferma Seth la sua ex lo ha rimpiazzato con una versione migliore di lui. Seth intraprende una breve relazione con Alex, ragazza bisessuale, poi per\u00f2 lui e Summer ritornano insieme, infatti lei lascia Zach capendo di non poter amare nessuno come Seth. Desideroso di pubblicare un graphic novel che ha per trama la sua vita e quella dei suoi amici a Newport in uno sfondo supereroistico da lui disegnata con titolo \"Atomic County\", inizia a lavorare a stretto contatto con Reed Carlson intenzionata a promuovere il suo progetto, ma assaporare il successo porta Seth a diventare pi\u00f9 arrogante e meschino, tanto da abbandonare il progetto lasciandolo nelle mani di Zach sapendo che proseguendo per quella strada avrebbe solo perso Summer.\nQuando Jack Hess espelle Ryan dalla scuola, Seth riesce con l'aiuto di Summer e del padre a farlo riammettere quando scoprono che Hess ha una relazione con Taylor Townsend. Proprio Taylor si infatua di Seth tentando di allontanarlo da Summer, ma senza successo capendo che loro sono una coppia indistruttibile. Seth e Summer fanno entrambi domanda per l'universit\u00e0 della Brown, l'idea di andare all'universit\u00e0 e di lasciare Newport (anche a causa della paura del cambiamento) porta Seth a fare uso di marijuana, al punto che senza volerlo finisce con dare fuoco a un edificio. Seth non viene ammesso alla Brown (diversamene da Summer) ma grazie a Anna la sua domanda di ammissione per Rhode Island School of Design viene accolta. Nonostante tutto, anche dopo il diploma, preferisce prendersi un anno sabbatico, trovando lavoro in una fumetteria, Marissa \u00e8 morta per colpa di Volchok e la paura di Seth \u00e8 che Ryan voglia ucciderlo per vendicarla. I due vanno a cercarlo in Messico ma \u00e8 Seth che lo trova per primo, aiutando Volchok a fuggire prima che Ryan potesse vendicarsi, inoltre lo convince a chiedere aiuto a Sandy, che riesce a esortare Volchok a costituirsi alla polizia. Seth, temendo di aver messo incinta Summer, le chiede di sposarlo e lei accetta, ma poi la ragazza scopre di non aspettare un bambino, e questo genera tra i due un po' di tensione, anche perch\u00e9 \u00e8 evidente che pur amandolo, Summer non \u00e8 pi\u00f9 soddisfatta della sua vita.\nUn terremoto colpisce Newport, e Ryan rischia di morire per via di una ferita a causa della grande quantit\u00e0 di sangue che ha perso, Seth lo porta in ospedale e gli dona anche il sangue salvandolo. Seth, capendo che Summer ama l'attivismo, la incoraggia ad andare in viaggio per il paese, separandosi da lei, prendendo coscenza del fatto che devono allontanarsi l'uno dall'altra per poter crescere entrambi come persone, sapendo che l'amore che li unisce trascende anche la distanza. Seth va alla Rhode Island School of Design e dopo alcuni anni lui e Summer si sposano, e Ryan gli fa da testimone.\nMarissa Cooper.\nMarissa Cooper \u00e8 interpretata da Mischa Barton. In Italia \u00e8 doppiata da Valentina Mari. Figlia di Jimmy e Julie, sembra incarnare la concezione della ricca ragazza della contea di Orange: bellissima, solare e dedita alla vita di comunit\u00e0, molto popolare a scuola, gestisce il comitato per l'organizzazione degli eventi, oltre a dare il suo contributo nell'allestire le feste di beneficenza. Il suo romanzo preferito \u00e8 \"On the Road\", le piace la musica punk e i film romantici come \"Tutti insieme appassionatamente\" e \"Le pagine della nostra vita\", inoltre si \u00e8 dedicata ad alcune attivit\u00e0 sportive come il tennis e l'equitazione. Tutto ci\u00f2 \u00e8 solo una facciata, Marissa \u00e8 una ragazza triste e incompresa, ha problemi con le droghe, gli alcolici e il taccheggio, ci\u00f2 \u00e8 dovuto al brutto rapporto con la madre la quale, pur volendole bene, impiega pi\u00f9 tempo nel voler controllare la sua vita piuttosto che comprenderne le sue vere esigenze. \u00c8 una ragazza intelligente ma la sua famosa testardaggine la porta spesso dalla parte del torto, davanti ai problemi manifesta un atteggiamento ribelle e autodistruttivo, al punto da diventare egoista, arcigna e insensibile, ma a dispetto di tutto \u00e8 una persona gentile, compassionevole e altruista. \nSuo padre Jimmy \u00e8 un consulente finanziario, Marissa vive una vita perfetta, \u00e8 la prima persona che Ryan conosce quando si trasferisce a Newport, tra i due c'\u00e8 subito una forte attrazione, anche se lei ha gi\u00e0 un fidanzato, Luke, con il quale perde la verginit\u00e0. Tutto le crolla addosso quando il padre dichiara bancarotta vendendo tutto ci\u00f2 che ha per ripagare i suoi debiti avendo rubato denaro ai suoi stessi clienti, inoltre durante un viaggio a Tijuana scopre che Luke la tradisce con altre ragazze, tentando il suicidio con alcolici e farmaci, venendo salvata da Ryan. I suoi genitori divorziano e quindi va a vivere col padre in un modesto appartamento, lei e Ryan diventano una coppia dando inizio a quella che diventer\u00e0 una tormentata relazione. Avendo attirato l'attenzione di Oliver, un ragazzo psicotico infatuato di lei, riuscir\u00e0 a manipolarla convincendola a lasciare Ryan, ma poi Marissa capisce la vera natura di Oliver quando lui tenta il suicidio, fortunatamente Ryan impedisce la tragedia. Il rapporto tra Marissa e Julie si fa pi\u00f9 turbolento quando scopre che lei e Luke hanno avuto una relazione, inoltre il patrigno Caleb la costringe a venire a vivere con lui e Julie con la minaccia di non versare a Jimmy i soldi per l'acquisto di una propriet\u00e0. \nRyan si trasferisce a Chino con la sua ex fidanzata Theresa, ma poi torna a Newport, le cose tra lui e Marissa per\u00f2 non riescono ad aggiustarsi, lei inoltre intraprende una relazione prima con il giardiniere D.J. e poi con una Alex, ragazza bisessuale, anche se durano poco, infatti avevano pi\u00f9 che altro lo scopo di provocare Julie. Marissa e Ryan tornano insieme ma l'arrivo di Trey (il fratello maggiore di Ryan) complica le cose, infatti \u00e8 un ragazzo dal temperamento violento e impulsivo, arriva quasi a violentare Marissa, che comunque \u00e8 stata capace di difendersi, Ryan dopo averlo saputo tenta di ucciderlo ma Trey dopo un violento scontro riesce a sopraffarlo e a quel punto Marissa gli spara ma senza ucciderlo. Marissa dopo l'accaduto inizia ad allontanarsi da Ryan legandosi al suo nuovo amico Johnny, ci\u00f2 che li unisce \u00e8 chiaramente un sentimento pi\u00f9 profondo della semplice amicizia, ma poi Johnny muore cadendo da una scogliera mentre era ubriaco. La morte di Johnny \u00e8 per lei troppo difficile da superare, Ryan inoltre decide di lasciarla dato che ormai non erano pi\u00f9 felici insieme.\nMarissa intraprende una relazione con Volchok, un delinquente violento, isolandosi dalla famiglia e dagli amici, tra droghe e cattive compagnie, infatti per sua stessa ammissione Volchok lo disgusta e l'unico motivo per cui sta con lui \u00e8 per via della sua bassa autostima. In questo momento cos\u00ec difficile, viene messo in evidenza come il suo rapporto con Julie \u00e8 migliorato, infatti \u00e8 proprio la madre che riesce a convincerla a rimettersi sulla giusta strada, inoltre lascia Volchok quando scopre che la tradisce. La sua domanda per l'universit\u00e0 di Berkeley viene accolta ma, avendo preso coscienza del fatto che ormai ha subito traumi e ferite nella sua vita che l'hanno segnata, decide di non andare all'universit\u00e0, preferendo accettare un modesto impiego che il padre le ha offerto in viaggio per le isole greche. Dopo il diploma Marissa chiede a Ryan di accompagnarla all'aeroporto, essendo stata lei la prima persona che Ryan ha conosciuto a Newport, ci tiene che quest'ultimo sia l'ultima persona che vedr\u00e0 prima della sua partenza, ma le cose non vanno come lei aveva previsto: mentre Marissa e Ryan sono in auto, Volchok (che non accetta la fine della loro storia) si mette a tamponarli facendoli finire fuori strada, Marissa muore tra le braccia di Ryan.\nDopo la morte di Marissa, avendo vissuto come un latitante, Volchok decide di costituirsi scontando la pena in carcere. Ryan riceve una lettera da Marissa, arrivata in ritardo per via di un disguido postale, dove lei ammetteva che, pur amandolo ancora, era necessario porre fine alla loro storia dato che insieme non sarebbero mai stati capaci di costruirsi un futuro. Nell'ultimo episodio Ryan lascia Newport e Marissa gli appare come visione, a conferma che veglier\u00e0 sempre su di lui e che ora non \u00e8 pi\u00f9 un doloroso fantasma del suo passato, ma un dolce ricordo, perch\u00e9 anche per merito suo Ryan \u00e8 diventato una persona migliore.\nIl creatore della serie, Josh Schwartz, ha rilasciato alcune interviste per il decimo anniversario della serie dalle quali sono emersi i molteplici fattori che hanno portato alla tanto discussa morte di uno dei personaggi principali. Innanzitutto si evince che molto \u00e8 dipeso dal sentimento creativo dell'autore, il quale ha sempre creduto che questa fine fosse scritta nel DNA di Marissa, intrinsecamente una tragica eroina destinata a non esser salvata, nemmeno da Ryan. Inoltre \u00e8 stato comunque necessario fare i conti con la pressione della rete sul futuro dello show, al quale bisognava dare una nuova spinta. Per molti critici quel personaggio era fonte di frustrazione e il suo allontanamento sembrava esser la soluzione migliore per dare spazio a nuove storie e per riportare la serie a quello spirito caratterizzante le prime due stagioni. Non \u00e8 stata una scelta facile e lo stesso Schwartz ha dichiarato che la sera in cui \u00e8 stato girato quell'episodio \u00e8 tornato a casa e ha pensato \"Oh, mio Dio, che cosa ho fatto?\u201d. Perch\u00e9 se \u00e8 vero che una fetta di pubblico pi\u00f9 adulta ha gioito per la sua uscita di scena \u00e8 altres\u00ec vero che per i pi\u00f9 giovani \u00e8 stata un'eresia aver ucciso il loro personaggio preferito. \u00c8 stato inoltre chiesto a Schwartz se la decisione di far morire il personaggio interpretato dalla Barton fosse stato influenzato dalla scelta della stessa attrice di voler abbandonare il cast. Il creatore della serie ha cos\u00ec risposto: \u201cMischa non voleva uscire dallo show pi\u00f9 di quanto non lo volessero gli altri ragazzi [ride]. \u00c8 stata una chimica complessa con il cast... Ma sicuramente lei non stava cercando attivamente di lasciare lo show.\u201d\nSummer Roberts.\nSummer Roberts Cohen \u00e8 interpretata da Rachel Bilson. In Italia \u00e8 doppiata da Paola Majano. Figlia di Neil Roberts, facoltoso chirurgo plastico, lei e il padre sono molto uniti, \u00e8 una ragazza popolare e corteggiata. Ama le scarpe con tacco, ne ha un'intera collezione, avida lettrice di riviste di gossip, come lei stessa ammette \u00abvivo di shopping, tintarella e pettegolezzi\u00bb. \u00c8 una ragazza altruista e generosa, pronta a tutto pur di aiutare la famiglia e gli amici, \u00e8 una persona autoritaria, ha un temperamento reattivo e raccoglie sempre le provocazioni, oltre a innervosirsi facilmente. Esprime sempre il suo dissenso dicendo \u00abche schifo\u00bb. Ben poco si sa sulla madre, non ne parla quasi mai, abbandon\u00f2 Summer quando lei aveva solo dodici anni senza dirle niente, \u00e8 evidente che per lei \u00e8 ancora una ferita aperta. Non ha mai mostrato molta simpatia per Gloria, la sua matrigna, da lei soprannominata \"Crudelia\".\n\u00c8 la migliore amica di Marissa, all'inizio della serie appare come una ragazza amante delle feste e del divertimento, in un primo momento maturer\u00e0 un certo interesse per Ryan quando egli si trasferisce a Newport, ma poi inizia a provare dei sentimenti per Seth, da sempre innamorato di lei anche se per Summer lui \u00e8 sempre stato invisibile. Avvicinandosi a Seth e Ryan abbandona i suoi modi da ragazza superficiale, rivelandosi una persona buona e disponibile. All'inizio Seth inizia una relazione con Anna, ma poi lei lo lascia capendo che Seth ama solo Summer e i due si mettono insieme, perdendo la verginit\u00e0. Quando Ryan lascia Newport, Seth reagisce malissimo, tanto da fuggire lasciando sola Summer, la quale inizia una storia con Zach, anche quando Ryan e Seth tornano a Newport, Summer sembra poco desiderosa di tornare con il suo ex, ormai lei lo vede solo come un ragazzo egoista non curante dei sentimenti altrui. Inizia un lungo triangolo amoroso tra Summer, Seth e Zach, ma alla fine la ragazza torna con con Seth perdonandolo, capendo di non poter amare nessun altro oltre a lui.\nSummer ospita a casa sua Marissa (che ora vive accampata dalla sua migliore amica ed \u00e8 iscritta alla scuola pubblica) e inizia a rivaleggiare con Taylor Townsend per la carica che prima apparteneva a Marissa, ovvero quella di organizzatrice degli eventi, e nonostante non ne sappia niente di attivit\u00e0 sociali, Summer si propone e con un po' di intelligenza e l'aiuto di Seth guadagna abbastanza punti per essere tifata da tutti. Taylor cerca di portarle via Seth, ma poi si mette l'anima in pace, e gradualmente lei e Summer diventano amiche, anche grazie all'aiuto di Taylor riesce a far riammettere Marissa a scuola. Con il diploma sempre pi\u00f9 vicino per la prima volta Summer inizia a dare una sguardo al suo futuro accademico, desiderosa di esplorare pienamente le sue potenzialit\u00e0, scopre di aver preso un voto altissimo al SAT (il test d'ammissione al college). Lei e Seth fanno entrambi domanda per l'universit\u00e0 della Brown, e infatti Summer viene ammessa, ma stranamente Seth decide di lasciarla spezzandole il cuore. Summer e Seth tornano insieme quando lui le rivela che non \u00e8 stato accettato alla Brown, la sua paura era quella di non essere alla sua altezza, o peggio di esserle di peso, in ogni caso anche grazie all'aiuto di Anna lui viene ammesso alla Rhode Island School of Design in modo che Seth e Summer possano comunque frequentare l'universit\u00e0 nello stesso stato.\nDopo la morte di Marissa si trasferisce all'universit\u00e0 a Providence, non accettando la morte dell'amica decide di dedicarsi anima e corpo all'attivismo, per la difesa degli animali e dell'ecosistema, ci\u00f2 la porta ad allontanarsi da Seth. Quando Volchok (colui che ha causato la morte di Marissa) viene arrestato, Summer trova il coraggio di superare la morte dell'amica, ma anche se in principio l'attivismo era solo un pretesto per non affrontare il dolore, capisce che \u00e8 una causa in cui crede veramente. Viene sospesa dall'universit\u00e0 per aver rubato dei conigli da un laboratorio di ricerca, torna quindi a Newport mentre il padre si trasferisce a Seattle, la ragazza divide la sua cosa con Julie, Kaitlin e Taylor. Seth le chiede di sposarla, temendo di averla messa incinta, questo genera dell'imbarazzo quando Summer scopre di non essere in dolce attesa, tra l'altro pur non avendo nessun dubbio sul fatto che Seth \u00e8 la persona con cui vuole passare la sua vita, non \u00e8 pronta per il matrimonio. \u00c8 sempre pi\u00f9 evidente che Summer \u00e8 cambiata come persona, ci\u00f2 che prima la appassionava adesso per lei \u00e8 insignificante, e sebbene il periodo di sospensione \u00e8 finito, lei e Seth decidono di non partire insieme per il Rhode Island: grazie a un blog da lei aperto a favore della difesa delle foche, si fa notare da G.E.O.R.G.E. (gruppo etico operativo risorse geo energetiche) che le offre di unirsi al loro gruppo girando per nove mesi tra le universit\u00e0 dell'America, a promuovere l'attivismo, vivendo su un pullman. Summer accetta esortata proprio da Seth, il quale ha capito che per ora \u00e8 meglio mettere un po' di distanza da lei, con la consapevolezza che a dispetto della lontananza il loro \u00e8 un amore inossidabile. Seth e Summer dopo alcuni anni si sposano e Taylor le fa da damigella.\nJulie Cooper.\nJulie Cooper Nichol \u00e8 interpretata da Melinda Clarke. Julie \u00e8 doppiata Anna Cesareni. \u00c8 la madre di Marissa e Kaitlin, cresciuta nei modesti quartieri del Riverside, si innamora di Jimmy il quale al contrario di lei \u00e8 il rampollo nella Newport altolocata: Jimmy la mette incinta e nasce Marissa, i due si sposano e poi dopo alcuni anni nasce Kaitlin. L'aver sposato Jimmy permette a Julie di spalancare le porte a un mondo di privilegi e opulenza che per lei erano in principio irraggiungibili. Raramente frequenta i genitori e la sorella, anche perch\u00e9 pare disprezzare il ricordo delle sue umili origini. In apparenza sembra una donna avida, arrivista e manipolatrice, ma \u00e8 anche forte di carattere, combattiva e intelligente, non si lascia mai abbattere dalle avversit\u00e0, d\u00e0 l'impressione di essere pronta a tutto pur di ottenere quello che vuole, ma sa rispettare i limiti morali invalicabili. Ama le sue figlie sopra ogni cosa, ci\u00f2 che pi\u00f9 desidera e dare a entrambe i privilegi che a lei sono mancati in giovane et\u00e0. \u00c8 un po' ostile con Kirsten l'ex fidanzata di Jimmy (da cui il marito in parte \u00e8 ancora attratto) ma nel profondo le vuole molto bene, Kirsten \u00e8 la sua amica pi\u00f9 sincera.\nDal momento in cui Ryan viene adottato dai Cohen trasferendosi a Newport, Julie lo vede subito come una minaccia, complice il fatto che Marissa prova dei sentimenti per lui: \u00e8 implicito che Julie si identifica con Ryan il quale rievoca il suo passato da cui si \u00e8 distanziata essendo anche Ryan una persona proveniente da quartieri tutt'altro che privilegiati, infatti tenta in vari modi di osteggiare la relazione tra Ryan e Marissa. Ben altri problemi per\u00f2 distruggono la serenit\u00e0 di Julie, il marito dichiara bancarotta dovendo vendere tutto ci\u00f2 che ha per coprire i suoi debiti, in realt\u00e0 Jimmy ha rubato i soldi dei suoi clienti per soddisfare gli inutili capricci economici della moglie. Julie, pur amandolo ancora, divorzia da lui non potendolo perdonare per averla privata della stabilit\u00e0 economica a cui era abituata. Ottiene l'affidamento di Kaitlin, mentre Marissa preferisce trasferirsi dal padre, il rapporto tra lei e la figlia entra in piena crisi quando Marissa scopre che Julie ha avuto una breve relazione con Luke (l'ex fidanzato di Marissa). Julie sposa Caleb, il facoltoso padre di Kirsten, il quale con un ricatto costringe Marissa a vivere con loro.\nL'illusione di aver di aver trovato sicurezza e stabilit\u00e0 come moglie di Caleb dura poco, Julie scopre che il marito \u00e8 sotto accusa dalla procura, lei e Jimmy intanto tentano di essere amici, e in effetti spronata dall'ex marito, convince Caleb a nominarla amministratrice delegata \"ad interim\" della sua compagnia. Tra Jimmy e Julie scoppia la passione, e i due tornano a essere amanti, ma Jimmy ritenendo che tutto ci\u00f2 non porterebbe a nulla di buono, lascia Newport per trasferirsi alle Hawaii. Julie decide di lanciare una rivista, \"Newport Living\" ma il passato torna a tormentarla: il suo ex fidanzato Lance vuole dei soldi e in cambio non far\u00e0 circolare un video pornografico che vede Julie come protagonista, lei lo gir\u00f2 da ragazza quando le serviva del denaro per aiutare la sorella e la madre. Julie \u00e8 costretta a chiedere a Caleb i soldi che Lance esige per i diritti del video, ma lui si rifiuta di darglieli e quindi Lance mostra il video alla festa per promuovere il lancio della rivista umiliando Julie. Quest'ultima bench\u00e9 fosse arrabbiata con Lance, lo perdona anche perch\u00e9 pure lui \u00e8 pentito di ci\u00f2 che ha fatto avendo capito di aver esagerato. Julie viene rimossa dal titolo di amministratrice delegata, e come se non bastasse Caleb muore a causa di un infarto.\nJimmy ritorna a Newport, apparentemente ci\u00f2 che desidera \u00e8 ricostruire la sua famiglia, lui e Julie ritornano insieme, ma in realt\u00e0 lui mira a impossessarsi del patrimonio di Caleb che spetterebbe a Julie come vedova, ma alla lettura del testamento tutti i presenti scoprono che Caleb non aveva pi\u00f9 soldi, quindi Jimmy, che ha contratto un pesante debito, scappa via lasciando Julie da sola. La donna si vede costretta a vivere in una roulotte, bench\u00e9 fosse tentata di appropriarsi dei soldi della comiunit\u00e0 raccolti tramite un'asta di beneficenza con la complicit\u00e0 dell'astuta truffatrice Charlotte Morgan e con l'aiuto di una Kirsten ignara di tutto, sceglie la via dell'onest\u00e0, capendo che l'amicizia e la stima di Kirsten sono ci\u00f2 che pi\u00f9 conta per lei. Kirsten e Julie decidono di mettersi in affari insieme aprendo un'agenzia per cuori solitari. Julie e Neil si innamorano e lui la invita a vivere nella sua casa, Julie si trasferisce l\u00ec insieme a Marissa e Kaitlin. Ormai il rapporto tra Julie e Marissa \u00e8 decisamente migliorato, la figlia ha imparato ad apprezzarla come persona.\nJulie, devastata dalla morte di Marissa (uccisa involontariamente da Volchok) mostra due facce: da una parte appare come una persona spensierata e senza problema, per poi diventare distante e indifferente a tutto quello che la circonda, Neil sapendo di non poter fare nella per aiutarla decide di lasciarla partendo per Seattle. Ormai per Julie sono la vendetta sembra avere un senso, all'inizio tenta di forzare Ryan a uccidere Volchok, ma poi si rassegna lasciando che quest'ultimo venga arrestato, riuscendo a superare la morte della figlia. Neil permette a Julie e Kaitlin di vivere nella sua villa, dividendola con Summer e Taylor. Julie decide di monetizzare attraverso un giro di gigol\u00f2 tenendo Kirsten all'oscuro di tutti, usando proprio la loro agenzia di cuori solitari come copertura. Due uomini entrano nella vita di Julie, ovvero il miliardario Gordon Bullit, e Frank (il padre di Ryan) il quale proprio grazie a Julie mette le base per riallacciare il rapporto col figlio. Quando Kirsten scopre dei gigol\u00f2 che collaboravano segretamente con Julie, decide di estrometterla dalla societ\u00e0, ma rimanendo comunque sua amica. Frank e Julie diventano una coppia, anche Ryan sostiene il loro amore, a prova del fatto che ormai lui e Julie hanno superato i contrasti che in principio avevano ostacolato il loro rapporto.\nJulie scopre di aspettare un bambino da Frank, quest'ultimo terrorizzato decide di lasciarla e lei accetta di sposare Gordon, ma poi Frank (pentito di ci\u00f2 che fatto) implora il suo perdono. Julie decide di non sposare n\u00e9 Gordon n\u00e9 Frank, e di crescere il bambino con l'aiuto di Kaitlin, avendo ormai capito che per troppo tempo si \u00e8 nascosta dietro agli uomini come pretesto per non essere indipendente. Julie riprende a studiare, riesce anche a laurearsi, inoltre \u00e8 rimasta in buoni rapporti di amicizia con Gordon e Frank.\nJimmy Cooper.\nJimmy Cooper \u00e8 interpretato da Tate Donovan. In Italia \u00e8 doppiato da Gianni Bersanetti. \u00c8 il padre di Marissa e Kaitlin, avute entrambe dal suo matrimonio con Julie, effettivamente la spos\u00f2 dopo averla messa incinta di Marissa, a quanto pare il padre di Jimmy disapprov\u00f2 la loro storia. Cresciuto nel jet set di Newport, lui e Kirsten stavano insieme ai tempi del liceo, ma lei lo lasci\u00f2, tutt'ora sono comunque in buoni rapporti, ed \u00e8 un buon amico del marito di lei, Sandy. Jimmy \u00e8 una persona buona e semplice, ma \u00e8 debole di carattere, \u00e8 un uomo che si \u00e8 sempre dimostrato inaffidabile, a cui manca il senso pratico delle cose, ci\u00f2 lo porta a comportamenti irresponsabili. \nJimmy Cooper, nel suo ruolo di agente di cambio, si occupa di amministrare i titoli azionari di numerosi residenti di Newport Beach. Jimmy stesso partecipa agli investimenti. In ogni caso, un'agitazione dei titoli azionari lo lascia in una situazione finanziaria disastrosa, che lo porta a svendere le azioni dei clienti ed intascarsi i guadagni, principalmente per accontentare le superficiali esigenze economiche della moglie. La US Securities and Exchange Commission costruisce un'inchiesta contro di lui, infine ci\u00f2 che ha fatto viene allo scoperto nella maniera pi\u00f9 umiliante: uno dei suoi clienti, Greg Fisher, gli estorce la confessione durante il ballo delle debuttanti picchiandolo davanti a tutti dopo che Jimmy aveva ammesso di aver perso il denaro che gli aveva affidato. Sandy in veste di avvocato assume la sua difesa evitandogli la galera. Comunque, Jimmy viene costretto a ripagare i clienti dei danni loro causati ed inoltre a dichiarare bancarotta. Nello stesso periodo la moglie Julie, pi\u00f9 interessata al patrimonio che a lui, chiede il divorzio accettando in seguito la proposta di matrimonio di Caleb.\nJimmy si trasferisce in un piccolo appartamento non molto distante dalla sua vecchia villa e prova a ricominciare una nuova vita, Marissa decide di andare a vivere con lui. \nInsieme a Sandy investe in un ristorante, il \u201cLighthouse\u201d, anche perch\u00e9 dall'essere un membro stimato della comunit\u00e0, ormai \u00e8 stato emarginato da tutti in quanto nessuno vuole pi\u00f9 offrirgli un impiego, nemmeno i pi\u00f9 modesti. \u00c8 costretto a vendere le sue quote a Caleb, dato che il ristorante non poteva essere aperto in virt\u00f9 del fatto che non \u00e8 stata concessa la licenza per gli alcolici, in particolare a negarla \u00e8 stato un ispettore che era tra i clienti truffati da Jimmy, il quale si \u00e8 preso una rivincita contro di lui. In seguito Sandy e Jimmy scoprono che era stato Caleb a usare i suoi agganci per negare la licenza per ottenere la propriet\u00e0 e rivenderla a prezzo maggiore. Il piano di Caleb fallisce, ma in ogni caso, grazie alla vendita della sue quote, Jimmy si ritrova nuovamente ricco, ed \u00e8 in grado di comprare una piccola villa a Newport Beach nella quale intende trasferirsi con Marissa. Quest'ultima per\u00f2, ricattata da Caleb, si trasferisce nella nuova casa che Caleb ha comprato per lui e Julie con la minaccia di non versare i soldi a Jimmy per l'acquisto delle quote.\nIntraprende una relazione con Hailey Nichol, sorella minore di Kirsten, ormai vive nella barca da lui comprata, si mantiene di rendita per merito dei suoi investimenti, quella che conduce \u00e8 ormai un'esistenza godereccia. Per\u00f2 dopo poco tempo Hailey decide di lasciarlo e di partire per il Giappone in seguito ad un'offerta di lavoro anche se Jimmy era disposto a seguirla. Abbandonato, Jimmy riallaccia i rapporti con Julie, e finisce per diventarne l'amante. Quando Marissa lo scopre disapprova totalmente la condotta del padre, da lei ritenuta sconsiderata e puerile; Jimmy \u00e8 costretto a darle ragione, capendo che pur amando Julie, deve lasciare Newport, e dunque parte per Maui.\nRitorna quando Caleb muore, a quanto pare ci\u00f2 che vuole \u00e8 prendersi cura di Julie e Marissa e ricostruire la loro famiglia. Jimmy chiede a Julie di sposarlo e lei accetta felicemente, Sandy per\u00f2 \u00e8 l'unico a non fidarsi di lui capendo che nasconde un secondo fine: i suoi sospetti si rivelano fondati, Jimmy vuole i soldi di Caleb di cui Julie dovrebbe essere la beneficiaria in qualit\u00e0 di vedova di Caleb. Jimmy si ritrova infatti in una situazione molto simile a quella che in principio lo port\u00f2 in rovina, deve dei soldi a un uomo di nome Don, quest'ultimo era stato convinto da Jimmy a investire il denaro ricavato dalla vendita della sua barca in alcuni titoli che poi sono fallati. Jimmy prova ripetutamente a guadagnare tempo, ma inutilmente infatti alla lettura del testamento tutti i presenti scoprono che Caleb aveva perso tutti i suoi soldi. Jimmy, ormai disperato, tenta la fuga senza dire nulla a Julie, ma Don e i suoi amici lo picchiano con estrema brutalit\u00e0. Proprio il giorno in cui Jimmy e Julie avrebbero dovuto risposarsi, lui lascia Newport, congedandosi da Marissa, chiedendole di dare a Julie l'anello di fidanzamento, anche se Jimmy la ama sinceramente non pu\u00f2 essere il marito di cui lei ha bisogno. Jimmy prima di partire si scusa con Marissa per non essere stato un bravo padre.\nJimmy viene pi\u00f9 volte menzionato, attualmente si guadagna da vivere vendendo imbarcazioni di lusso, ma non far\u00e0 pi\u00f9 ritorno a Newport anche perch\u00e9 Marissa era stata chiara sul fatto che non era pi\u00f9 il benvenuto alla luce di tutto il dolore che ha procurato alla sua famiglia. Lui e Kaitlin hanno un rapporto molto distante, infatti Jimmy non \u00e8 una figura molto presente nella sua vita.\nCaleb Nichol.\nCaleb Nichol \u00e8 interpretato da Alan Dale e doppiato in Italia da Pietro Biondi. \u00c8 il padre di Kirsten e Hailey, \u00e8 uno degli uomini pi\u00f9 potenti di Newport, ha fondato l'impresa edile Newport Group. Caleb ha ottenuto il successo con ogni tipo di illecito, tra frodi immobiliari e spionaggio industriale, tanto che pi\u00f9 volte si \u00e8 fatto nemico l'ufficio della procura, come lui stesso afferma, Newport gli appartiene. \u00c8 un donnaiolo, ama frequentare donne pi\u00f9 giovani di lui, ma non si lega a nessuna, per lui la defunta moglie era il suo grande amore, ma il loro era un matrimonio infelice, lei beveva in continuazione dato che Caleb non faceva che procurarle dispiaceri, anche il rapporto con le figlie \u00e8 sempre stato disastroso: non ha mai gratificato Kirsten, umiliandola e non facendola sentire all'altezza del padre, invece nel caso di Hailey l'ha sempre viziata impedendole di responsabilizzarsi. Caleb ha sempre amato la sua famiglia, ma non \u00e8 mai stato in grado si essere n\u00e9 un buon padre n\u00e9 un buon marito, lui \u00e8 il vero motivo per cui la sua famiglia \u00e8 sempre stata infelice. In alcuni casi si rivela un padre cordiale e affettuoso, ma la sua arroganza e la sua indole manipolatrice non gli hanno mai permesso di coltivare un lieto e appagante rapporto con le persone a lui vicino, per Caleb i legami affettivi sono come una transazione commerciale: conta solo il risultato ma soprattutto esige di poter sempre esercitare il suo controllo sulle persone. Caleb ammette pi\u00f9 volte di non andare orgoglioso dei suoi comportamenti, ma non ha la forza per essere una persona migliore. Sandy \u00e8 l'unico che ha il coraggio di tenergli testa, ammettendo spesso con disinvoltura che il suocero lo disgusta, in ogni caso Caleb lo stima e in fondo vede in Sandy un amico. Vuole bene a Seth pur reputandolo una persona insignificante, e ha una bassissima considerazione di Ryan, per lui \u00e8 solo un teppista e un arrampicatore sociale.\nCaleb intraprende una relazione con Julie, chiedendole di sposarlo, e lei accetta, non tanto per amore ma per la soddisfazione di sposare un uomo ricco e potente, Caleb le compra anche un'enorme villa con piscina dove potranno vivere insieme. Sandy e Jimmy cercano di aprire un ristorante ma non ci riescono a causa della licenza per gli alcolici che gli \u00e8 stata negata, dunque Caleb compra le quote del ristorante per un'elevata cifra, e costringe Marissa a venire a vivere con lui e Julie con la velata minaccia di ritirare l'offerta vantaggiosa che ha fatto a Jimmy. Sandy scopre che era stato Caleb a impedire che la licenza per alcolici venisse accordata, il suo piano era quello di impedire l'apertura del ristorante mettendo Sandy e Jimmy nella posizione di cedergli la propriet\u00e0, e rivenderla al miliardario Robert Campbell. Il piano fallisce dato che Sandy ha bloccato la vendita alla luce della frode che Caleb stava per commettere, scoprendo che vendere quella propriet\u00e0 era un tentativo di risollevarsi dalla sua disastrosa situazione finanziaria: Caleb ha perso quasi tutti i suoi soldi a causa di alcuni pessimi investimenti.\nCaleb rischia la galera, la procura vuole accusarlo di corruzione per favoreggiamenti edili, a quanto pare ha versato regolarmente delle somme di denaro a un ispettore municipale di nome Ren\u00e8e Wheeler. Sandy assume il caso tentando di aiutare il suocero scoprendo un segreto che Caleb si porta dietro da anni: lui trad\u00ec la moglie con Ren\u00e8e, dalla quale ha avuto una figlia illegittima ovvero Lindsay, il denaro che versava a Ren\u00e8e era solo un vitalizio per aiutarla a mantenere la figlia. Il rapporto tra Caleb e Kirsten non fa che aggravarsi, oltre al fatto che non gli perdona il fatto di aver tradito la madre, Caleb l'ha umiliata negandole il seggio di amministratrice delegata del Newport Group preferendo a lei Julie. Convinto da Ryan e Kirsten, decide di fare un tentativo per allacciare un rapporto con Lindsay, dato che per anni l'ha esclusa dalla sua vita, in breve si affeziona a lei. Caleb, litigando con Ryan, accusa per la prima volta un infarto, riesce fortunatamente a salvarsi, Lindsay lo accudisce con premura, e Caleb decide di riconoscerla come sua figlia davanti a tutta la comunit\u00e0 di Newport e citarla nel suo testamento. Per\u00f2, convinto da Julie, prima di farlo impone a Lindsay un test del DNA solo per avere la certezza che lei \u00e8 veramente sua figlia: proprio quando sembrava che Lindsay rappresentasse l'ultima possibilit\u00e0 per Caleb di diventare una persona migliore, egli d\u00e0 prova di non poterla amare incondizionatamente senza la prova che loro sono realmente padre e figlia, nonostante l'affetto con cui Lindsay lo aveva trattato. Quest'ultima accetta di fare il test del DNA che infatti prova che lei \u00e8 veramente sua figlia, ma nonostante tutto Lindsay, avendo capito che Caleb \u00e8 solo una persona farisea, ormai disaffezionata a lui, lascia Newport e parte con la madre per Chicago, per lei \u00e8 imperdonabile il fatto che Caleb abbia preteso quel test del DNA a prova del fatto che non la amava sufficentemente da accettarla nella sua vita senza la certezza che fosse sua figlia biologica, abbandonandolo per sempre, bench\u00e9 Caleb fosse sinceramente pentito del suo comportamento, avendo capito di aver sbagliato.\nDato che ormai il matrimonio di Caleb e Julie \u00e8 diventato inesorabilmente infelice e senza soddisfazioni, decidono di divorziare, i due trascorrono un'ultima notte insieme nella loro villa, divertendosi in amicizia, ma poi Celeb mentre era sul bordo della piscina viene colpito per la seconda volta da un infarto, e cade in acqua morendo: ironicamente, come aveva sottolineato Caleb prima di morire, da quando aveva comprato la villa non si era mai avvicinato alla piscina. Dopo la morte di Caleb si viene a conoscenza del fatto che non aveva pi\u00f9 soldi, tutto ci\u00f2 che aveva \u00e8 stato venduto per coprire le sue passivit\u00e0, lasciando una lettera a Kirsten, dove le esprimeva tutto l'affetto che provava per lei e scusandosi per tutto il male che le ha procurato, se da una parte Kirsten \u00e8 commossa nel leggere quelle parole, dall'altra \u00e8 dispiaciuta dato che quando Caleb era vivo, non \u00e8 mai stato capace di pronunciare delle parole tanto belle per lei. Kirsten, dopo la morte del padre, trova un po' di sollievo, bench\u00e9 sia innegabile che Caleb come genitore ha commesso tantissimi errori, Kirsten capisce per\u00f2 che lei stessa stava per autocondannarsi a un'esistenza infelice avendo commesso troppe volte lo sbaglio di cercare ossessivamente l'approvazione di Caleb, ormai rassegnata al fatto che lei e il padre non sono stati capaci di colmare la distanza emotiva che li ha sempre divisi.\nLuke Ward.\nLuke Ward \u00e8 interpretato da Chris Carmack. In Italia \u00e8 doppiato da Riccardo Niseem Onorato. \u00c8 il fidanzato di Marissa, quando Ryan si trasferisce a Newport, Luke lo prede subito di punta, avendo notato per primo la lampante attrazione tra lui e Marissa, \u00e8 infatti un ragazzo geloso e possessivo. Nelle sue prime apparizioni Luke viene presentato come l'esatta antitesi di Ryan, quest'ultimo \u00e8 costantemente vittima dei pregiudizi dovuti alla sua provenienza (i malfamati quartieri di Chino) al contrario Luke \u00e8 un ragazzo popolare a Newport, sia tra i membri della comunit\u00e0 che tra i suoi compagni di scuola, la sua \u00e8 una famiglia molto ricca, ed \u00e8 un atleta rispettato, gioca sia nella squadra di calcio che in quella di pallanuoto del liceo che frequenta, oltre a essere una persona arrogante, spocchiosa e prepotente. In pi\u00f9 di un'occasione Ryan e Luke si sono scontrati facendo a pugni.\nLa storia tra lui e Marissa entra in crisi dato che lei \u00e8 visibilmente attratta da Ryan, inoltre \u00e8 evidente che Luke e Marissa sono troppo diversi, lui non \u00e8 in grado di capirla, oltre al fatto che Marissa, che ormai sta con Luke pi\u00f9 per abitudine che per amore, sente il desiderio di aprirsi ad altre esperienze. Anche se Marissa capisce di amare Ryan, impulsivamente decide di perdere la verginit\u00e0 con Luke. Proprio quando le cose sembravano sul punto di aggiustarsi tra loro, durante un viaggio a Tijuana, Marissa sorprende Luke a baciare un'altra ragazza, Holly, scoprendo proprio da quest'ultima che Luke da tanto tempo la tradisce con altre ragazze. Davanti a questa rivelazione Marissa tenta il suicidio con un'overdose da farmaci, si salva solo grazie a Ryan, Seth e Summer venendo ricoverata in ospedale, non volendo pi\u00f9 avere nulla a che fare con Luke. Quest'ultimo sinceramente dispiaciuto, tenta di riconquistarla, ma lei pur decidendo di perdonarlo, preferisce chiudere la loro relazione, ormai \u00e8 innamorata di Ryan e infatti i due si mettono insieme, e Luke decide di rispettare le sue volont\u00e0.\nLuke e Ryan casualmente scoprono che Carson (il padre di Luke) \u00e8 gay, quando la verit\u00e0 sulla sua omosessualit\u00e0 fa il giro di Newport, Luke viene deriso dai suoi compagni di scuola, in un primo momento arriva ad odiare il padre per tutti gli anni di bugie, ma poi lo perdona. Questa esperienza lo cambia, rendendo una persona migliore, diventando un buon amico di Ryan e Seth. Luke finisce a letto con Julie, la madre di Marissa, e quando quest'ultima lo scopre, torna a disprezzare Luke sentendosi umiliata e ferita. Quando Julie accetta la proposta di matrimonio di Caleb, Luke ne rimane sconvolto, tanto che, ubriaco, si mette al volante dell'auto rischiando di morire in un incidente, viene ricoverato in ospedale, fortunatamente sopravvive. I suoi genitori divorziano e quindi Carson si trasferisce a Portland e Luke decide di seguirlo, capendo che \u00e8 il solo modo per alleviare le sofferenze di Marissa dato che lei soffrirebbe anche solo a causa della sua presenza, ma anche perch\u00e9 ha capito che a Newport ormai Luke non ha pi\u00f9 prospettive. Marissa lo perdona nonostante gli errori che Luke ha commesso, infine si separa da Ryan e Marissa in amicizia.\nLuke e Carson danno ospitalit\u00e0 a Seth nel breve periodo in cui lui ha vissuto a Portland, adesso Luke conduce una nuova vit\u00e0, \u00e8 decisamente un ragazzo pi\u00f9 sereno rispetto a com'era in passato, ora ha una nuova fidanzata, e lavora in una zona balneare.\nTaylor Townsend.\nTaylor Townsend (de Momourant prima del suo divorzio) \u00e8 interpretata da Autumn Reeser. In Italia \u00e8 doppiata da Ilaria Latini. \u00c8 la migliore studentessa della sua scuola, membro del comitato per l'organizzazione degli eventi, lavorando al fianco di Marissa la quale \u00e8 la presidentessa, anche se Taylor ritiene di aver sempre svolto il suo incarico con maggior abnegazione rispetto a lei e di essersi sobbarcata pi\u00f9 lavoro e responsabilit\u00e0. \u00c8 una ragazza solitaria, non per sua scelta, ma solo perch\u00e9 non \u00e8 brava a farsi degli amici, essendo egocentrica e manipolatrice, come lei stessa afferma \u00absono un ginepraio umano\u00bb. I suoi genitori hanno divorziato, vive con la madre che non fa che umiliarla, Taylor non \u00e8 mai stata all'altezza delle sue aspettative, il padre invece ha un'altra famiglia, vive a San Diego, lui e la figlia non si vedono quasi mai. Taylor nel profondo \u00e8 una ragazza dolce, simpatica, passionale, altruista e sensibile, il suo peggior difetto \u00e8 quello di innamorarsi facilmente degli uomini che le prestano attenzioni o quando sono gentili con lei, ci\u00f2 \u00e8 dovuto al cattivo rapporto con la madre e al senso di abbandono. Anche se \u00e8 piuttosto smaliziata, per lei \u00e8 fondamentale non confondere mai la passione con l'amore, crede nel romanticismo. \u00c8 di fede cristiana, infatti per sua stessa ammissione ha fatto il catechismo, pertanto sa recitare i passi della Bibbia, \u00e8 multilingue sa parlare il coreano, lo spagnolo e il francese, conosce anche le locuzioni latine, tra i suoi passatempi preferiti ama tradurre le poesie scritte in lingua straniera, inoltre le piace citare William Shakespeare, tra le altre sue passioni ci sono la fantascienza e gli anime giapponesi.\nTaylor fa espellere Marissa e Ryan dalla scuola con la complicit\u00e0 di Jack Hess, nuovo Garante della Disciplina, Taylor ne approfitta per ambire alla carica di presidentessa dell'associazione studentesca. Il successo di Taylor \u00e8 iniziato della caduta di Marissa da quando ha sparato a Trey Atwood in modo da difendere il suo ragazzo, Ryan. Con l'influenza sempre maggiore che Taylor conquista nell'ambiente scolastico, un'altrimenti riluttante Summer compete contro di lei per la posizione di presidentessa dell'associazione studentesca riuscendo in un primo momento nel suo intento, ma grazie a un astuto piano di Hess e Taylor, quest'ultima riesce a rubarle la posizione. Ironicamente proprio Taylor \u00e8 il motivo per cui Ryan riesce a farsi riammettere a scuola, dato che Summer e Seth scoprono che lei e Hess sono amanti, e quando lo riferiscono a Sandy, egli costringe Hess a dare le dimissioni e a revocare l'espulsione di Ryan. Seth si rende conto che pur essendo una persona mondana, Taylor \u00e8 sempre vista dall'alto in basso dai suoi compagni, tutti la ritengono una ragazza noiosa, praticamente non ha amici. Seth tenta di legare con lei, mostrandosi gentile, tanto che Taylor si prende una cotta per lui, cercando di conquistarlo ma senza successo, accettando che lui \u00e8 innamorato solo della sua fidanzata Summer. \nQuando Seth e Summer tentano di far tornare Marissa a vanno da Taylor per chiederle di trovare pi\u00f9 nomi per la loro petizione per reintegrare Marissa, lei decide per la prima volta di agire per il bene degli altri, e infatti durante la riunione del comitato scolastico, porta le firme necessarie, e Marissa pu\u00f2 tornare a scuola: questo gesto ha permesso a Taylor e Summer di cementare una solida amicizia.\nDopo il diploma, dove Taylor ha tenuto il discorso accolto dai presenti con un applauso, Taylor lascia Newport e si trasferisce a Parigi per studiare alla Universit\u00e0 della Sorbona, ma la vita in Francia non \u00e8 facile e divertente come si aspettava, infatti senza amici e senza famiglia, sposa con lo scrittore Henri-Michel, per colmare il senso di solitudine, per poi pentirsene, dato che non lo ama, tanto da lasciare l'universit\u00e0 e la Francia per tornare segretamente a Newport. La madre Veronica la caccia di casa trovano inaccettabile che la figlia abbia lasciato l'universit\u00e0 oltre a essere in procinto di divorzio, quindi Summer, Julie e Kaitlin le danno ospitalit\u00e0 nella loro villa. Solo in caso di adulterio Henri-Michel \u00e8 disposto a concederle il divorzio, quindi Taylor fa credere all'avvocato del marito che Ryan \u00e8 il suo amante, quest'ultimo la bacia davanti a lui per rendere il tutto pi\u00f9 credibile, convalidando cos\u00ec il divorzio. Dopo quel bacio Taylor capisce di provare dei sentimenti per Ryan, iniziando a fargli una corte spietata, tanto che persino lui, sebbene all'inizio si sentisse a disagio per via della loro differenze (anche perch\u00e9 Taylot teoricamente \u00e8 ben lontana dal suo ideale di ragazza) capisce di provare qualcosa per lei. I due capiscono di amarsi e si mettono insieme, Henri-Michel tenta di riconquistarla venendo a Newport anche per promuovere il suo romanzo erotico liberamente ispirato al loro matrimonio, ma poi si mette da parte capendo che la sua ex moglie non ricambier\u00e0 mai il suo amore. Taylor aiuta Ryan a riconciliarsi con il padre Frank.\nUn terremoto colpisce Newport, e in questo frangente Veronica va a soccorrere la figlia, la quale comunque non era in pericolo, approfittando dell'occasione madre e figlia si riconciliano, Veronica capisce infatti che la figlia non l'ha mai vista come una persona su cui fare affidamento, prendedo cos\u00ec atto di essere stata una cattiva madre. Taylor decide di andare a New York e poi con una barca in Francia, lei e Ryan prendono strade diverse, pur rimanendo insieme, Ryan ammette che lei \u00e8 stata una figura importante nella sua vita, e quello che c'\u00e8 di pi\u00f9 bello nella loro relazione non \u00e8 tanto l'importanza di poter costruire insieme un futuro quanto saper apprezzare il presente. Quando Seth e Summer si sposano, sar\u00e0 Taylor a fare da damigella alla sposa.\nKaitlin Cooper.\nKaitlin Cooper \u00e8 interpretato da due attrici diverse, Shailene Woodley (prima stagione) e Willa Holland (terza e quarta stagione). In Italia \u00e8 doppiata da Lucrezia Marricchi (prima stagione) e Letizia Scifoni (terza e quarta stagione). \u00c8 la figlia pi\u00f9 giovane di Jimmy e Julie, e sorella minore di Marissa. All'inizio appare come una bambina decisamente diseducata, il cui passatempo preferito \u00e8 l'equitazione. Dopo il divorzio dei suoi genitori a Julie viene concessa la custodia di Kaitlin, una delle conseguenze della fine del matrimonio di Julie e Jimmy \u00e8 stata anche la frattura tra Kaitlin e Marissa, dato che la prima ha preso le parti della madre mentre Marissa ha sempre sostenuto il padre. \nKaitlin viene mandata Montecito in un collegio privato, torna a Newport (ormai adolescente) per aiutare economicamente la madre e la sorella, avendo scoperto per puro caso che sono entrambe sull'astrico, arrivando a rubare i soldi a una confraternita universitaria, ma Ryan e Marissa la convincono a restituire il denaro ed evitare che venisse incriminata per furto. Kaitlin inizia a frequentare Johnny, amico di Marissa di cui lei \u00e8 chiaramente innamorata sebbene sia Ryan il suo fidanzato, in realt\u00e0 anche se Johnny le piace, \u00e8 evidente che esce con lui solo per infastidire Marissa, ci\u00f2 \u00e8 solo una manifestazione del rapporto conflittuale tra le due sorelle, Kaitlin le vuole bene ma per lei \u00e8 sempre stato frustrante vivere all'ombra di Marissa, vuole portare scompiglio nella sua vita solo per attirare la sua attenzione. Johnny pur provando un po' di attrazione per Kaitlin, non \u00e8 in grado di amare un'altra ragazza oltre Marissa, ci\u00f2 non fa che creare altri problemi tra Marissa e Ryan, e Kaitlin coglie l'opportunit\u00e0 per costringere Marissa ad ammettere i suoi sentimenti, e soprattutto scegliere il ragazzo che ama veramente. Quando Marissa decide di rimanere con Ryan, ci\u00f2 porta Johnny nello sconforto pi\u00f9 assoluto, invita quindi Kaitlin a trascorrere la notte con lei in spiaggia apparentemente con l'intento di divertirsi, ma poi se mette a bere e ubriaco si arrampica sulla scogliera per poi cadere sotto gli occhi di Kaitlin. Johnny non sopravvive alla caduta, Kaitlin si sente in colpa ritenendo di aver in parte contribuito alla serie di aventi che ha portato alla morte del ragazzo, e dicide poi di ritornare in collegio.\nMarissa qualche tempo dopo va a trovarla aiutandola quando Kaitlin viene accusata di furto da un suo compagno di scuola, in modo che la verit\u00e0 venga a galla. Dopo la morte di Marissa torna a vivere a Newport con sua madre, le due si fanno ospitare da Summer nella sua villa, dividendola con Taylor. Kaitlin non d\u00e0 molta importanza alla sua carriera scolastica, \u00e8 irrispettosa con gli insegnanti, anche perch\u00e9 si considera al di sopra di tutto, passa quasi tutto il suo tempo con Brad e Eric, i fratelli minori di Luke e suoi compagni di scuola. Intraprende una breve relazione con Will il quale \u00e8 l'esatto opposto di lei: affabile, studente diligente oltre a essere nel pieno dello spirito scolastico, Kaitlin lo lascia non ritenendo di essere la ragazza adatta a lui.\nQuando scopre che Julie \u00e8 innamorata di Frank, il padre di Ryan, decide in un primo momento di ostacolare la loro relazione, lei preferisce di gran lunga Gordon Bullit, con il quale va tanto d'accordo, tanto che Julie, pur di far felice Kaitlin \u00e8 pure disposta a rinunciare a Frank. Ma alla fine \u00e8 proprio Kaitlin a dare alla madre e a Frank il suo benestare, capendo che per lei la felicit\u00e0 di sua madre \u00e8 ci\u00f2 che pi\u00f9 conta. Nel finale della serie, quando Julie scopre di aspettare in figlio da Frank, decide di lasciarlo, preferendo diventare indipendente e di crescerlo da sola, e Kaitlin decide di aiutarla, pronta anche a trovarsi un lavoro, inoltre inizia a prendere lo studio con maggiore seriet\u00e0 diventando una brava studentessa.\nPersonaggi secondari.\nHailey Nichol.\nHailey Nichol \u00e8 interpretato da Amanda Righetti. Hailey \u00e8 la sorella minore di Kirsten Cohen, come lei figlia di Caleb e Rose Nichol. Pecora nera della famiglia, \u00e8 nota per aver fatto poco nella vita, andandosene via di casa a 17 anni e viaggiando intorno al mondo a spese del padre. Nel corso della serie Hailey ha una relazione con Jimmy Cooper, suo baby-sitter d'infanzia e storico ex-fidanzato di sua sorella. Amanda Righetti ha 5 anni in meno di Benjamin McKenzie, 4 in meno di Adam Brody e 2 in meno di Rachel Bilson, anche se nella storia Hailey ha 11 anni in pi\u00f9 rispetto a Ryan, Seth e Summer.\nPrima stagione\nHailey fa la sua prima apparizione nel quattordicesimo episodio, quando, tornata da uno dei suoi viaggi, annuncia che rimarr\u00e0 a casa Cohen per un po'. Viene rivelato che Hailey deve soldi a varie persone. Kirsten, sapendo che Hailey \u00e8 tornata solo per i soldi, parla con Caleb, convincedolo a non prestare a Hailey altro denaro; quando Hailey lo viene a sapere, le due sorelle litigano e Hailey decide di andarsene (sedicesimo episodio).\nNel ventiduesimo episodio Ryan, Seth, Marissa e Summer scoprono Hailey mentre lavora come spogliarellista in un locale di lap dance, cos\u00ec avvertono il primo adulto raggiungibile (Jimmy Cooper), che porta via i ragazzi e Hailey dal locale; quest'ultima torna quindi a stabilirsi dai Cohen, e inizia una relazione con Jimmy, inizialmente segreta, ma che viene poi resa nota dopo la proposta di matrimonio di Caleb a Julie.\nSeconda stagione\nDopo una bella estate passata insieme, Hailey non sa come dire a Jimmy di aver ricevuto un'offerta di lavoro a Tokyo: quando glielo comunica questi le chiede di sposarlo, ma lei decide di partire ugualmente e di lasciarlo (secondo episodio).\nHailey ritorna poi a O.C. nell'ultimo episodio, per il funerale del padre, e sembra aver messo la testa a posto; contribuisce a convincere Kirsten a ricoverarsi nella clinica per disintossicarsi.\nNon appare poi pi\u00f9 nella serie, e si suppone che sia tornata a Tokyo a continuare il suo lavoro.\nAnna Stern.\nAnna Stern \u00e8 interpretato da Samaire Armstrong e doppiato in Italia da Federica De Bortoli.\nPrima stagione\nAppena arrivata a Newport da Pittsburgh, viene accoppiata con Ryan Atwood, anche lui nuovo venuto, per il ballo annuale di Newport. Seth Cohen ed Anna, in ogni caso, iniziano a parlare fra di loro durante la serata, e si accorgono immediatamente di condividere la stessa passione, i fumetti oltre che la vela. Quando Ryan sceglie di non recarsi al ballo, Anna e Seth decidono di ballare insieme. In questo modo, Seth rifiuta la compagnia di Summer Roberts, l'amore della sua vita, in favore di Anna, cosa che diviene in un qualche modo un presagio della futura relazione che avrebbe legato Seth ed Anna.\nQuando Anna torna a scuola dopo un viaggio in barca a vela estivo, lei e Seth ricominciano da dove si erano interrotti. Anna, realizzando quanto a Seth piacesse Summer, inizia a dargli consigli su come conquistarla, anche se \u00e8 pi\u00f9 che evidente il sentimento d'affetto che prova per Seth. La stessa Anna confessa a Ryan di essersi innamorata di Seth, ma di aver capito che lei per lui non sarebbe mai potuta essere altro che un'amica. Quando nella stessa serata lo bacia, Seth d\u00e0 per scontato che fosse un piano per far ingelosire Summer, ed Anna non lo corregge.\nPoco tempo dopo, comunque, Seth si accorge finalmente dei sentimenti di Anna, proprio nella stessa giornata in cui Summer gli si era \"dichiarata\". E cos\u00ec Seth, prima completamente privo di amici o ragazze con cui uscire, ora ha due ragazze stupende attratte da lui, e non ha idea di cosa fare. La verit\u00e0 viene a galla durante il Giorno del Ringraziamento, per il quale aveva invitato a casa Anna. Summer si fa viva per cercare Marissa, e lui la nasconde nella casa in piscina, quindi corre in casa e porta Anna nella sua stanza. Seth passa il pomeriggio dividendosi fra Anna e Summer, ma alla fine viene scoperto dalle due ragazze.\nAnna e Summer formano cos\u00ec una strana amicizia di breve durata, che viene cancellata quando Seth si scusa di cuore con le ragazze, che, commosse dal gesto, fanno del loro meglio per conquistare Seth. Durante il Chrismukkah, comunque, le ragazze lo costringono a scegliere una di loro. Seth, incapace di scegliere, dice ad entrambe che gli bastava semplicemente essere loro amico.\nL'ultimo dell'anno, Anna, durante una festa di Capodanno, sentendosi sola e triste, si reca a casa di Seth, e l'avvento dell'anno nuovo li vede finalmente insieme. La loro relazione, comunque, ha un avvio piuttosto difficoltoso, che vede sia Anna sia Seth spaventati dall'idea di confessare il loro rapporto a Summer, di cui erano entrambi diventati amici. Quando infine riescono a dirle tutto, all'inizio sembra che fosse tutto a posto, ma poco dopo diventa chiaro che Summer \u00e8 determinata a rompere la loro relazione. Mentre sono in vacanza a Palm Springs, Anna e Seth hanno chiaramente intenzione di \"dormire\" insieme, ma sono smontati da alcuni commenti \"innocenti\" di Summer, che dice di vederli bene insieme, quasi come fossero fratello e sorella. Non molto pi\u00f9 tardi, queste similitudini iniziarono ad infastidire Seth. Summer inizia ad uscire con la coppia, sperando di poterla dividere. Seth inizia a rivolgerle sempre pi\u00f9 attenzioni, ed \u00e8 chiaro che provava ancora forti sentimenti per Summer. Anna riesce a capirlo e, come conseguenza, lascia Seth. Dopo un viaggio di un paio di giorni a Pittsburgh, Anna torna e scopre che Seth e Summer si sono messi insieme. Anche se prova a rimanere amica di Seth, aveva troppa nostalgia di Pittsburgh, e decide di tornare a casa a vivere con gli zii. Saluta Seth con un tristissimo commovente addio dato all'aeroporto.\nSeth era in realt\u00e0 l'unico motivo per cui Anna aveva deciso di rimanere a Newport, in cui non si sentiva completamente a suo agio. Soltanto con la sua partenza Seth si rende conto di quanto Anna fosse importante per lui. L'addio di Anna all'aeroporto (accompagnato dalla cover dei Nada Surf \"If you leave\") \u00e8 ancora considerato uno dei momenti pi\u00f9 tristi dell'intera storia del telefilm.\nTerza stagione\nAnna ritorna nella terza stagione, nell'episodio \"La prova del college\", in cui incontra Seth all'evento di accoglienza della Brown University. Riprendono subito i rapporti, e Seth le confida alcuni suoi recenti problemi, a proposito del fatto che non \u00e8 stato accettato alla Brown, e della sua rottura con Summer. Lei lo aiuta ad avere un'intervista con il Rhode Island School of Design, e ritorna a Newport per partecipare al ballo finale dei maturandi della Harbor con Seth, ed aiutarlo a rimettersi con Summer.\nOliver Trask.\nOliver Trask \u00e8 interpretato da Taylor Handley (doppiato da Stefano Crescentini) \u00e8 un ragazzo molto ricco ma dalla personalit\u00e0 disturbata che Marissa conosce dallo psicologo. Si scopre che in passato si tagli\u00f2 le vene dopo essere stato rifiutato da una ragazza, ma sopravvisse. Fa amicizia con tutto il gruppo, ma non con Ryan, che capisce subito che il ragazzo \u00e8 un bugiardo. Si invaghisce di Marissa al punto da provocare sottilmente Ryan di volta in volta per portarlo ad aggredirlo, in modo da allontanarlo da Marissa e apparire invece come vittima. Quando Marissa passa la notte con lui nella sua camera d'albergo si rende conto dei suoi problemi psicologici cerca di andarsene e Oliver minaccia di suicidarsi sparandosi se avesse varcato la porta. Ryan lo convince a non uccidersi, venendo prima arrestato e poi ricoverato in un ospedale psichiatrico per superare i suoi problemi, in parte derivati ai genitori che non gli sono mai stati vicino, troppo occupati con il lavoro, e anche dagli amici che non gli sono mai stati accanto. Curiosit\u00e0: nonostante non compaia pi\u00f9 viene nominato da Seth e Ryan in tutti gli episodi finali delle prime tre stagioni. \nTheresa Diaz.\nTheresa Diaz \u00e8 interpretato da Navi Rawat. \u00c8 la figlia di Eva Diaz e la sorella di Arturo Diaz, che \u00e8 il migliore amico di Trey Atwood. Theresa ha 17 anni ma non frequenta il liceo. Ha recitato in un musical con Ryan. Viene vista come la ragazza della porta accanto, dolce e disponibile, ma anche come una ragazza davvero bella. Sebbene lei e Marissa Cooper abbiano rivaleggiato per il cuore di Ryan tra le due non c'\u00e8 mai stato astio, al contrario spesso hanno dimostrato di provare un certo rispetto reciproco, e anche affetto.\nPrima stagione\nTheresa \u00e8 un'amica d'infanzia di Ryan, hanno avuto una storia d'amore con alti e bassi, ma dopo la partenza di Ryan da Chino non si sono pi\u00f9 sentiti. Si rincontrano alla festa del Ringraziamento, Ryan brevemente tornato a Chino a pagare debiti a Trey, su sua richiesta. Si sente subito dell'imbarazzo, tra di loro. Theresa trova lavoro a Newport e consola Ryan, sconfortato per la faccenda successa con Oliver. I due hanno una breve relazione, vanno a letto insieme, ma lei ritorna a Chino dal suo ragazzo Eddie, che ha fatto una scenata durante una festa dei Cohen. Eddie picchia Theresa, e ha una rissa con Ryan venuto in soccorso della ragazza. Theresa chiede consiglio a Sandy Cohen su come risolvere la situazione; Ryan lo scopre e le chiede di restare dai Cohen. Theresa scopre di essere incinta e in un primo momento decide di abortire; poi torna a Chino dalla madre portando Ryan (possibile padre del bambino) con s\u00e9.\nSeconda stagione\nNel primo episodio, durante il soggiorno a Portland, Theresa chiama Ryan mentendogli e dicendo che ha avuto un aborto spontaneo, convincendolo cos\u00ec a tornare dai Cohen. Riappare nel penultimo episodio, \"Guerre stellari\", quando convince Ryan a credere a Marissa, e non al fratello Trey. Nello stesso episodio si scopre che Theresa ha avuto il bambino all'insaputa di Ryan.\nTerza stagione\nTheresa riappare negli ultimi episodi, svela a Ryan di aver avuto il bambino e scoperto che era figlio di Eddie. La loro scintilla si riaccende per un po' e vanno insieme al ballo di fine anno della scuola di Ryan, ma quando lui si mette nei guai con Volchok, la ragazza comprende che Ryan non \u00e8 ancora pronto a lasciare stare i guai, e che \u00e8 ancora troppo immaturo per affrontare una situazione di responsabilit\u00e0 familiare, cos\u00ec preso atto di questo Ryan la saluta dicendole che sar\u00e0 sempre nel suo cuore.\nNeil Roberts.\nNeil Roberts (interpretato da Michael Nouri) \u00e8 il padre di Summer e un famoso chirurgo plastico. Dopo esser stato lasciato dalla madre di Summer sposa una donna, Gloria (soprannominata da Summer \"Crudelia\"), con problemi di depressione e ansia che fa spesso uso di psicofarmaci. Avr\u00e0 poi una relazione con Julie Cooper-Nichol che terminer\u00e0 a causa del tradimento da parte di lui con Gloria. Come risarcimento permette a Julie di restare a vivere con Kaitlin nella sua casa di Newport, lasciando l'abitazione pur mantenendone la propriet\u00e0.\nTrey Atwood.\nTrey Atwood \u00e8 interpretato da Bradley Stryker (doppiato da Marco Baroni) nella prima stagione, e da Logan Marshall-Green (doppiato da Alessandro Quarta) dalla seconda in poi. \u00c8 il fratello maggiore di Ryan Atwood, entrambi cresciuti a Chino (California), dopo essersi trasferiti da Fresno con la madre Dawn Atwood, in seguito all'arresto del padre Frank. \u00c8 pi\u00f9 grande di Ryan di quattro anni; nella seconda serie, nell'estate 2005, festeggia infatti il ventunesimo compleanno; nella terza serie si vedr\u00e0 che invece Ryan \u00e8 nato nel 1988.\nPrima stagione\nEntrambi i fratelli vengono arrestati nel primo episodio dopo un tentativo di furto d'auto. Ryan viene liberato dopo gli sforzi del suo avvocato d'ufficio Sandy Cohen, suo futuro tutore, mentre Trey rimane in prigione, poich\u00e9 aveva precedenti penali ed \u00e8 stato trovato in possesso di droga e di una pistola al momento del furto. Durante la prima stagione, escludendo il primo episodio, Trey appare in una sola altra puntata, in cui chiede a Ryan di completare un \u201clavoretto\u201d che non aveva potuto finire prima della prigione, e nonostante Ryan lo porti a termine decide di non voler avere pi\u00f9 niente a che fare con suo fratello e di iniziare una nuova vita con i Cohen.\nSeconda stagione\nNella seconda met\u00e0 della seconda stagione, Trey viene rilasciato dalla prigione, e per un breve periodo va a vivere con Ryan e la famiglia Cohen. Durante il periodo di permanenza a Newport, diventa amico di Marissa Cooper, che lo aiuta ad inserirsi nella citt\u00e0. Ad un'asta di beneficenza, Trey commette un furto, per ottenere i soldi per pagare l'appartamento in cui vuole vivere. \nIn seguito, si mette nei guai alla festa del suo ventunesimo compleanno, quando una ragazza di nome Jess Sathers, studentessa della scuola di Ryan e Marissa, viene ritrovata esanime per overdose di droga: per non far arrestare Marissa, afferma di esser stato lui a fornire la droga alla ragazza. Grazie a Sandy Cohen, Marissa e Ryan, il vero spacciatore viene rintracciato e Trey viene scarcerato. \nDopo aver iniziato una relazione con Jess, Trey inizia a far uso di cocaina. In assenza di suo fratello, dopo aver assunto la droga, cerca di violentare Marissa, che nel frattempo \u00e8 tornata insieme a Ryan. In seguito si pente di ci\u00f2 che ha fatto e si scusa con la ragazza, ma la avverte di non dire niente a Ryan dell'accaduto. Quest'ultimo inizia a sospettare che sia successo qualcosa tra suo fratello e la sua fidanzata, durante la sua assenza: egli pensa che abbiano avuto una relazione, a maggior ragione per il fatto che Jess cerca di convincerlo che le cose siano andate in questo modo. Ryan decide di affrontare Marissa, che nega e non rivela quanto \u00e8 successo con Trey. \nDopo un tentativo di spaccio di droga finito male da parte di Trey e Jess, in cui Marissa rimane ferita, Ryan invita suo fratello a lasciare Newport. Trey accetta e pianifica di tornare a Las Vegas con Jess. \nNel finale della seconda stagione Ryan scopre il tentativo di Trey di violentare Marissa da Seth, che lo ha saputo, a sua volta, da Summer. Quest'ultima lo ha scoperto, infatti, chiedendo a Marissa come si era procurata i graffi sul collo: solo allora Marissa ha raccontato tutto. Infuriato, Ryan si reca a casa di Trey per affrontarlo e i due iniziano a lottare. Seth e Summer avvertono Marissa di ci\u00f2 e la ragazza si precipita a casa di Trey: quando vi entra vede Trey strangolare suo fratello e le sembra che voglia ucciderlo. Dopo diversi tentativi di far smettere Trey, per salvare Ryan, la ragazza, in preda alla disperazione, trova la pistola di Trey e gli spara alla schiena. L'episodio (e la seconda stagione) termina non rivelando allo spettatore se il ragazzo sopravviver\u00e0 o meno.\nTerza stagione\nNella terza stagione Trey si vede solo nella prima puntata: dopo due mesi di coma, si sveglia e viene convinto da Julie Cooper, che minaccia di soffocarlo con un cuscino per ci\u00f2 che ha fatto alla figlia, a incolpare il fratello Ryan in modo da far assolvere sua figlia e mandare Ryan in prigione, in cambio di denaro. \nMarissa va a parlargli in ospedale, dove Trey le confessa del piano diabolico di sua madre e di aver accettato solo perch\u00e9, dopo ci\u00f2 che ha cercato di fare a lei e a suo fratello, non vedeva alcuna via d'uscita. \nMarissa convince Trey a raccontare la verit\u00e0 alle autorit\u00e0 se voleva farsi davvero perdonare da lei. In seguito Trey, scappato dall'ospedale per non farsi arrestare, prende un pullman diretto a Las Vegas e lascia Newport, salutando con un cenno della mano il fratello, venuto a vederlo per un'ultima volta. \nVerso la fine della serie, Jess, lasciatasi con Trey, chiama Ryan per farsi aiutare per alcuni guai con il suo nuovo ragazzo. Mentre Ryan \u00e8 a casa sua, arriva una telefonata da Trey, ma Ryan si rifiuta di rispondere. Poi Trey manda a suo fratello un piccolo regalo: un modellino giocattolo di una Chevrolet Camaro, proprio quella che volevano rubare nel primissimo episodio. Ryan spiega poi che quando erano piccoli sognavano di fuggire dalla loro vita difficile insieme con una macchina come quella e che, una volta cresciuti, Trey decise di rubarla col fratello proprio per realizzare quel desiderio. Inoltre Jess racconta a Ryan che Trey fa il croupier a Las Vegas e che sta cercando di rigare dritto; Ryan vedendo una foto nella borsa di Jess col fratello sorridente decide di crederle e di credere in lui.\nLindsay Gardner.\nLindsay Gardner compare solamente durante la seconda stagione ed \u00e8 interpretata da Shannon Lucio (doppiata da Perla Liberatori). \u00c8 la figlia di Caleb Nichol e Renee Wheeler.\nLindsay si presenta a Newport come la \"nuova arrivata\" studiosa ed un po' solitaria. Inoltre, al contrario degli altri studenti della Harbor High School, che ella frequenta, proviene da una famiglia la cui situazione economica \u00e8 svantaggiata. Sebbene inizialmente Ryan Atwood e Lindsay non partano con il piede giusto, in seguito Ryan inizier\u00e0 a conoscere meglio Lindsay, a provare qualcosa per lei ed, infine, a fidanzarsi con quella che sembrava, in apparenza, una ragazza \"secchiona\" ed antipatica. La relazione amorosa tra i due procede senza intoppi, fino a quando si viene a scoprire che Caleb \u00e8 il padre biologico della ragazza. La questione sulla paternit\u00e0 di Lindsay si solleva per il fatto che Caleb non forniva regolarmente sussidi economici alla madre di Lindsay. Quando Kirsten Cohen scopre di avere una sorellastra, i rapporti, gi\u00e0 burrascosi, con suo padre si incrinano ulteriormente, ma la donna si dimostra gentile e disponibile nei confronti di Lindsay. Quando Caleb considera l'idea di riconoscere legalmente Lindsay come figlia, facendo cos\u00ec di lei un'erede, sua moglie Julie Cooper vede nella ragazza una minaccia per la spartizione dell'eredit\u00e0 di suo marito. Sar\u00e0 proprio Julie a chiedere a Caleb di eseguire un test del DNA che dimostri la sua paternit\u00e0. Assillato dalle continue richieste di sua moglie, Caleb decide di fare il test. Lindsay \u00e8 distrutta da questa decisione, poich\u00e9 viene a conoscenza di ci\u00f2 proprio durante la festa in cui Caleb avrebbe dovuto riconoscerla, annunciando ci\u00f2 alla gente di Newport. Il test dimostra la paternit\u00e0 di Caleb, ma, nonostante ci\u00f2, Lindsay e sua madre decidono di ritornare a Chicago, lasciandosi alle spalle tanto Ryan (che amava ancora) quanto Caleb.\nAlex Kelly.\nAlex Kelly (interpretata da Olivia Wilde) \u00e8 la giovane manager del Bait Shop. Conosce Seth, che si fece assumere nel locale, con il quale inizia una breve relazione. Legher\u00e0 poi con Marissa, diventando anche la sua ragazza in seguito. La loro storia finisce quando Alex capisce che Marissa \u00e8 ancora legata sentimentalmente a Ryan. Torner\u00e0 dai suoi genitori, dai quali si era emancipata, e riprender\u00e0 a studiare. \nQuando nella seconda serie Summer lascia Seth perch\u00e9 lui \u00e8 scappato a Portland l'estate precedente, distrutto dalla partenza di Ryan (il suo migliore amico), Seth non si perde d'animo e prova a riconquistarla: decide infatti di lavorare al Bait Shop, un locale gestito proprio da Alex, per avere i biglietti per un concerto da dare a Summer, cos\u00ec spera che lei, considerandolo cambiato e disposto ad avere un'amicizia, ritorni ad interessarsi a lui. In quest'occasione scopre che Alex ha 17 anni come lui, sebbene sembri molto pi\u00f9 grande. \u00c8 stata cacciata da scuola e si \u00e8 emancipata dai genitori. Pi\u00f9 tardi, quando il piano di Seth va a monte, si metteranno insieme.\n Seth viene a sapere che l'ex della ragazza \u00e8 a Newport e siccome in effetti con Alex non ha ancora rotto, decide di sparire per darle il tempo di fare una scelta: non sa per\u00f2 che l'ex in realt\u00e0 \u00e8 una lei (Jodie, interpretata da Emmanuelle Chriqui): Alex \u00e8 bisessuale e sar\u00e0 questa verit\u00e0 non rivelata che li far\u00e0 lasciare.\n Poco tempo dopo Marissa diventa molto amica di Alex, al punto di aiutarla a liberarsi di Jodie, dormire a casa sua, mettersi i suoi vestiti o uscire solo con lei. Siccome Alex si sta accorgendo che Marissa le sta molto pi\u00f9 vicino di quanto abbia mai fatto Seth, le dice chiaramente di aver capito cosa vuol fare con lei. Dall'episodio dodici al sedici, le due stanno insieme. Marissa lascia la villa di Julie e Caleb per andare dalla ragazza, arrivando a saltare le lezioni pur di starle accanto. Se Alex per\u00f2 \u00e8 ormai innamorata Marissa, pur non ammettendolo, la sta usando per vendicarsi della madre; a questo punto Julie, sapendo come stanno veramente le cose, convince Ryan a darle una mano a tornare da lei. Ryan, che prova ancora qualcosa per Marissa, decide di aiutare la madre della ragazza, nonostante tutto ci\u00f2 che \u00e8 successo. Alex infine apre gli occhi sulla loro relazione: sono troppo diverse e non pu\u00f2 funzionare. Vedendo quanto \u00e8 felice Marissa con la sua vita da liceale decide quindi di tornare dai suoi genitori, nel tentativo di dimenticarsi di ogni cosa successa nell'ultimo periodo.\nZach Stevens.\nZach Stevens \u00e8 interpretato da Michael Cassidy (doppiato da Federico di Pofi) \u00e8 il nuovo ragazzo di Summer. Vive un'amicizia con Seth con il quale condivide la stessa passione per i fumetti, ma anche per Summer, per la quale attraverseranno poi una forte rivalit\u00e0. Otterr\u00e0 i diritti per pubblicare \"Atomic County\". Il creatore della serie Josh Schwartz descrive Zach come un \"avversario formidabile\" di Seth.\nSeconda stagione\nZach si \u00e8 iscritto al club dei fumetti di Seth, diventando amici intimi. Tuttavia, la loro amicizia \u00e8 stata messa alla prova quando Seth scopre che Zach ha una relazione con la sua ex-fidanzata, Summer Roberts. Zach e Seth decidono di dare vita a un fumetto, chiamato \"Atomic County\", incentrato sulle vicende di adolescenti della Contea di Orange in possesso di superpoteri. Durante la creazione del fumetto, Summer si rende conto di provare ancora dei sentimenti per Seth, e torna insieme a lui. Zach, tornato dal matrimonio della sorella in Italia, inventa che aveva una relazione con una ragazza italiana, per\u00f2 Seth e Summer scoprono rapidamente che questa storia \u00e8 falsa. Seth e Zach decidono di contendersi Summer al party di lancio del fumetto. Zach lascia Orange County per lavorare insieme a George Lucas, invece Seth ritorna con Summer.\nTerza stagione\nViene citato da Seth quando scopre da Anna che \u00e8 una fan del fumetto \"Atomic County\".\nKevin Volchok.\nKevin Volchok \u00e8 interpretato da Cam Gigandet (doppiato da Francesco Pezzulli) \u00e8 un surfer che fa uso di droga e alcool. Va a letto con Casey, la ragazza di Johnny, facendoli lasciare. Entra presto nella vita di Marissa e di Ryan. Avr\u00e0 una relazione con Marissa della quale finir\u00e0 per innamorarsi. Vedendola insieme a Ryan, mentre questo la sta accompagnando in aeroporto, li inseguir\u00e0 causando poi un incidente mortale per la ragazza. Fugge dalla polizia cambiando lavoro di citt\u00e0 in citt\u00e0. Convinto da Seth, decider\u00e0 di costituirsi. Quando incontra Ryan, gli rivela che il senso di colpa lo distrugge e che \u00e8 pronto a farsi uccidere da lui per porvi fine. Ryan, dicendogli che deve vivere col rimorso, se ne va, lasciando che finisca in carcere.\nTerza Stagione\nKevin Volchok compare per la prima volta nella terza stagione della serie, ed entra in scena come rivale in amore di Johnny Harper e bulletto della spiaggia frequentata da quest'ultimo. Dopo la morte di Johnny, Kevin inizier\u00e0 una relazione con Marissa Cooper. In realt\u00e0 la relazione tra i due non ha come fondamento l'amore reciproco, ma \u00e8 piuttosto un segnale del lento declino di Marissa (la quale in una puntata gli dice che sta insieme a lui solo perch\u00e9 si fa schifo). Verso la fine della serie Marissa riesce a riavvicinarsi a Ryan e lascia definitivamente Volchok. Quest'ultimo per\u00f2, ha vissuto la loro relazione come una tormentata storia d'amore e non riesce ad accettare la fine della storia. Accecato dalla rabbia provocher\u00e0 l'incidente mortale che far\u00e0 uscire di scena Marissa.\nNello svolgersi della trama Volchok diventa sempre pi\u00f9 l'antagonista di Ryan. Durante la terza stagione si scontrano in cinque situazioni differenti. La prima volta Ryan impedisce a Johnny di affrontarlo convincendolo a lasciar perdere, ma quando Volchok insulta Marissa e le altre ragazze, Ryan lo colpisce con un pugno. La seconda volta va a recuperare Marissa tenuta in ostaggio da Volchok sotto il molo della spiaggia. Ryan finge di perdere il controllo e minaccia Volchok con un collo di bottiglia spezzato. La terza volta \u00e8 Volchok ad uscirne vincitore, in quanto Ryan ammette che ormai non \u00e8 pi\u00f9 affar suo quel che riguarda Marissa, e si raccomanda di trattarla bene. La quarta volta Volchok provoca Ryan e si scatena una rissa, reo di aver rubato i soldi ad una festa di beneficenza. Volchok sta per averla vinta, ma mentre lo sta per uccidere, Ryan ha un flashback sullo scontro avuto con suo fratello. Ora la situazione \u00e8 la stessa, a ruoli invertiti, ma Ryan dopo avergli fatto perdere i sensi si ferma. Infine, mentre Ryan porta Marissa da suo padre, Volchok li raggiunge e cerca di speronarli in macchina. Volchok avr\u00e0 la meglio ma, spaventato dall'incidente, fuggir\u00e0 via.\nNonostante tutte le sue numerose referenze da cattivo ragazzo, Volchok non \u00e8 del tutto insensibile. Oltre che nella quarta stagione dove il rimorso per la morte di Marissa lo perseguita tanto da volersi fare uccidere da Ryan per fermare il suo senso di colpa, anche nella terza stagione si dimostra ogni tanto disposto a comportarsi in modo gentile. Ad esempio, oltre al fatto che i gesti commessi li ha fatti anche per conquistare Marissa, mostra un certo dispiacere per la morte di Johnny in quanto una volta loro erano amici. Inoltre soccorre Marissa quando perde i sensi nella vecchia villa che Ryan bruci\u00f2 nel secondo episodio della serie dimostrandosi estremamente preoccupato, e restituisce a Marissa l'orologio da 4.000 dollari invece di venderlo.\nQuando Ryan avvisa gli amici di Volchok di volerlo incontrare sotto al pontile, questi crede che voglia affrontarlo, ma Ryan gli dice che vuole solo parlare. Ovviamente Volchok immagina che voglia dirgli di stare lontano da Marissa ma, invece, Ryan gli risponde che starle vicino non tocca pi\u00f9 a lui, ma a Volchok e detto questo gli chiede di trattarla bene perch\u00e9 lo merita per poi andarsene, lasciando Volchok sorpreso a riflettere. Quella sera stessa dimostra di voler provare a fare come gli ha chiesto Ryan e inizia a chiedere a Marissa diverse cose della sua vita, ma quando lei gli chiede come mai stavolta si dimostra cos\u00ec curioso e gentile e lui risponde che la vuole trattare bene, Marissa gli risponde che se volesse essere trattata bene non starebbe con lui, e quindi Volchok torna a comportarsi come prima. Quando poi Marissa lo lascia per andare a visitare Berkeley con Ryan, fa un paragone ad un film che guardava da piccola insieme a Kaitlin, \"Tutti insieme appassionatamente\": Volchock, quando Marissa va a casa sua dopo essere tornata, sta dormendo, ma ha sopra al tavolo il DVD di quel film, che ha evidentemente visto. \nMarissa va con lui al ballo di fine anno, ma lo sorprende mentre bacia un'altra, lui la accusa di essere un'ipocrita perch\u00e9 \u00e8 uscita con lui solo per la soddisfazione di cambiarlo, dopo ci\u00f2 Marissa chiude con lui capendo che Volchok non cambier\u00e0 mai. Nonostante tutto dimostra per Marissa un sincero, seppur contorto, interessamento amoroso che sar\u00e0 la chiave del suo folle attacco che provocher\u00e0 la morte di Marissa, vedendola in auto con Ryan, facendo fare loro l'incidente stradale che causa la morte della ragazza, e in seguito l'insopportabile senso di colpa.\nQuarta stagione\nNella quarta stagione Volchok \u00e8 tormentato dai sensi di colpa e si nasconde dalla polizia e da Ryan, che lo vuole uccidere per vendicarsi. Nella sua fuga \u00e8 aiutato da Sandy Cohen e da Seth. Tutti e due lo aiutano per\u00f2 non tanto per farlo uscire dalla situazione, ma solo perch\u00e9 non vogliono vedere Ryan macchiarsi di un reato gravissimo come l'omicidio. Alla fine Ryan trova Volchok, che ha deciso di costituirsi, grazie allo stesso Sandy. Volchok chiede a Ryan di ucciderlo, dato che la morte \u00e8 ormai un sollievo per lui, ma il suo rivale non intende fargli questo favore. Con l'arresto, Volchok esce definitivamente di scena."}
{"id": "476614", "revid": "729019", "url": "https://it.wikipedia.org/wiki?curid=476614", "title": "Ricky Januarie", "text": "Biografia.\nProfessionista dal 2002, esord\u00ec nei Boland Cavaliers in Currie Cup e nei Lions in Super Rugby; debutt\u00f2 negli \"Springbok\" a East London nel 2005 in un \"test match\" contro l', realizzando anche una delle 21 mete con cui il vinse l'incontro per 134-3.\nFece parte della selezione sudafricana alla , manifestazione nella quale scese in campo in due incontri, e al termine della quale si laure\u00f2 campione del mondo; nella stagione successiva pass\u00f2 alla \"franchise\" professionistica degli Stormers, nella quale milita tuttora.\nNell'autunno 2009 gli Stormers concessero al club gallese degli Ospreys, in Celtic League, il prestito del giocatore per due mesi al fine di far fronte alle carenze di organico susseguenti a una serie di infortuni.\nNel giugno 2011 ha firmato un contratto per la neopromossa squadra di prima divisione francese del Lione; al trasferimento ha fatto seguito anche l'annuncio del ritiro di Januarie dall'attivit\u00e0 internazionale a soli 29 anni dopo 47 presenze negli \"Springbok\"."}
{"id": "476620", "revid": "765341", "url": "https://it.wikipedia.org/wiki?curid=476620", "title": "Marasmius", "text": "Marasmius Fr., Floram Scanicam(22): 339 (1836).\nIl genere Marasmius \u00e8 molto vicino al genere Collybia da cui non c'\u00e8 un netto distacco, per cui alcune specie trovano posto nell'uno o nell'altro a seconda degli autori. \nGran parte delle specie non hanno interesse alimentare perch\u00e9 piccole, coriacee, non comuni o con cattivo odore, con alcune eccezioni:\nI funghi appartenenti al genere sono quasi imputrescibili, non hanno volva n\u00e9 anello; il\ncappello \u00e8 poco carnoso, le lamelle non decorrenti piuttosto rade; il\ngambo \u00e8 di consistenza cartilaginea o cornea, sottile; alcuni presentano\nodori caratteristici e sgradevoli; hanno dimensioni medio-piccole e portamento snello. \nLe spore in massa sono rosate, rossicce o bruno-vinoso; sono poligonali (cfr. Entoloma) od allungate e striate con sei solchi longitudinali (cfr. Clitopilus), e prive di poro germinativo.\nSpecie di \"Marasmius\".\nLa specie tipo \u00e8 il \"Marasmius rotula\" (Scop.) Fr. (1838), altre specie sono:"}
{"id": "476621", "revid": "729019", "url": "https://it.wikipedia.org/wiki?curid=476621", "title": "Breyton Paulse", "text": "Biografia.\nGiocatore \"coloured\" dell'allora Provincia del Capo, Paulse proviene da una famiglia di agricoltori; si mise in luce negli anni della fine dell\"'apartheid\" in Sudafrica, e fu subito notato da un osservatore e inviato all'universit\u00e0 di Stellenbosch.\nEsord\u00ec a livello provinciale in Currie Cup nel Western Province nel 1996 e, due anni pi\u00f9 tardi, negli Stormers in Super 12; nel 1999 giunse il debutto negli \"Springbok\" in un \"test match\" vinto 74-3 contro l'.\nIn quello stesso anno prese parte alla nel Regno Unito, al termine della quale il si classific\u00f2 terzo; dal 2000 divenne titolare fisso e fu sempre presente in campo sia per gli Stormers che per la Nazionale; infortunatosi a un ginocchio nel 2002, torn\u00f2 in tempo per il Tri Nations e l'anno successivo fece parte della spedizione in Australia alla , da cui il Sudafrica usc\u00ec ai quarti di finale.\nNel 2005-06 fu in Francia al Clermont per una stagione, poi torn\u00f2 agli Stormers.\nPresente in Nazionale fino al giugno 2007, non fu poi chiamato per la successiva Coppa del Mondo in Francia, e la sua carriera internazionale termin\u00f2 dopo 64 incontri e 26 mete, quarto miglior realizzatore assoluto degli \"Springbok\" dopo Bryan Habana, Joost van der Westhuizen e Jaque Fourie.\nVanta anche due inviti nei Barbarians tra il 2001 e il 2004.\nDopo il ritiro si \u00e8 dedicato all'attivit\u00e0 di commentatore sportivo."}
{"id": "476629", "revid": "1543377", "url": "https://it.wikipedia.org/wiki?curid=476629", "title": "NP-completo", "text": "Nella teoria della complessit\u00e0 computazionale i problemi NP-completi sono i pi\u00f9 difficili problemi nella classe \"NP\" (\"problemi non deterministici in tempo polinomiale\") nel senso che, se si trovasse un algoritmo in grado di risolvere \"velocemente\" (nel senso di utilizzare tempo polinomiale) un qualsiasi problema NP-completo, allora si potrebbe usarlo per risolvere \"velocemente\" \"ogni\" problema in NP.\nLa classe di complessit\u00e0 che contiene tutti i problemi NP-completi \u00e8 spesso indicata con \"NP-C\".\nUn esempio di problema NP-completo \u00e8 il problema delle somme parziali, cio\u00e8: dato un insieme finito di numeri interi, determinare se esiste un sottoinsieme tale che la somma dei suoi elementi sia zero. \u00c8 evidente che \u00e8 facile verificare velocemente se un sottoinsieme \u00e8 o meno una soluzione del problema, ma non \u00e8 noto alcun metodo per trovare una soluzione che sia sensibilmente pi\u00f9 veloce di provare tutti i possibili sottoinsiemi tranne i due che contengono tutti numeri concordi (tutti negativi o tutti positivi), quelli formati da un solo numero negativo e da tutti numeri positivi maggiori in valore assoluto al numero negativo e quelli formati da un solo numero positivo e da tutti numeri negativi maggiori in valore assoluto al numero positivo.\nDefinizione formale di NP-completezza.\nUn problema formula_1 \u00e8 NP completo se sta in NP e se formula_2 (appartenente anch'esso ad NP), formula_3\nOvvero se formula_1 \u00e8 il pi\u00f9 difficile problema in NP.\nIn altre parole possiamo dire che un linguaggio L \u00e8 NP-completo se i seguenti enunciati sono veri:\nQuesta \u00e8 detta Karp-completezza, caso particolare della Cook-completezza che definisce un problema NP-completo se, dato un oracolo per il problema formula_5, ovvero un meccanismo in grado di rispondere ad una qualsiasi domanda sull'appartenenza di una stringa a formula_5 in un'unit\u00e0 di tempo, \u00e8 possibile riconoscere in tempo polinomiale un qualsiasi linguaggio in NP. La definizione di Cook-completezza risulta essere pi\u00f9 generale tanto da includere i complementi dei problemi NP-completi nella classe dei problemi NP-completi.\n\"Riducibile\" qui significa che per ogni problema \"L\" c'\u00e8 una riduzione polinomiale, un algoritmo deterministico che trasforma istanze \"l\" \u2208 \"L\" in istanze \"c\" \u2208 \"C\", cos\u00ec che la risposta a \"c\" \u00e8 s\u00ec se e solo se la risposta a \"l\" \u00e8 s\u00ec. Per provare che un problema NP \"A\" \u00e8 infatti un problema NP-completo \u00e8 sufficiente mostrare che un problema NP-completo gi\u00e0 conosciuto si riduce a \"A\".\nUna conseguenza di questa definizione \u00e8 che se avessimo un algoritmo di tempo polinomiale per \"C\", potremmo risolvere tutti i problemi in NP in tempo polinomiale.\nQuesta definizione \u00e8 stata data da Stephen Cook in una pubblicazione intitolata 'The complexity of theorem-proving procedures' alle pagine 151-158 di \"Proceedings of the 3rd Annual ACM Symposium on Theory of Computing\" nel 1971, anche se il termine \"NP-completo\" non appare da nessuna parte nel suo scritto. A quella conferenza di computer science, ci fu un acceso dibattito tra gli scienziati dell'informazione sul tema se problemi NP-completi potessero essere risolti in tempo polinomiale con una macchina di Turing deterministica. John Hopcroft convinse tutti i presenti alla conferenza ad accantonare questa questione per riprenderla successivamente, visto che nessuno aveva prove formali per dimostrare quello che diceva. Questa questione \u00e8 nota come il problema se P=NP.\nNessuno ancora \u00e8 stato capace di provare se i problemi NP-completi siano infatti risolvibili in tempo polinomiale, facendo di questo uno dei pi\u00f9 grandi problemi della matematica. C'\u00e8 comunque il forte sospetto fra gli scienziati che questi problemi non possano essere risolti in tempo polinomiale; secondo una votazione informale nel 2002 fra 100 ricercatori, per 61 di loro parve pi\u00f9 verosimile che \"P\u2260NP\" mentre solo per 9 che \"P=NP\". Il Clay Mathematics Institute a Cambridge, MA offre la ricompensa di un milione di dollari a chiunque riesca a fornire una dimostrazione che P=NP o P\u2260NP.\nAll'inizio sembra abbastanza sorprendente che problemi NP-completi debbano perfino esistere, ma nel celebre teorema di Cook-Levin (dimostrato indipendentemente da Leonid Levin), Cook prov\u00f2 che il problema della soddisfacibilit\u00e0 booleana \u00e8 NP-completo. Nel 1972 Richard Karp prov\u00f2 che alcuni altri problemi erano lo stesso NP-completi, quindi c'\u00e8 una classe di problemi NP-completi (oltre il problema della soddisfacibilit\u00e0 booleana). Dal risultato originale di Cook, migliaia di altri problemi sono stati mostrati essere NP-completi; molti di questi problemi sono riportati nel libro di Garey e Johnson's 1979 \"Computers and Intractability: A Guide to NP-Completeness\".\nUn problema che soddisfa la condizione 2 ma non necessariamente la condizione 1 \u00e8 detto NP-hard. Informalmente, un problema NP-hard \u00e8 \"almeno difficile come\" qualsiasi problema NP-completo, e forse anche pi\u00f9 difficile. Per esempio, scegliere la mossa perfetta in certi giochi da tavolo di lato arbitrario \u00e8 NP-hard o perfino strettamente pi\u00f9 difficile di problemi NP-hard.\nEsempi di problemi.\nUn esempio interessante \u00e8 il problema di isomorfismo di grafi, il problema della teoria dei grafi che consiste nel determinare se esiste un isomorfismo tra due grafi. Due grafi sono isomorfi se uno pu\u00f2 essere trasformato nell'altro semplicemente rinominando i suoi vertici. Consideriamo questi due problemi:\nIl problema dell'isomorfismo di sottografi \u00e8 NP-completo. Si sospetta che il problema dell'isomorfismo di grafi non sia n\u00e9 P n\u00e9 NP-completo, sebbene sia evidentemente in NP. Questo \u00e8 un esempio di un problema che si ritiene computazionalmente difficile, ma che si ritiene non sia NP-completo.\nIl metodo pi\u00f9 facile per dimostrare che un nuovo problema sia NP-completo \u00e8 prima di tutto dimostrare che appartiene alla classe NP, e quindi trovare una riduzione da un problema che si sa essere NP-completo al nuovo problema (nella sua forma decisionale).\nDi seguito si indicano alcuni famosi problemi NP-completi, con accanto il nome in lingua inglese e la relativa sigla:\nPer un elenco pi\u00f9 completo di problemi NP-completi vedi Lista di problemi NP-completi.\nSegue uno schema di alcuni problemi e delle riduzioni tipicamente utilizzate per provarne la NP-completezza. Nello schema una freccia da un problema ad un altro indica la direzione della riduzione.\nDi solito vi sono piccole differenze tra problemi in P e problemi NP-completi. Per esempio il 3-SAT, una riduzione del problema di soddisfacibilit\u00e0 di formule booleane, rimane NP-completo, nonostante il problema 2SAT, che \u00e8 leggermente meno stringente sia in P.\nSoluzioni imperfette.\nFino ad ora, tutti gli algoritmi conosciuti per problemi NP-Completi necessitano di un tempo superpolinomiale nella dimensione dell'input. L'esistenza di algoritmi pi\u00f9 veloci \u00e8 sconosciuta. Quindi, per risolvere un problema NP-Completo di dimensioni non banali, generalmente vengono utilizzati i seguenti approcci:\nUn esempio di algoritmo euristico \u00e8 l'algoritmo greedy (\"algoritmo ingordo\") sub-ottimale O(\"n\" log \"n\") usato per il problema della colorazione dei grafi durante la fase di allocazione dei registri di alcuni compilatori. Ogni vertice \u00e8 una variabile, gli archi vengono disegnati tra le variabili usate nello stesso momento, e i colori indicano il registro assegnato ad ogni variabile. Poich\u00e9 la maggior parte delle macchine RISC ha un gran numero di registri generici, anche un approccio euristico \u00e8 efficace per quest'applicazione.\nCompletezza con diversi tipi di riduzione.\nNella definizione di NP-completezza data sopra, il termine \"riduzione\" \u00e8 stato usato nel suo significato tecnico di riduzione molti a uno in tempo polinomiale.\nUn altro tipo di riduzione \u00e8 la riduzione di Turing in tempo polinomiale. Dati due problemi \"X\" e \"Y\" e data una procedura \"f\" che risolve \"Y\" in tempo polinomiale, si parla di riduzione di Turing con tempo polinomiale se \u00e8 possibile scrivere un programma che richiami \"f\" e risolva \"X\" in tempo polinomiale. Questa definizione di riducibilit\u00e0 \u00e8 in contrasto con la riducibilit\u00e0 molti a uno. In quest'ultima, infatti, il programma pu\u00f2 richiamare la procedura una sola volta e il valore restituito dalla procedura deve essere il valore restituito dal programma.\nSe si definisse un concetto analogo alla NP-completezza utilizzando le riduzioni di Turing invece che quelle molti a uno, l'insieme dei problemi non sarebbe pi\u00f9 piccolo dell'insieme di quelli NP-completi. Non \u00e8 ancora chiaro se esso sarebbe invece, pi\u00f9 grande. Se i due concetti fossero uguali, allora ne seguirebbe che NP = co-NP. Poich\u00e9 per definizione l'insieme di problemi NP-completi e il suo complementare sono uguali considerando la riducibilit\u00e0 di Turing e poich\u00e9 i due insiemi sono entrambi sovrainsiemi degli stessi insiemi definiti con le riduzioni molti a uno. Perci\u00f2, se entrambe le definizioni di NP-completezza sono uguali, c'\u00e8 un problema co-NP-completo (sotto entrambe le definizioni) come ad esempio il complemento del problema della soddisfacibilit\u00e0 booleana che \u00e8 anche un problema NP-completo (sotto entrambe le definizioni). Questo implicherebbe che NP = co-NP come si vede nella dimostrazione dell'articolo co-NP. Anche se l'uguaglianza di NP e co-NP \u00e8 una questione aperta \u00e8 considerata improbabile, e quindi \u00e8 altrettanto improbabile che le due definizione di NP-completezza siano equivalenti.\nUn altro tipo di riduzione che viene spesso usato per definire l'NP-completezza \u00e8 la riduzione molti a uno in spazio logaritmico. Essa \u00e8 una riduzione molti a uno che pu\u00f2 essere calcolata usando una quantit\u00e0 di spazio al pi\u00f9 logaritmica. Dato che ogni computazione che pu\u00f2 essere fatta in uno spazio logaritmico pu\u00f2 anche essere fatta in tempo polinomiale, ne segue che se esiste una riduzione molti a uno in spazio logaritmico esiste anche una riduzione molti a uno in tempo polinomiale. Questo tipo di riduzione \u00e8 pi\u00f9 raffinata della pi\u00f9 comune riduzione molti a uno in tempo polinomiale e permette di distinguere pi\u00f9 classi di problemi come ad esempio la classe dei problemi P-completi. Se sotto questo tipo di riduzione cambi la definizione di NP-completezza \u00e8 ancora una domanda aperta."}
{"id": "476630", "revid": "1442080", "url": "https://it.wikipedia.org/wiki?curid=476630", "title": "Marasmiaceae", "text": "Marasmiaceae \u00e8 una famiglia di funghi basidiomiceti appartenente all'ordine Agaricales.\nTassonomia.\nGeneri di \"Marasmiaceae\".\nIl genere tipo \u00e8 Marasmius , altri generi inclusi sono:"}
{"id": "476634", "revid": "124612693", "url": "https://it.wikipedia.org/wiki?curid=476634", "title": "Giovanni II Partecipazio", "text": "Biografia.\nEra figlio e co-reggente del predecessore Orso I Participazio e divenne automaticamente doge alla morte di quest'ultimo.\nNomin\u00f2 molti suoi figli e fratelli come co-reggenti per stabilire una successione dinastica, ma morirono tutti prima di lui. Ebbe fama di nepotista, e di aver curato gli affari propri pi\u00f9 che quelli della collettivit\u00e0.\nCerc\u00f2 di ottenere per il fratello Badoario il governo di Comacchio, e per questo lo sped\u00ec dal Papa. Marino Conte di Comacchio lo cattur\u00f2 e lo rimand\u00f2 a Venezia, ma Badoario mor\u00ec; allora Giovanni II Partecipazio conquist\u00f2 e devast\u00f2 Comacchio, ma non pot\u00e9 tenerla perch\u00e9 Comacchio era possedimento papale.\nAssoci\u00f2 al dogado il fratello Pietro, che per\u00f2 mor\u00ec, quindi il fratello Orso, che non volle per\u00f2 accettare la dignit\u00e0 dogale quando Giovanni si ammal\u00f2 gravemente. L'Assemblea dei Venetici elesse allora un nuovo doge (887) e Giovanni II Partecipazio si ritir\u00f2 a vita privata.\nGiovanni II Partecipazio fu rieletto doge alla morte del successore, ma dovette definitivamente abdicare dopo pochi mesi sempre a motivo della sua malferma salute. Non si sa dove fu sepolto."}
{"id": "476637", "revid": "124612671", "url": "https://it.wikipedia.org/wiki?curid=476637", "title": "Pietro I Candiano", "text": "Biografia.\nIl suo breve governo dur\u00f2 appena cinque mesi, ma fu molto significativo sin dal momento della sua elezione. Il Candiano fu infatti acclamato doge dal popolo il 17 aprile 887, essendo ancora in carica il predecessore Giovanni II Partecipazio. Quest'ultimo ebbe il compito di legittimare questo evento, di fatto rivoluzionario, trasmettendo al successore le insegne del potere. Alla morte del Candiano, Giovanni era ancora in vita ma lasci\u00f2 che il popolo scegliesse il governante che preferiva.\nLa famiglia Candiano aveva fatto da poco la sua comparsa nella scena politica veneziana, in linea con il processo di sviluppo sociale ed economico che interess\u00f2 Venezia a partire dalla seconda met\u00e0 del IX secolo. La casata si ritrover\u00e0 ai vertici del Ducato per la gran parte del X secolo e, sul modello di Pietro, bas\u00f2 il proprio successo proprio sul consenso del popolo.\nLa sua prematura scomparsa imped\u00ec al doge perlomeno di abbozzare una politica interna, mentre \u00e8 possibile delineare la base della sua azione all'estero all'insegna degli interessi mercantili veneziani.\nIntendeva infatti neutralizzare i corsari Slavi, in particolare Narentani, che infestavano le coste dalmate e contro di questi organizz\u00f2 due spedizioni militari. La prima non ebbe successo; la seconda, cui partecip\u00f2 lo stesso doge a capo di dodici navi, raggiunse Macarsca e si concluse il 18 settembre con un breve scontro a terra che vide la disfatta dei Veneziani e la morte del Candiano stesso. Il suo corpo fu sottratto da un suo soldato di nome Andrea Tribuno che lo fece seppellire nella Basilica di Sant'Eufemia di Grado.\nDa questo momento, l'atteggiamento del Ducato nei confronti degli Slavi venne ridimensionato, tant'\u00e8 che solo un secolo dopo, durante il dogato di Pietro II Orseolo, si ebbe un'altra spedizione militare. I traffici mercantili veneziani, peraltro, non si interruppero, segno che il governo aveva raggiunto un accordo (forse dietro pagamento di tributi) con i pirati."}
{"id": "476645", "revid": "110157", "url": "https://it.wikipedia.org/wiki?curid=476645", "title": "Boudevilliers", "text": "Boudevilliers (toponimo francese) \u00e8 una frazione di 764 abitanti del comune svizzero di Val-de-Ruz, nel distretto di Val-de-Ruz (Canton Neuch\u00e2tel).\nStoria.\nFino al 31 dicembre 2012 \u00e8 stato un comune autonomo che si estendeva per 12,57\u00a0km\u00b2; il 1\u00ba gennaio 2013 \u00e8 stato accorpato agli altri comuni soppressi di Cernier, Ch\u00e9zard-Saint-Martin, Coffrane, Dombresson, Engollon, Fenin-Vilars-Saules, Fontainemelon, Fontaines, Le P\u00e2quier, Les Geneveys-sur-Coffrane, Les Hauts-Geneveys, Montmollin, Savagnier e Villiers per formare il nuovo comune di Val-de-Ruz."}
{"id": "476646", "revid": "486946", "url": "https://it.wikipedia.org/wiki?curid=476646", "title": "Regulidi", "text": ""}
{"id": "476647", "revid": "1610933", "url": "https://it.wikipedia.org/wiki?curid=476647", "title": "Regolo (uccello)", "text": ""}
{"id": "476649", "revid": "1776051", "url": "https://it.wikipedia.org/wiki?curid=476649", "title": "Engollon", "text": "Engollon (toponimo francese) \u00e8 una frazione di 105 abitanti del comune svizzero di Val-de-Ruz, nel distretto di Val-de-Ruz (Canton Neuch\u00e2tel).\nStoria.\nFino al 31 dicembre 2012 \u00e8 stato un comune autonomo che si estendeva per 2,62\u00a0km\u00b2; il 1\u00ba gennaio 2013 \u00e8 stato accorpato agli altri comuni soppressi di Boudevilliers, Cernier, Ch\u00e9zard-Saint-Martin, Coffrane, Dombresson, Fenin-Vilars-Saules, Fontainemelon, Fontaines, Le P\u00e2quier, Les Geneveys-sur-Coffrane, Les Hauts-Geneveys, Montmollin, Savagnier e Villiers per formare il nuovo comune di Val-de-Ruz."}
{"id": "476650", "revid": "118580725", "url": "https://it.wikipedia.org/wiki?curid=476650", "title": "Arnaldo Bera", "text": "Biografia.\nNel 1933, si iscrisse al Partito comunista e partecip\u00f2 attivamente alla Resistenza al nazi-fascismo. Nel 1944, con il nome di battaglia di \"Luciano\", fu dapprima responsabile militare provinciale nel cremonese e poi comandante della Brigata Ferruccio Ghinaglia. Arrestato e torturato, non trad\u00ec i compagni. In seguito fu trasferito nel carcere di Bergamo e torn\u00f2 in libert\u00e0 il 26 aprile 1945.\nNel dopoguerra ricopr\u00ec importanti cariche nella CGIL prima e nel PCI poi: segretario della CGIL di Cremona, segretario della Federazione del PCI di Cremona prima e di Varese poi, membro della segreteria della federazione di Milano, segretario regionale della Lombardia e, dal 1951, membro degli organi nazionali del partito.\nIl 28 aprile 1963 fu eletto senatore nelle liste del Pci e fu membro della commissione permanente agricoltura e produzione agroalimentare fino al 9 aprile 1964, quando entr\u00f2 a far parte della commissione lavoro, previdenza sociale. Rieletto senatore il 19 maggio 1968, durante la quinta legislatura fece parte della commissione difesa.\nBera \u00e8 stato nominato testamentario delle carte e documenti dell'Archivio Secchia presso la Fondazione Feltrinelli di Milano direttamente dal dirigente comunista prima della sua morte nel 1973.\nDopo la svolta della Bolognina \u00e8 stato tra i fondatori del Partito della Rifondazione Comunista."}
{"id": "476655", "revid": "287204", "url": "https://it.wikipedia.org/wiki?curid=476655", "title": "Regno di Calchfynedd", "text": "Il Regno di Calchfynedd \u00e8 un regno celtico semileggendario della Gran Bretagna altomedievale. \nEsso nacque dalla suddivisione dell'Ebrauc (che ruotava attorno a York, in Inghilterra), dopo la morte del suo sovrano, Arthuis, nonno di Cynwyd Cynwydion, primo sovrano del Calchfynedd, o meglio del Cynwydion (come in origine si chiam\u00f2 il Calchfynedd).\nIl territorio del regno si sarebbe trovato sulle rive del fiume Kent in \"Cumbria\", nel sud del Powys e comprendeva citt\u00e0 come Northampton e Dunstable. \nQuest'area fu data al figlio Cynwyd Cynwydion (inizi VI secolo). \nIl regno cadde attorno al 616 sotto i colpi degli anglosassoni della Mercia.\n\"Canu Heledd\" \u00e8 un insieme di poemi in antico gallese che narrano le vicende della caduta del regno. Le composizioni sono attestate dal IX secolo, ma risalgono forse a originali del VII secolo."}
{"id": "476659", "revid": "87909", "url": "https://it.wikipedia.org/wiki?curid=476659", "title": "I prigionieri dell'oceano", "text": ""}
{"id": "476661", "revid": "729019", "url": "https://it.wikipedia.org/wiki?curid=476661", "title": "Gonzo (giornalismo)", "text": "Gonzo \u00e8 un particolare stile di scrittura giornalistica, creato dallo scrittore e giornalista statunitense Hunter Stockton Thompson.\nCaratteristiche.\nIl termine \"gonzo\" \u00e8 stato usato in riferimento agli scritti di Thompson, per la prima volta, nel 1970 dal giornalista del \"Boston Globe\" Bill Cardoso, secondo il quale il termine \u00e8 nato nella comunit\u00e0 irlandese di Boston Sud, e indica l'ultima persona ancora in piedi dopo una maratona di bevute durata tutta la notte. Secondo tale stile, il giornalismo pu\u00f2 essere veritiero senza dover essere rigidamente oggettivo. Preferisce curare pi\u00f9 lo stile che la precisione e mira a descrivere le esperienze personali, le sensazioni, gli umori piuttosto che i fatti. Rappresenta uno sguardo diverso sulla realt\u00e0, teso a carpirne le sottili e intriganti manifestazioni, utile a concedere prospettive diverse a fatti e soggetti spesso cristallizzati e immobili nella loro descrizione pubblica.\nLo stile \"gonzo\" amplia il cosiddetto \"Nuovo giornalismo\", i cui esponenti pi\u00f9 conosciuti sono Tom Wolfe, Lester Bangs, e George Plimpton. \"Non trovo nessuna soddisfazione nel vecchio, tradizionale pensiero giornalistico: 'ho solo descritto il fatto. Ho solo dato uno sguardo neutro'\" disse Thompson in un'intervista per l'edizione online dell'Atlantic. \"Il giornalismo oggettivo \u00e8 una delle ragioni principali per cui ai politici americani \u00e8 stato permesso di essere tanto corrotti e tanto a lungo. Non si pu\u00f2 essere oggettivi su Nixon.\" Negli scritti di Thompson il punto di vista dell'autore \u00e8 spesso distorto dal consumo di droghe e alcool (spesso dichiarato nell'articolo), ma l'uso di droghe o alcool non ha nulla a che fare con il \"gonzo journalism\". Douglas Brinkley ha detto che nel \"gonzo\" non c'\u00e8 teoricamente bisogno di nessuna correzione o riscrittura, e spesso sono trascritte alla lettera interviste e conversazioni telefoniche. Altri autori che hanno usato lo stile \"gonzo\" sono ad esempio P. J. O'Rourke, William Godwin e Matt Taibbi."}
{"id": "476662", "revid": "110157", "url": "https://it.wikipedia.org/wiki?curid=476662", "title": "Brot-Plamboz", "text": "Brot-Plamboz (toponimo francese) \u00e8 un comune svizzero di 270 abitanti del Canton Neuch\u00e2tel, nel distretto di Le Locle. \u00c8 stato istituito nel 1888 aggregando le localit\u00e0 di Brot-Dessus e Plamboz; nel 1922 ha inglobato anche la localit\u00e0 di Le Joratel."}
{"id": "476663", "revid": "869212", "url": "https://it.wikipedia.org/wiki?curid=476663", "title": "Accordi di Basilea", "text": "Gli Accordi di Basilea sono linee guida in materia di requisiti patrimoniali delle banche, redatte dal Comitato di Basilea, costituito dagli enti regolatori del G10 (composto attualmente da undici paesi) pi\u00f9 il Lussemburgo allo scopo di perseguire la stabilit\u00e0 monetaria e finanziaria.\nGli accordi (assieme alle linee guida, agli standard e alle raccomandazioni) sono una particolare forma operativa attraverso cui il Comitato agisce e sono stabiliti nell'aspettativa che le singole autorit\u00e0 nazionali possano redigere disposizioni operative che tengano conto delle realt\u00e0 dei singoli stati. Infatti il Comitato, pur non avendo capacit\u00e0 regolamentare autonoma, riesce a conferire efficacia all'attivit\u00e0 svolta, in quanto i paesi che vi aderiscono sono implicitamente vincolati e quelli che non aderiscono si adeguano a quello che, di fatto, diventa uno standard regolamentare. In questo modo il Comitato incoraggia la convergenza verso approcci e standard comuni.\nEvoluzione.\nEssendo centrale la solidit\u00e0 patrimoniale degli istituti di credito, diviene priorit\u00e0 dell'ente regolatore concentrarsi sul rischio.\nQuesto approccio introduce alle principali innovazioni del settore creditizio in questi ultimi vent'anni: sviluppo di una nuova cultura sui rischi, standardizzazione delle tecniche ed individuazione delle \"best practices\", appostamenti in funzione dell'esposizione corretta per il rischio.\nGli accordi.\nBasilea I (Il primo Accordo di Basilea - 1988).\nI requisiti di capitalizzazione delle banche sono stati definiti nel 1988 con l'Accordo sul Capitale Minimo delle Banche, noto anche come \"Accordo di Basilea\", elaborato dal Comitato di Basilea, l'organismo rappresentativo delle principali banche centrali. Ad esso hanno aderito, fino ad oggi, gli enti regolatori di oltre 100 paesi.\nNel caso delle banche operanti in uno degli Stati membri dell'Unione europea, l'obbligatoriet\u00e0 delle indicazioni del Comitato di Basilea sul capitale minimo discende anche dal loro recepimento da parte del legislatore comunitario nelle direttive sulle imprese bancarie, assicurative e finanziarie. Questo Accordo \u00e8 stato, infatti, recepito nella Direttiva 647/1989.\nEsso contiene la prima definizione e la prima misura (standard) del capitale minimo bancario accettate a livello internazionale. L'assunto di fondo \u00e8 che a ciascuna operazione di prestito deve corrispondere una quota di capitale regolamentare da detenere a scopo precauzionale (cd. \"onere di capitale\"). Il capitale obbligatorio si determina confrontando l'entit\u00e0 del \"capitale o patrimonio di vigilanza\" (detto anche \"capitale eligibile\") e l'ammontare delle attivit\u00e0 bancarie impiegate nella concessione di prestiti (\"banking book\") ponderato per il rischio di credito (ossia di mancato o tardivo rimborso da parte dei prenditori). Per un gruppo bancario, il patrimonio di vigilanza bancario deve essere pari ad almeno l'8% delle attivit\u00e0 creditizie ponderate per il rischio di credito (\"Coefficiente di solvibilit\u00e0\").\nL'Accordo di Basilea obbligava le banche ad accantonare l'8% del capitale erogato, non investibile in attivit\u00e0 creditizia tipica, n\u00e9 in attivit\u00e0 para-assicurative, n\u00e9 in operazioni finanziarie sui mercati mobiliari, al fine di garantire solidit\u00e0 e fiducia nel sistema creditizio.\nCol tempo, l'Accordo si \u00e8 rivelato inadatto a fronteggiare le nuove sfide poste in essere dalle nuove tecnologie di comunicazione, prodotti finanziari, mercati bancari e dalle tecniche di gestione dei rischi (\"risk management\"). In particolar modo, non vengono presi in considerazione i rischi derivanti dalle operazioni sui mercati immobiliari e non sono accuratamente misurati i rischi di credito, che vengono piuttosto sottostimati. La principale conseguenza di ci\u00f2 \u00e8 l'arbitraggio, ossia una certa elusione del vincolo di capitale minimo imposto nel 1988. In pratica, a fronte del rispetto apparente della formula di Basilea I, il management bancario \u00e8 incentivato a:\nPer far fronte a queste nuove problematiche si \u00e8 provveduto ad una revisione dell'Accordo, culminata con il cosiddetto \"Basilea II\".\nBasilea II (Il Nuovo Accordo di Basilea - 2004; operativo 2007).\nDato che l'accordo del 1988 presentava il limite evidente che l'accantontamento era indifferente al rischio della controparte (essendo troppo per una controparte poco rischiosa e troppo poco per una controparte giudicata rischiosa) finiva con il penalizzare le banche con portafogli con un merito di credito pi\u00f9 elevato.\nNel gennaio 2001 il Comitato di Basilea diffuse il New Basel Capital Accord (in Italia noto come Nuovo Accordo di Basilea o pi\u00f9 semplicemente Basilea II), un documento di consultazione (da definire entro fine 2003 e a cui dare efficacia per la fine del 2006) per definire la nuova regolamentazione in materia di requisiti patrimoniali delle banche ed ovviare agli inconvenienti suddetti. In questo documento \u00e8 emerso che c'\u00e8 un ritorno al Gold Standard per le banche. L'oro fisico accantonato sar\u00e0 considerato Risk Free \nBasilea III (2010; operativo 2013).\nDopo la crisi del 2007-2009 sono state varate le nuove regole denominate Basilea III"}
{"id": "476667", "revid": "767487", "url": "https://it.wikipedia.org/wiki?curid=476667", "title": "I migliori anni della nostra vita (film 1946)", "text": "I migliori anni della nostra vita (\"The Best Years of Our Lives\") \u00e8 un film del 1946 diretto da William Wyler. \u00c8 ispirato al romanzo \"Glory for Me\" scritto da MacKinlay Kantor un anno prima.\nTrama.\nAl termine della seconda guerra mondiale tre reduci, il sergente Al Stephenson, il capitano di aviazione Fred Derry e il marinaio Homer Parrish fanno conoscenza su un aereo militare durante il volo di ritorno a casa verso Boone City. Fred, comandante su un aereo bombardiere operante in Europa, \u00e8 stato decorato; Homer ha perso le mani per le ustioni subite quando la sua portaerei \u00e8 stata affondata e ora usa delle protesi con un gancio meccanico; Al operava invece in un plotone di fanteria sul fronte del Pacifico. I tre si imbattono nelle numerose problematiche del reinserimento nella vita civile.\nIl pi\u00f9 giovane, Homer, verr\u00e0 aiutato dalla sorellina e da Wilma, sua comprensiva vicina di casa e fidanzata, a superare il profondo disagio per i continui sguardi altrui di piet\u00e0; il pi\u00f9 anziano, Al, dopo un periodo di crisi e di riadattamento, con il supporto della moglie Milly e dei due figli, Peggy e Rob, riprender\u00e0 il suo posto in banca (ma dovr\u00e0 anche confrontarsi con le proprie crisi di coscienza); e Fred, l'ex capitano dell'aviazione, superato il tradimento della bellissima moglie Marie, mai realmente conosciuta (si erano sposati appena 20 giorni prima che lui partisse per il fronte) riscoprir\u00e0 infine la fiducia nell'avvenire e la gioia di un nuovo, importante legame affettivo proprio con Peggy (la figlia di Al) alle nozze di Homer con Wilma.\nRiconoscimenti.\nNel 1989 \u00e8 stato inserito fra i film conservati nel National Film Registry presso la Biblioteca del Congresso degli Stati Uniti d'America.\nHarold Russell, l'attore canadese interprete del ruolo di Homer Parrish, era un vero reduce della seconda guerra mondiale e, da sergente dei par\u00e0, aveva veramente perduto entrambe le mani. Egli ricevette, durante la cerimonia di consegna degli Oscar una seconda statuetta (premio speciale), per \"aver portato speranza e coraggio ai compagni veterani\" grazie alla sua interpretazione nel film. Russell resta il solo attore ad aver ricevuto 2 Oscar nel medesimo anno e per il medesimo film.\nNel 1998 l'American Film Institute l'ha inserito al 37\u00ba posto della classifica dei migliori cento film statunitensi di tutti i tempi, posizione riconfermata dieci anni dopo nella lista aggiornata.\nRemake.\nIl film ebbe un remake televisivo nel 1975 \"Returning Home\" interpretato da Tom Selleck e diretto da Daniel Petrie.\nIl film del 2019: I migliori anni della nostra vita non \u00e8 un remake di questo del 1946, ma ha solo lo stesso titolo."}
{"id": "476674", "revid": "54354", "url": "https://it.wikipedia.org/wiki?curid=476674", "title": "DVD dual layer", "text": ""}
{"id": "476675", "revid": "1305772", "url": "https://it.wikipedia.org/wiki?curid=476675", "title": "Kratovo (Macedonia del Nord)", "text": "Kratovo (macedone: \u041a\u0440\u0430\u0442\u043e\u0432\u043e) \u00e8 un comune nella parte nord-orientale della Macedonia del Nord. \"Kratovo\" \u00e8 il capoluogo del municipio.\nIl municipio confina a nord con Staro Nagori\u010dane e Kriva Palanka, a est con Ko\u010dani, ad ovest con Kumanovo e a sud con Probi\u0161tip.\nSociet\u00e0.\nEvoluzione demografica.\nDal punto di vista etnico gli abitanti sono cos\u00ec suddivisi:\nLocalit\u00e0.\nIl comune \u00e8 formato dall'insieme delle seguenti localit\u00e0:\nSport.\nCalcio.\nLa squadra principale della citt\u00e0 \u00e8 il Sileks Kratovo, tre volte campione di Macedonia e tre volte vincitore di coppa di Macedonia."}
{"id": "476679", "revid": "1305772", "url": "https://it.wikipedia.org/wiki?curid=476679", "title": "DVD doppio strato", "text": "I DVD a doppio strato (o dual layer):"}
{"id": "476686", "revid": "6923", "url": "https://it.wikipedia.org/wiki?curid=476686", "title": "DVD-D", "text": "I DVD-D (\"disposable DVD\", DVD usa-e-getta) sono particolari DVD \"a tempo\". In genere usati per la diffusione dei film, utilizzano una tecnologia chiamata FlexPlay, una particolare colla atossica che tiene incollati i due layer del disco. Una volta aperta la confezione, i layer si staccano e il dvd si ossida in 48 ore. "}
{"id": "476687", "revid": "880084", "url": "https://it.wikipedia.org/wiki?curid=476687", "title": "Organi omologhi", "text": ""}
{"id": "476690", "revid": "71966267", "url": "https://it.wikipedia.org/wiki?curid=476690", "title": "Murena", "text": ""}
{"id": "476695", "revid": "1305772", "url": "https://it.wikipedia.org/wiki?curid=476695", "title": "Omologia", "text": "L'omologia (dal greco \"homoios\", cio\u00e8 \"simile, uguale\" e \"logos\", \"discorso\") \u00e8 la corrispondenza logica tra due cose, per cui ci\u00f2 che accade in una accade anche nell'altra, a motivo della stessa logica. Omologo \u00e8 quindi sinonimo di analogo, pur significando non solo una somiglianza, ma un'identit\u00e0.\nCon il termine \"omologia\" si pu\u00f2 intendere:"}
{"id": "476697", "revid": "14002", "url": "https://it.wikipedia.org/wiki?curid=476697", "title": "Il santo graal", "text": ""}
{"id": "476698", "revid": "729019", "url": "https://it.wikipedia.org/wiki?curid=476698", "title": "Metropolitana di Bilbao", "text": "La metropolitana di Bilbao \u00e8 la metropolitana della citt\u00e0 di Bilbao. \u00c8 composta da 3 linee principali che costeggiano in gran parte il fiume Nervi\u00f3n e da una funivia collegata alla linea L2.\nInaugurata l'11 novembre 1995, ha una lunghezza complessiva di 49,16 chilometri, con 47 stazioni (30 sotterranee e 17 in superficie) e 88 ingressi (ascensori esclusi) distribuiti su 70 hall, e 9 sottostazioni elettriche. Il traffico medio annuo si aggira sui 90 milioni di passeggeri, rendendola la terza rete di metropolitana della Spagna per numero di passeggeri trasportati.\nStoria.\nL'ampiezza e la distribuzione (soprattutto lungo il fiume) della popolazione nell'area metropolitana di Bilbao, in cui vive attualmente il 43% della popolazione dei Paesi Baschi, hanno fatto s\u00ec che si ponesse il problema della realizzazione di una rete metropolitana. Cos\u00ec, nel 1977 fu approvato il \"Piano di costruzione della rete di metropolitana di Bilbao\". Il progetto fu successivamente modificato a pi\u00f9 riprese e nel 1987 venne approvato in via definitiva. L'architetto Norman Foster ha disegnato varie stazioni e le entrate della metropolitana (chiamate popolarmente in suo onore \"fosteritos\"), che hanno l'apparenza di un grosso tubo di cristallo segmentato che \"emerge\" dal sottosuolo.\nLa costruzione della linea 1, il cui tragitto ricalca quello del treno urbano esistente in precedenza, \u00e8 iniziata nel 1988 e la linea \u00e8 stata inaugurata l'11 novembre 1995. All'epoca essa comprendeva 25 stazioni (Casco Viejo - Plentzia). Alcuni mesi pi\u00f9 tardi furono inaugurate altre tre stazioni: Santutxu, Basarrate e Bolueta. Nel 2005 \u00e8 stata inaugurata la stazione di Etxebarri, nel tratto comune alle linee 1 e 2.\nLa linea 2, che serve la riva sinistra del fiume, \u00e8 stata invece inaugurata il 13 aprile 2002, aggiungendo alla rete la tratta tra le stazioni di San Inazio (in comune con la linea 1) e Urbinaga. Il 13 gennaio 2005 sono state inaugurate altre due stazioni: Sestao ed Etxebarri, quest'ultima nel tratto comune alle due linee. Successivamente, fino al 2014, la linea \u00e8 stata prolungata pi\u00f9 volte, fino ad arrivare alla stazione di Kabiezes.\nL'8 aprile 2017 \u00e8 stata inaugurata la linea 3 tra le stazioni di Kukullaga e Matiko, avendo nella stazione di Casco Viejo corrispondenza con le altre 2 linee.\nSono in fase di progettazione anche le linee 4 e 5.\nArchitettura.\nIl progetto del Metro di Bilbao fu assegnato al gruppo di Norman Foster. Basato sull'acciaio, il cristallo e il cemento armato, con l'idea di ottenere un disegno urbano, ampio e comodo. Il disegno delle panchine fu realizzato da Akaba, societ\u00e0 che vinse con il suo lavoro il Premio Nazionale di Disegno Industriale del Ministero delle Scienze e Tecnologie nel novembre del 2000.\nParticolare \u00e8 la struttura degli accessi al metro, costruiti in cristallo, i quali sono chiamati affettuosamente \"fosteritos\", in onore dell'architetto che li progett\u00f2.\nOtl Aicher si incaric\u00f2 della progettazione grafica della segnaletica per ogni stazione. Essa si basa sul colore rosso, con lettere bianche per i dati principali, e nere per quelli secondari. Questa colorazione permette agli utenti di identificare le istruzioni in modo pi\u00f9 leggibile.\nLa distanza media fra le stazioni \u00e8 di circa 1,09\u00a0km.\nLa stazione premiata: Sarriko.\nLa stazione di Sarriko ricevette il Premio Brunel al disegno ferroviario nel 1998. Questa stazione \u00e8 differente rispetto a tutte le altre. Non ha un \"fosterito\", ma una gran volta di cristallo che fornisce luce naturale a tutta la stazione. La discesa dal livello della strada si fa mediante un unico lungo tratto di scala mobile, il che d\u00e0 un carattere speciale a questa stazione.\nLa stazione di Ansio della linea 2 ha una leggera somiglianza a quella di Sarriko. \u00c8 costruita sotto terra per\u00f2 dall'interno si vede la superficie, i marciapiedi sono infilati in un buco nel terreno. La copertura \u00e8 ispirata alle ali di un gabbiano in volo. Comprende una piazzetta con stazione di autobus e taxi.\nInterscambi.\nAbando.\nLa stazione di Abando collega con il tram di Bilbao, le linee C1, C2 e C3 di Cercan\u00edas, le tre linee regionale di Feve (B-1, R-3 e R-3b), e con le ferrovie nazionale (Renfe).\nSan Mam\u00e9s.\nLa stazione di San Mam\u00e9s collega con il tram di Bilbao, le linee C1 e C2 di Cercan\u00edas e con la stazione centrale di autobus \"Termibus\".\nCasco Viejo.\nLa stazione di Casco Viejo collega con il tram di Bilbao e la linea suburbana 4 di Euskotren Trena.\nBolueta.\nLa stazione di Bolueta collega con le linee suburbane 1 e 3 di Euskotren Trena e con la linea regionale Bilbao - San Sebastian."}
{"id": "476702", "revid": "287204", "url": "https://it.wikipedia.org/wiki?curid=476702", "title": "Alcal\u00e1 de Xivert", "text": ""}
{"id": "476703", "revid": "4", "url": "https://it.wikipedia.org/wiki?curid=476703", "title": "Alcal\u00e0 de Chivert", "text": ""}
{"id": "476705", "revid": "729019", "url": "https://it.wikipedia.org/wiki?curid=476705", "title": "Metropolitana di Buenos Aires", "text": "La metropolitana di Buenos Aires (nota localmente come \"el subte\", abbreviazione colloquiale del vocabolo spagnolo \"subterr\u00e1neo\") \u00e8 una rete di trasporto pubblico che serve la capitale argentina. \u00c8 composta da sei linee, identificate con lettere e colori diversi, per una lunghezza totale di 53,7 km. La prima linea, la linea A, fu inaugurata nel 1913, la linea B nel 1930, la linea C nel 1934, la linea D nel 1937, la linea E nel 1944 e la linea H nel 2007. In totale conta 90 stazioni.\nBuenos Aires dispone anche di una linea metropolitana leggera, detta Premetro e identificata come linea P, inaugurata del 1986. Se si considera anche questa linea, il sistema della metropolitana di Buenos Aires \u00e8 lungo 62,7\u00a0km e conta 106 stazioni.\nLa rete \u00e8 attualmente gestita da Metrov\u00edas, una societ\u00e0 privata.\nLa prima stazione fu inaugurata nel 1913: si tratta perci\u00f2 della pi\u00f9 antica rete metropolitana dell'America Latina, dell'emisfero meridionale e del mondo ispanico.\nInizi\u00f2 a crescere rapidamente nei primi anni del XX secolo, anche se dopo la seconda guerra mondiale ci fu un periodo di stagnazione nei lavori di estensione della rete.\nRete.\nLa rete attualmente si compone di sei linea pi\u00f9 una linea di premetro:\nStoria.\nGli inizi.\nGi\u00e0 dalla fine del XIX secolo si inizi\u00f2 a discutere sulla necessit\u00e0 di costruire un sistema di trasporto sotterraneo. Le prime proposte risalgono al 1886, quando si cominci\u00f2 a parlare di un \"tram sotterraneo\" tra la Stazione Centrale del Ferrocarril e Plaza Once. Nel 1889 Ricardo Norton sollecit\u00f2 la costruzione di due linee metropolitane, la prima che collegasse la Estaci\u00f3n Central, Plaza Lorea, e Plaza Once, la seconda che unisse Plaza Constituci\u00f3n e Avenida de Mayo.\nQueste discussioni continuarono fino all'inizio del XX secolo, quando nel 1909 il sindaco G\u00fciraldes decise di stipulare un contratto con la Compa\u00f1\u00eda de Tranv\u00edas Anglo-Argentina (CTAA) per la costruzione e l'ampliamento per 80 anni di tre linee metro:\nMa fu completata solamente la prima linea.\nLo sviluppo della rete.\nLa prima linea della metropolitana fu infine inaugurata il 1\u00ba dicembre 1913, costruita dalla Compa\u00f1\u00eda de Tranv\u00edas Anglo-Argentina che aveva ricevuto la concessione nel 1909. Collegava Plaza de Mayo a Plaza Miserere. Il 1\u00ba aprile 1914 la linea venne estesa fino alla stazione di Rio de Janeiro e il 1\u00ba luglio prolungata fino alla stazione di Primera Junta.\nNel 1912 la societ\u00e0 Lacroze Hermanos vinse una concessione per costruire un'altra linea della metropolitana. Questa linea, attuale linea B, fu inaugurata il 17 ottobre 1930. Nel 1933 la Compa\u00f1\u00eda Hispano\u2013Argentina de Obras P\u00fablicas y Finanzas (CHADOPYF) inizi\u00f2 la costruzione delle altre linee.\nNel febbraio 1939 nacque la \"Corporaci\u00f3n de Transportes de la Ciudad de Buenos Aires\" (CTCBA), composta da capitali privati e statali, che riuniva sotto il proprio controllo metropolitana, tram, treni, autobus e pullman. Per i debiti significativi accumulati, nel 1948 l'ente venne liquidato e sostituito dall\"'Administraci\u00f3n General de Transportes de Buenos Aires\" (AGTBA), che dipendeva direttamente dal Ministero dei Trasporti argentino. La AGTBA inizi\u00f2 a cedere tutti i sistemi di trasporto ad eccezione della metropolitana. Nel 1963 la societ\u00e0 fu liquidata e sostituita da un'altra azienda pubblica, \"Subterr\u00e1neos de Buenos Aires\", che nel 1977 ottenne piena autonomia diventando cos\u00ec una societ\u00e0 statale, dato che il pacchetto azionario fu trasferito al Comune della Citt\u00e0 di Buenos Aires.\nLa concessione del servizio.\nLa legge 23.696 del 18 agosto 1989 defin\u00ec il quadro normativo per la privatizzazione delle imprese statali a livello nazionale. Inoltre il governo tramite l'articolo 13 del decreto 2074/90, sottoscritto in data 3 ottobre 1990, cedette lo sfruttamento dei servizi forniti dal \"Subterr\u00e1neos de Buenos Aires\". Il decreto, firmato dal presidente Carlos Sa\u00fal Menem, cedette le linee della metropolitana e tranviaria per un periodo di vent'anni.\nLa gara d'appalto si svolse nel seguente modo: ogni concorrente doveva presentare tre buste:\nIl 5 giugno 1992 fu chiusa la gara di appalto, anche se in origine il termine era fissato per il 26 maggio. I partecipanti furono le seguenti aziende o societ\u00e0 di persone: \"Benito Roggio y otros\", \"Ferrometro Argentino\", \"Metrobaires\", \"Pardo, Rabello y otros\" e \"Traimet\".\nIl 24 gennaio 1992 fu creata la \"Comisi\u00f3n de Trabajo para la Privatizaci\u00f3n\" (CNP), che aveva lo scopo di studiare le proposte e di scegliere il vincitore della gara. Una volta chiusa la gara d'appalto, la CNP escluse l'azienda \"Traimet\". Dopo aver studiato le proposte, la CNP dichiar\u00f2 vincitori \"Benito Roggio e hijos S.A.\", \"Cometrans S.A.\", \"Burlington Northern RR. Co.\", \"Morrison Knudsen Corporation Inc.\" e \"S.K.F. SACCIFA.\", che costituirono la societ\u00e0 \"Metrov\u00edas S.A.\"\nL'effettivo trasferimento ebbe luogo il 1\u00ba gennaio del 1994, quando la societ\u00e0 ha assunto la gestione del servizio. La concessione prevede la possibilit\u00e0 di un aumento delle tasse per fini di miglioramento del servizio o cause d'inflazione, ma non include l'estensione delle linee, la pianificazione e la realizzazione, che rimangono di competenza della citt\u00e0 di Buenos Aires. Nel 1999 la concessione \u00e8 stata prorogata fino al 31 dicembre 2017.\nRecenti sviluppi.\nA partire dal 2010 molteplici sono stati gli interventi per migliorare il servizio del metr\u00f2 argentino, in primis va ricordata la chiusura della linea A per lavori di ristrutturazione e ammodernamento. La chiusura venne annunciata nel dicembre del 2012 da parte del sindaco, con l'obiettivo di ristrutturare l'intera linea e sostituire i vecchi treni con quelli nuovi. La linea A rimase chiusa tra l'8 gennaio e il 6 marzo 2013.\nInoltre tra il 2010 e il 2013 sono state aperte nove nuove stazioni su tre differenti linee: sulla linea A, sulla linea B e sulla linea H.\nTitoli di viaggio.\nIl primo sistema di biglietteria utilizzato nella metropolitana di Buenos Aires (Argentina) \u00e8 stato attuato nel 1913 con l'apertura della linea A e consisteva in un biglietto simile a quello utilizzato per i tram. I biglietti venivano controllati all'ingresso e dovevano essere restituiti all'uscita. Con l'apertura della linea B, nel 1930, i tornelli hanno iniziato a fare la loro comparsa.\nQuesto sistema \u00e8 stato successivamente sostituito con quello a gettoni, istituito il 4 gennaio 1962. Il sistema dei gettoni \u00e8 rimasto in vigore fino al 16 settembre 2000, quando sono state introdotte le carte magnetiche \"Subtepass\" e le carte \"contactless\" \"Subtecard\". Quest'ultimo sistema ha comportato il cambiamento di tutti i vecchi tornelli. Gli attuali tornelli ricordano quelli vecchi, ma al loro interno vi \u00e8 un sistema totalmente digitalizzato.\nLe linee.\nLinea A.\nLa linea A della metropolitana di Buenos Aires venne aperta al pubblico il 1\u00ba dicembre 1913, diventando la prima metropolitana nell'America Latina, del Sud del mondo e di tutti i paesi di lingua spagnola. Si estende per 10,7\u00a0km da Plaza de Mayo a Carabobo e corre sotto tutta l'Avenida de Mayo e parte dell'Avenida Rivadavia.\nLe discussioni sulla necessit\u00e0 di costruire un sistema di trasporto sotterraneo risalgono alle fine del XIX secolo. Le prime proposte risalgono al 1886 quando si inizi\u00f2 a parlare di un \"tram sotterraneo\" tra la Estaci\u00f3n Central del Ferrocarril e Plaza Once. Buenos Aires aveva visto un aumento esponenziale della popolazione passando da 895.381 abitanti nel 1903 a 1.457.885 nel 1913.\nFu in questo contesto che i lavori della prima linea metro della citt\u00e0 iniziarono. I cantieri vennero aperti nel settembre del 1911. Nel 1993 venne aperta la prima tratta che collegava Plaza de Mayo a Plaza Miserere. Il 1\u00ba aprile 1914 la linea fu estesa fino alla stazione di Rio de Janeiro e il 1\u00ba luglio prolungata fino alla stazione di Primera Junta. Un'ulteriore estensione fu realizzata nel 2008 fino a Carabobo, attuale capolinea.\nIl 27 settembre 2013 sono state aperte due nuove stazioni: San Jos\u00e9 de Flores e San Pedrito, spostando cos\u00ec il capolinea da Carabobo a San Pedrito.\nLinea B.\nLa linea B della metropolitana di Buenos Aires, venne aperta al pubblico il 17 dicembre 1930. Si estende su 10,1\u00a0km tra Leandro N. Alem e Los Incas, stazione quest'ultima che venne inaugurata il 9 agosto 2003.\nNegli ultimi anni, la linea si \u00e8 guadagnata il titolo di \"linea pi\u00f9 utilizzata di Buenos Aires\". Inoltre \u00e8 stata la prima linea dotata presso le sue stazioni di tornelli in entrata e uscita e di scale mobili.\nDurante gli scavi della stazione Leandro N. Alem, furono ritrovati i resti di un elefante americano risalente all'era del Quaternario. I resti furono inviati al \"Museo de Ciencias Naturales de La Plata\". Molti anni dopo durante la costruzione del prolungamento in direzione de Los Incas venne ritrovato un fossile di Glyptodon, che attualmente \u00e8 in mostra presso la stazione Tronador.\nLinea C.\nLa linea C della metropolitana di Buenos Aires, venne aperta al pubblico il 9 novembre 1934, si estende su 4,5\u00a0km tra le stazioni di Retiro e di Constituci\u00f3n. Corre sotto le strade Lima Sur, Bernardo de Irigoyen, Carlos Pellegrini, Esmeralda, Plaza San Mart\u00edn e Avenida Ramos Mej\u00eda, successivamente arriver\u00e0 fino alla stazione di Retiro.\n\u00c8 stata la terza linea metropolitana ad essere aperta dopo le linee A e B.\nLinea D.\nLa linea D della metropolitana di Buenos Aires, venne aperta al pubblico il 3 giugno 1937, si estende per 12\u00a0km tra le stazioni di Catedral e di Congreso de Tucum\u00e1n. \u00c8 composta di 16 stazioni e identificata dal colore verde. Negli anni novanta la linea \u00e8 stata prolungata pi\u00f9 volte, fino a raggiungere l'attuale capolinea.\nLinea E.\nLa linea E della metropolitana di Buenos Aires, corre da Plaza de Mayo, passando attraverso il quartiere Microcentro porte\u00f1o, fino al quartiere Flores, dove vi \u00e8 l'interscambio con la Linea E2, chiamata anche Premetro o linea P. Venne aperta al pubblico il 20 giugno 1944.\nSi estende su 9,6\u00a0km, con un totale di 15 stazioni e trasporta quotidianamente pi\u00f9 di 104.000 persone.\nLinea H.\nLa linea H della metropolitana di Buenos Aires, \u00e8 stata aperta il 18 ottobre 2007 e si estende tra le stazioni di Facultad de Derecho - Hospitales. \u00c8 la prima linea completamente nuova ad essere stata costruita dopo l'attivazione della linea E, alla fine degli anni quaranta. Secondo le proiezioni, la linea dovrebbe avere una lunghezza totale di circa 11 km e si estenderebbe tra le stazioni di S\u00e1enz e Retiro.\nLinea P.\nIl Premetro (ufficialmente linea E2, anche detta linea P) \u00e8 il nome con cui viene chiamata una linea di metropolitana leggera nella citt\u00e0 di Buenos Aires. \u00c8 caratterizzato dal colore arancione e si estende per 7,4\u00a0km. Ha tre capolinea, avendo due rami: Intendente Saguier, Estaci\u00f3n General Savio e Estaci\u00f3n Centro C\u00edvico.\nLa linea venne inaugurata il 27 agosto 1986. \u00c8 parte integrante del sistema metropolitano di Buenos Aires e dal 1994 il servizio viene effettuato da Metrov\u00edas insieme con le linee metro.\nNomi delle stazioni.\nDurante la storia della metropolitana di Buenos Aires ad alcune stazioni vennero cambiati i nomi:\nProgetti.\nEstensioni.\nPer quanto riguarda la Linea H \u00e8 prevista l'apertura sei stazioni entro il 2017, che avverr\u00e0 con tempistiche diverse. Inoltre sono in fase di progettazione i prolungamenti di entrambi i capolinea. Infine, sono attualmente in costruzione tre stazioni sulla Linea E che apriranno entro il 2016, anch'esse, con tempistiche diverse.\nNuove linee.\nNel piano a lungo termine della metropolitana di Buenos Aires erano previste tre linee di metro che si sarebbero aggiunte a quelle gi\u00e0 esistenti: la linea F, la linea G e la linea I. Al 2018, l'unica linea di cui si hanno notizie \u00e8 la linea F, i cui lavori dovrebbero partire nel 2020; la realizzazione della linea G \u00e8 stata rinviata a tempo indeterminato e la realizzazione della linea I \u00e8 stata cancellata definitivamente.\nLinea F.\nLa Linea F \u00e8 una linea in fase di progettazione della metropolitana di Buenos Aires. Secondo i progetti, dovrebbe avere una lunghezza di 8,6 km. Il suo percorso dovrebbe avere uno scambio con tutte le linee metro esistenti e future. Nel 2017 \u00e8 stato annunciato che i lavori per la costruzione della linea sarebbero iniziati nel 2020.\nLinea G.\nLa linea G \u00e8 una linea pianificata della metropolitana di Buenos Aires che avrebbe come capolinea Retiro e Caballito. La sua costruzione era stata prevista per il 2011, ma a causa di problemi finanziari, \u00e8 stata rinviata a tempo indeterminato.\nLa linea G, caratterizzata dal colore rosa, sarebbe stata composta dalle seguenti stazioni (inclusi gli interscambi con le linee pianificate e non realizzate):\nLinea I.\nLa linea I della linea metropolitana di Buenos Aires era una linea pianificata che avrebbe avuto un'estensione iniziale di 6,6 km. Nel 2013, \"Subterr\u00e1neos de Buenos Aires\", la societ\u00e0 proprietaria della rete della metropolitana, ha dichiarato che la linea potrebbe non essere costruita considerata la bassa affluenza che avr\u00e0, valutandone la sostituzione con un sistema di Bus Rapid Transit.\nLa linea I, caratterizzata dal colore arancione, sarebbe stata composta dalle seguenti stazioni (inclusi gli interscambi con le linee pianificate e non realizzate):\nCultura.\nFin dall'inizio vi \u00e8 un particolare legame tra la cultura e la metropolitana di Buenos Aires. Vi si possono trovare riproduzioni, installazioni, sculture di molti artisti di spicco tra cui Quino, Molina Campos, Raul Soldi, Rodolfo Medina e Jorge Schwarz.\nDecorazioni e murales.\nLa metropolitana di Buenos Aires \u00e8 stata storicamente caratterizzata dalla presenza di affreschi e altre opere d'arte nelle sue stazioni, considerati parte del patrimonio culturale della citt\u00e0 di Buenos Aires e molti di essi dichiarati patrimonio storico nazionale. Le stazioni della linea A sono state decorate con fregi durante la sua costruzione e la stessa iniziativa \u00e8 stata presa durante la costruzione della linea B. La maggior parte delle stazioni della linee C, D ed E sono state decorate con pitture murali o con maioliche. Durante i lavori di prolungamento della rete si \u00e8 mantenuta questa tradizione.\nLinea A.\nLe 14 stazioni originali della linea A della metropolitana, aperta tra il 1913 e il 1914, hanno le pareti coperte da piastrelle bianche e sono decorate con fregi di diversi colori, installati per facilitare il riconoscimento delle stazioni da parte dei passeggeri analfabeti.\nNegli anni ottanta la stazione Per\u00fa \u00e8 stata totalmente ristrutturata per darle un aspetto simile a quello che aveva nei primi anni di apertura. Nel 2007 in concomitanza con l'intera chiusura della linea, la stazione venne nuovamente ristrutturata: venne conservata la segnaletica originale e vennero posizionate installazioni pi\u00f9 moderne\nLinea B.\nLe stazioni originali della linea B, aperte tra il 1930 e il 1931, erano ricoperte di maioliche e piastrelle smaltate con impresso il nome della stazione. Nel corso di una serie di ristrutturazioni avvenute negli anni novanta, queste maioliche sono state ricoperte interamente con pannelli grigi, eccezion fatta per quelle che indicavano i nomi delle stazioni. Le uniche eccezioni sono state le stazioni di Callao e Carlos Gardel. Nessuna delle stazioni originali aveva murales, ma successivamente sono stati installate opere di et\u00e0 e provenienza diversa. Dal 1991 nella maggior parte delle stazioni sono stati inseriti murales a tema diverso realizzati da artisti diversi.\nNella stazione Leandro N. Alem non vi sono decorazioni al di l\u00e0 delle pareti coperte. Nella stazione Florida c'\u00e8 un murale di Mariano Imposti Indart del 1998 sulla \"historieta argentina Patoruz\u00fa\", mentre nella stazione Uruguay ci sono altri tre murales sullo stesso tema: uno di Francisco Solano L\u00f3pez e Alberto Breccia del 1991 che ricorda il fumetto L'Eternauta, il secondo \u00e8 stato realizzato da Roberto Fontanarrosa risalente al 1998 sul personaggio \"Inodoro Pereyra\" e il terzo del 1991 di Crist\u00f3bal Reynoso. Nella stessa stazione vi \u00e8 un altro murale dipinto nel 1984 da studenti delle scuole elementari. Presso la stazione Carlos Pellegrini non vi \u00e8 alcuna decorazione. Nella stazione Callao ci sono due murales senza titolo che risalgono al 1991, uno di Daniel Kaplan e un altro di Ettore Meana. Nella stazione Pasteur non vi sono murales. A Pueyrred\u00f3n c'\u00e8 un murale realizzato da Giovanni Doffo nel 1991, \"Los elementos\". Nella stazione successiva, Carlos Gardel, sono presenti cinque murales: il primo realizzato da Andres Compagnucci dedicato al famoso cantante di tango Carlos Gardel, il secondo \u00e8 realizzato sempre da Compagnucci che riproduce la facciata del \"Mercado de Abasto de Buenos Aires\" entrambi realizzati nel 2000. Nella hall della stazione ci sono due murales del 1998 di Carlos P\u00e1ez Vilar\u00f3 e uno fatto da Le\u00f3n Untroib del 2000. Infine vi \u00e8 un murale che risale al 1984.\nNella stazione Medrano c'\u00e8 un murale del 1984 e un altro senza titolo realizzato del 1991 di Ricardo Roux; sempre nello stesso anno venne realizzato un murale di Juan Pablo Renzi e Arturo Holzer dal titolo \"Durante la criminal guerra del Golfo\". Presso la stazione \u00c1ngel Gallardo ci sono due murales del 1991: \"Flores de mi pa\u00eds\" di Margarita Paksa e uno senza titolo di Marcia Schvartz. A Malabia c'\u00e8 un murale non presente del database ufficiale dei murales. Nella stazione Dorrego ce ne sono quattro: uno dal titolo \"A 3 ni\u00f1as argentinas inmoladas, Jimena Hern\u00e1ndez, Nair Mostaf\u00e1 y Mar\u00eda Soledad Morales\" di Mildred Burton, gli altri tre sono stati realizzati da Scafidi, C\u00e1ceres e Cambr\u00e9. Invece nella stazione Federico Lacroze c'\u00e8 il murale \"El desatino\" di Gustavo Gr\u00fcnig, del 1991, e uno del 2000 senza titolo di Emma Gargiulo.\nNella stazione Tronador, inaugurata nel 2003, ci sono 18 vetrate con immagini storiche del barrio di Villa Ort\u00fazar realizzati da Roberto Jos\u00e9 Soler. Los Incas \u00e8 decorata con motivi precolombiani e 16 murales di ceramica con motivi che evocano le culture indigene delle americhe realizzati da Dami\u00e1n Dillon e Mar\u00eda Eggerslan.\nLinea C.\nLa Linea C viene chiamata anche la \"linea degli spagnoli\", in quanto all'interno delle stazioni Lavalle, Diagonal Norte, Avenida de Mayo, Moreno, Independencia e San Juan vi sono murales e maioliche con diversi paesaggi che richiamano la Spagna. Le stazioni di Retiro, Costituci\u00f3n e General San Martin sono decorate con pitture murali pi\u00f9 recenti ed eterogenee.\nLinea D.\nLe stazioni pi\u00f9 antiche hanno due murales in ogni stazione, su entrambe le piattaforme: molte di questi sono scene relative agli stessi paesaggi e luoghi messe a confronti. Se un murale mostra la scena durante il 1830, l'altro mostra lo stesso luogo 100 anni dopo. Le stazioni pi\u00f9 recenti non rispettano lo stile di decorazione originale o il tema dei suoi murales, ma ne adottano uno proprio. La stazione di Jose Hernandez \u00e8 decorata con pitture murali in omaggio al pittore Raul Soldi. Alla stazione Juramento si possono trovare, tra gli altri elementi decorativi, un murale dell'incrociatore ARA General Belgrano e un altro rappresentativo della guerra della triplice alleanza. Presso la stazione Congreso de Tucum\u00e1n, uno degli attuali capolinea, ci sono murales che rendono omaggio agli eroi della patria.\nLinea E.\nNella stazione Entre Rios si possono vedere murales sull'avanzata verso la Patagonia. Alla stazione di Pichincha i murales mostrano paesaggi dell'Ecuador. Alla stazione Jujuy i murales raffigurano le attivit\u00e0 economiche e la storia dell'omonima provincia. Nella stazione General Urquiza \u00e8 possibile vedere scene della battaglia di Caseros e l'entrata trionfale delle truppe delle Province Unite a Buenos Aires il 19 febbraio 1852. Presso la stazione Belgrano, \u00e8 possibile vedere un austero murale con i colori della bandiera argentina. Alla stazione Boedo c'\u00e8 un murale d'arte moderna che mostra l'epoca coloniale e uno con una scena di bambini che giocano. All'ingresso della stazione Jos\u00e9 Mar\u00eda Moreno vi \u00e8 un murale in onore del periodo politico del XIX secolo e presso la stazione Medalla Milagrosa vi \u00e8 una scena notturna in cui la metropolitana avanza nel quartiere.\nNelle stazione tra Emilio Mitre e Plaza de los Virreyes vi sono decorazioni pi\u00f9 austere, ma vi \u00e8 la totale mancanza di murales.\nLinea H.\nQuesta linea aperta nell'ottobre del 2007 \u00e8 caratterizzata da murales dedicati ad artisti di tango in tutte le sue stazioni.\nFilmografia.\nLa metropolitana di Buenos Aires \u00e8 apparsa nella fiction fantascientifica Moebius diretta da Gustavo Mosquera.\nTecnologia.\nSubTV.\nLe stazioni della metropolitana di Buenos Aires hanno una rete televisiva chiamata SubTV, utilizzata principalmente per la trasmissione di pubblicit\u00e0 ai passeggeri in attesa del treno ma trasmette anche news, frammenti di video musicali e microprogrammi d'interesse generale. All'estremit\u00e0 inferiore del display fornisce ulteriori informazioni sullo stato del servizio.\nAccesso a internet.\nDall'aprile 2007 \u00e8 stata abilitata la rete Wi-Fi per la navigazione ad internet in tutte le stazioni della rete metropolitana.\nSegnaletica sullo stato della rete.\nA met\u00e0 del 2006 presso le entrate delle stazioni della metropolitana sono apparsi dei monitor elettronici che riportavano lo stato della rete: la lettera verde indica che la linea \u00e8 in buone condizioni, la lettera lampeggiante verde indica ritardi o servizio ridotto della linea e lo sfondo rosso indica che la linea \u00e8 interrotta. Le prime stazioni a possedere questo sistema furono Plaza Italia sulla linea D e tutte le stazioni della linea C.\nInvece sulla linea H questo tipo di segnaletica fa parte dei servizi base presente in tutte le stazioni.\nStazioni fantasma.\nLe stazioni Pasco Sur, Alberti Norte e San Jos\u00e9 Vieja sono tre stazioni fantasma della metropolitana di Buenos Aires: due di queste (Pasco Sur e Alberti Norte) si trovano sulla linea A mentre San Jos\u00e9 Vieja si trova sulla linea E.\nLe stazioni Pasco Sur e Alberti Norte sono state chiuse in quanto distanti una dall'altra soltanto 200 m, con conseguente inefficienza del treno che avrebbe dovuto fermare due volte in pochi metri. Nel 1951 entrambe le stazioni vennero chiuse, con la conseguente costruzione di altre due stazioni, oggi chiamate Pasco e Alberti, molto pi\u00f9 distanti delle precedenti.\nLa stazione San Jos\u00e9 Vieja \u00e8 stata chiusa a causa di una modifica del tracciato della linea E.\nRitrovamenti paleontologici.\nDurante gli scavi della stazione Leandro N. Alem, furono ritrovati i resti di un elefante americano risalente all'era del Quaternario. I resti furono inviati al \"Museo de Ciencias Naturales de La Plata\". Molti anni dopo durante la costruzione del prolungamento in direzione de Los Incas venne ritrovato un fossile di Glyptodon. Anche durante la costruzione del prolungamento della Linea D vennero ritrovati dei resti di Glyptodon. Tutti i Glyptodon ritrovati sono attualmente esposti presso la stazione Tronador.\nIncidenti.\nSulle linee della metropolitana di Buenos Aires vi sono stati diversi incidenti:"}
{"id": "476708", "revid": "54354", "url": "https://it.wikipedia.org/wiki?curid=476708", "title": "El subte", "text": ""}
{"id": "476711", "revid": "67253", "url": "https://it.wikipedia.org/wiki?curid=476711", "title": "Funzione di Distribuzione Cumulativa", "text": ""}
{"id": "476713", "revid": "122590589", "url": "https://it.wikipedia.org/wiki?curid=476713", "title": "Collegiata di San Secondo", "text": "La Collegiata di San Secondo \u00e8 una chiesa gotica tra le pi\u00f9 antiche di Asti. Con l'adiacente sede comunale e prospiciente alla piazza omonima, costituisce il cuore della citt\u00e0. Dedicata a San Secondo, patrono della citt\u00e0, secondo la tradizione \u00e8 sorta sul luogo del suo martirio e sepoltura.\nStoria.\nNon si conosce l'epoca certa della sua fondazione, il documento pi\u00f9 antico che menziona la chiesa \u00e8 del 1\u00ba agosto 880 e tratta di un placito in cui Baterico visconte astense nel periodo dei Supponidi accenna ad alcune propriet\u00e0 della chiesa.\nIn un altro placito del 940 la chiesa diventata parrocchia all'inizio del secolo, era \"extra muros\", cio\u00e8 fuori dal concentrico cittadino in quanto utilizzata come chiesa cimiteriale. Dopo le incursioni dei barbari nel IX e X secolo il corpo di san Secondo venne traslato presso la cattedrale all'interno della citt\u00e0. Non vi sono documenti certi di questo spostamento, ma in alcuni documenti dell'880, la cattedrale viene nominata come \"Santa Maria Assunta e San Secondo\".\nSecondo l'Incisa, la traslazione avvenne sotto l'episcopato di Bruningo, anche se non vi sono documenti certi della cosa; \u00e8 sicuramente grazie a questo vescovo, vissuto nel X secolo, che si procedette ai primi lavori di ampliamento della chiesa, trasformando cos\u00ec la fabbrica nel terzo polo nevralgico della citt\u00e0, insieme alla residenza fortificata vescovile, il Castelvecchio e la Cattedrale di Santa Maria Assunta.\nFin dall'XI secolo, la Collegiata del Santo risulta in primo piano nella politica astigiana, in questo senso, nessun potere vescovile riusc\u00ec a privarla di autonomia, diventando nei secoli il crogiuolo delle forze ed aspirazioni del comune, ma anche un'importante area di scambi e di attivit\u00e0 economiche, tale da valerle il titolo di San Secondo \"\"de mercato\".\"\nIl progressivo disinteresse dei vescovi alle vicende cittadine, fecero s\u00ec che i principali avvenimenti politici e commerciali della citt\u00e0 avvenissero nella chiesa o nelle sue immediate vicinanze.\nNel 1256 il capitolo dei Canonici di San Secondo decret\u00f2 l'inizio della costruzione della chiesa attuale. Rimase della vecchia costruzione solo l'imponente campanile romanico. I lavori proseguirono con alterne vicende per tutto il secolo, fino alla seconda met\u00e0 del Trecento, appoggiati dai papi Alessandro IV, Niccol\u00f2 III, Clemente VI, Eugenio IV.\nNel 1440, la chiesa fu ampliata con l'ultima campata prospiciente la piazza e la facciata fu terminata nel 1462.\nLa cripta.\nNon \u00e8 in alcun modo ricostruibile l'impianto pre-romanico della chiesa, salvo la presenza della cripta; la parte pi\u00f9 antica risale al VI / VII secolo, costituita da quattro colonnine sormontate da capitelli ad imitazione corinzia a doppio ordine di foglie. Due muri laterali e due cancellate in ferro battuto delimitano la \"cella confessionis\", all'interno della quale \u00e8 presente il reliquiario cinquecentesco, in argento, contenente le ossa del martire astigiano.\nSecondo un processo tipicamente altomedievale, la presenza di reliquie in una chiesa aumentava o spostava il polo di attrattiva politico, demografico, commerciale, vicino alla stessa chiesa; si pensa che questo abbia contribuito a determinare l'insediamento della corte ducale longobarda, di cui si fa cenno in un documento del 940.\nLa fabbrica.\nLa chiesa ha pianta longitudinale, suddivisa in tre navate irregolari, di cui la centrale \u00e8 la maggiore. La navata centrale termina con un'abside pentagonale.\nLa navata sinistra termina con un'abside piatta, mentre la destra \u00e8 circolare. La facciata, con la tipica impostazione romanica a capanna suddivisa in tre parti, presenta al centro un rosone in laterizio con elementi rinascimentali. Le porte laterali sono cinquecentesche, il portone centrale \u00e8 settecentesco.\nL'interno.\nLa cappella di San Secondo.\nAl fondo, a lato destro del presbiterio, vi \u00e8 la cappella di San Secondo, un gioiello del barocco piemontese, affrescata da Golzio nel 1779, in cui vi \u00e8 l'esposizione permanente delle bandiere e dei Palii antichi. L'esposizione, che resta aperta tutto l'anno, comprende:\nIl Presbiterio.\nHa subito notevoli modificazioni nei secoli, mantenendo prettamente un'impronta sei-settecentesca."}
{"id": "476714", "revid": "68476", "url": "https://it.wikipedia.org/wiki?curid=476714", "title": "Collegiata di S.Secondo", "text": ""}
{"id": "476734", "revid": "57342", "url": "https://it.wikipedia.org/wiki?curid=476734", "title": "Nicol\u00f2 Carandini", "text": "Ufficiale degli Alpini nella Prima Guerra Mondiale, proprietario terriero e bonificatore della bonifica di Torre in Pietra (Roma), ministro del ministero Bonomi, primo ambasciatore italiano presso il Regno Unito dopo la Seconda Guerra Mondiale, delegato alla conferenza della pace, membro del Comitato di Liberazione Nazionale, deputato all'assemblea costituente, presidente della SIOI, iniziatore del Movimento Federalista Europeo, nonch\u00e9 primo presidente dell'Alitalia, presidente della IATA e dell'Istituto Italiano di Credito Fondiario, membro del consiglio nazionale del Partito Liberale Italiano, fondatore del Partito Radicale e del Movimento Liberale Indipendente.\nBiografia.\nProveniente dalla nobile famiglia Carandini dei marchesi di Sarzano d'origine modenese trasferitasi in Piemonte (possedeva il titolo di conte, di patrizio di Modena e nobile di Bologna), era il figlio del conte Francesco Carandini (1858-1946) e di Amalia Callery Cigna Santi. Fratello di Federico Cesare ed Elisa. Padre di Guido, Andrea, Maria, Margherita e Silvia.\nSposato con Elena Albertini, figlia del senatore Luigi Albertini, fino al 1925 direttore del Corriere della Sera, dal 1926 Nicol\u00f2, assieme al cognato Leonardo Albertini, si occupa della bonifica del latifondo Torre in Pietra vicino a Roma, che trasforma in un'azienda agricola all'avanguardia. Nello stesso periodo stringe sempre pi\u00f9 stretti contatti con esponenti dell'antifascismo liberale come Benedetto Croce e Francesco Ruffini, e nel 1942, con altri liberali, fonda il giornale clandestino \"Ricostruzione\".\nDopo la seduta del Gran Consiglio del 25 luglio 1943 che sancisce la caduta di Mussolini \u00e8, con Leone Cattani, Mario Pannunzio e Francesco Libonati, tra i fondatori del nuovo Partito Liberale Italiano e, dopo l'8 settembre, \u00e8 membro del Comitato di Liberazione Nazionale (l'organizzazione politica della Resistenza) a Roma, come esponente del Partito Liberale Italiano.\n\u00c8, per un breve periodo dal luglio al novembre 1944, ministro senza portafoglio nel secondo governo Bonomi. Dal 1944 al 1947 \u00e8 ambasciatore italiano a Londra.\nNel 1946 \u00e8 artefice delle trattative che portano all'Accordo De Gasperi-Gruber che risolve il ruolo dell'Alto Adige tra l'Italia e l'Austria.\nDopo la ratifica del Trattato, lascia la diplomazia e ritorna all'attivit\u00e0 politica, nel 1948 esce dal Partito Liberale Italiano e, insieme a Mario Ferrara, \u00e8 il fondatore del Movimento Liberale Indipendente, esigua formazione di ispirazione terzaforzista che, nel 1951 rientra nel Partito Liberale Italiano, all'occasione del Convegno di unificazione e mobilitazione liberale, tenutosi l'8/9 dicembre di quell'anno a Torino. Dopo l'ascesa di Giovanni Malagodi alla guida del partito, esce di nuovo l'8 dicembre 1955, per fondare, insieme all'ex-segretario del Partito Liberale Italiano Bruno Villabruna, ma anche ad esponenti dell'antifascismo democratico quali Leo Valiani, il Partito Radicale.\nCollaboratore della rivista \"Il Mondo\" diretta da Pannunzio, \u00e8 tra i fondatori del Movimento Europeo Italiano.\nDal 1948 al 1968 \u00e8 presidente della neonata compagnia aerea Alitalia. Nel 1968 fu tra i promotori del \"Centro Pannunzio\" di Torino insieme ad Arrigo Olivetti, Leone Cattani, Francesco Libonati, Pier Franco Quaglieni, Mario Soldati.\nEra cugino dell'attore Christopher Lee."}
{"id": "476735", "revid": "1013865", "url": "https://it.wikipedia.org/wiki?curid=476735", "title": "Ostrobotnia Meridionale", "text": "L'Ostrobotnia meridionale (\"Etel\u00e4-Pohjanmaa\" in finlandese, \"S\u00f6dra \u00d6sterbotten\" in svedese) \u00e8 una regione della Finlandia situata nella provincia della Finlandia occidentale. Il capoluogo della regione \u00e8 Sein\u00e4joki.\nL'economia della regione \u00e8 costituita principalmente da attivit\u00e0 agricole e forestali, con una discreta concentrazione di piccole aziende per la lavorazione del legno, del metallo e di fibre tessili. L'evento culturale pi\u00f9 conosciuto della regione \u00e8 il Provinssirock, il pi\u00f9 grande festival di musica rock finlandese, organizzato a Sein\u00e4joki ogni giugno.\nTra i luoghi da visitare: il \"Nido del diavolo\" di Jalasj\u00e4rvi, la chiesa e il palazzo comunale di Sein\u00e4joki progettati da Alvar Aalto, e la \"Caverna dei lupi\" di Karijoki dove sono conservate tracce di presenza umana nella regione del periodo precedente l'ultima glaciazione.\nSuddivisione amministrativa.\nL'Ostrobotnia meridionale \u00e8 composta da 20 comuni, di cui 8 sono citt\u00e0, evidenziate in grassetto nella lista sottostante:"}
{"id": "476736", "revid": "834", "url": "https://it.wikipedia.org/wiki?curid=476736", "title": "Comitato per la liberazione del Sudtirolo", "text": ""}
{"id": "476737", "revid": "1013865", "url": "https://it.wikipedia.org/wiki?curid=476737", "title": "P\u00e4ij\u00e4t-H\u00e4me", "text": "La regione del P\u00e4ij\u00e4t-H\u00e4me (\"P\u00e4ij\u00e4nne-Tavastland\" in svedese) \u00e8 una regione della Finlandia, situata nella provincia della Finlandia meridionale. Il capoluogo della regione \u00e8 Lahti.\nIl prodotto interno lordo del P\u00e4ij\u00e4t-H\u00e4me nel 2001 \u00e8 stato di 3.551 milioni di euro."}
{"id": "476739", "revid": "118409694", "url": "https://it.wikipedia.org/wiki?curid=476739", "title": "Pirkanmaa", "text": "La regione del Pirkanmaa (\"Birkalands landskap\" in svedese) \u00e8 una regione della Finlandia situata nella provincia della Finlandia occidentale. Il capoluogo della regione \u00e8 Tampere.\nLe regioni confinanti sono il Kanta-H\u00e4me, il P\u00e4ij\u00e4t-H\u00e4me, l'Ostrobotnia meridionale e la Finlandia centrale.\nNel Pirkanma vi sono 33 comuni, di cui 11 sono citt\u00e0.\nComuni del Pirkanmaa.\nNella seguente lista le citt\u00e0 sono evidenziate in grassetto."}
{"id": "476742", "revid": "599013", "url": "https://it.wikipedia.org/wiki?curid=476742", "title": "Camicia nera", "text": "\"Camicia nera\" era il grado pi\u00f9 basso della Milizia Volontaria per la Sicurezza Nazionale. Il grado superiore era camicia nera scelta.\nStoria.\nNel 1944, a seguito della proclamazione della Repubblica Sociale Italiana, il Partito Fascista Repubblicano (P.F.R.) si trasform\u00f2 in organismo di tipo militare costituendo il \"Corpo Ausiliario delle Squadre d'Azione delle Camicie Nere\" (D. Lgs. n. 446/1944-XXII della R.S.I.), organizzato su base provinciale nelle Brigate Nere, identificando formalmente i suoi iscritti con il termine \"camicie nere\".\nNel \"Corpo Ausiliario delle Squadre d'Azione delle Camicie Nere\" e nella Guardia Nazionale Repubblicana la denominazione del grado divenne milite, corrispondente all'appuntato dell'Esercito Nazionale Repubblicano e del comune di prima classe della Marina Nazionale Repubblicana, mentre il corrispondente del Servizio Ausiliario Femminile era quello di ausiliaria.\nUtilizzo in era contemporanea.\nPi\u00f9 in generale, sia in passato che al giorno d'oggi, con \"camicia nera\" si intende indicare un appartenente all'organizzazione paramilitare dei membri iscritti al Partito Nazionale Fascista, la cui divisa era per l'appunto una camicia di colore nero.\nL'accostamento tra il fascismo e la camicia nera fu tale che non di rado quest'espressione \u00e8 utilizzata, metonimicamente, per alludere a persone che evocano il ventennio e aderiscono a quest'ideologia, analogamente a quanto avviene con l'orbace."}
{"id": "476745", "revid": "2231195", "url": "https://it.wikipedia.org/wiki?curid=476745", "title": "Salvatore Morelli", "text": "Biografia.\nSalvatore Morelli nacque il 1\u00ba maggio 1824 da Aurora Brandi e Casimiro Morelli, a Carovigno. Intraprese i primi studi di indirizzo classico con l'aiuto di don Felice Sacchi, arciprete di Carovigno e dei canonici Del Buono e De Castro nel seminario di Brindisi. Nel 1840 si trasfer\u00ec a Napoli per seguire gli studi della facolt\u00e0 di giurisprudenza all'Universit\u00e0 di Napoli. Nella citt\u00e0 partenopea frequent\u00f2 ambienti liberali come il salotto di Maria Giuseppa Guacci e Antonio Nobile. Divenne giornalista e si affili\u00f2 alla \u00abGiovine Italia\u00bb fondata da Mazzini.\nDi idee libertarie e mazziniane, nel 1848 a Brindisi entr\u00f2 nella Guardia Nazionale. Scont\u00f2 dieci anni di carcere per aver bruciato l'immagine di Ferdinando II nella piazza della citt\u00e0 natale. Nel 1851, accusato di cospirazione, venne tradotto nel castello di Ischia, prigione per i detenuti politici, dove sub\u00ec una falsa fucilazione, venne torturato e vide i suoi libri bruciati. Termin\u00f2 il primo lungo periodo di prigionia sull'isola di Ventotene. Qui esalt\u00f2 la sfortunata spedizione di Carlo Pisacane a Sapri. Cadde ancora una volta nelle maglie della giustizia borbonica. A Ventotene salv\u00f2 tre bambini dall'annegamento e per questo ricevette la grazia, che per\u00f2 rifiut\u00f2 passandola ad un altro detenuto, padre di numerosi figli. Inviato a Lecce nel 1858 a soggiorno obbligato, si guadagn\u00f2 da vivere come istitutore dei figli di un farmacista della citt\u00e0. Nel gennaio 1860 fu di nuovo imprigionato per alcuni mesi, avendo rifiutato un incontro con Francesco II.\nUscito dal carcere al crollo del regime borbonico, fond\u00f2 a Lecce, alla fine del 1860, la rivista mazziniana, ispirata alla figura di Garibaldi, \"Il Dittatore\". Sul giornale, Morelli evidenziava le colpevoli negligenze del nuovo governo nazionale e illustrava le riforme, a suo avviso, pi\u00f9 urgenti: decentramento, snellezza burocratica e istruzione del popolo. \nNel 1861 fu pubblicata la sua opera pi\u00f9 importante, seconda edizione nel 1862, terza edizione nel 1869, dal titolo definitivo \"La donna e la scienza o la soluzione del problema sociale\"\nanticipatrice dell'emancipazione femminile, otto anni prima del libro di John Stuart Mill \"La servit\u00f9 delle donne\". Il libro di Salvatore Morelli venne tradotto in francese a Bruxelles e in inglese a Londra.\nTrasferitosi a Napoli, scrisse sul giornale dei razionalisti \"Il libero pensiero\". Massone, fu con Federico Campanella, Domenico Angher\u00e0 ed altri esponenti della corrente massonica democratica, tra i rappresentanti maschili nelle logge di adozione.\nFu deputato nel collegio di Sessa Aurunca per quattro legislature, dal 1867 al 1880. Nel 1867 present\u00f2, primo in Europa, un progetto di legge dal titolo \"Abolizione della schiavit\u00f9 domestica con la reintegrazione giuridica della donna, accordando alla donna i diritti civili e politici\" per la parit\u00e0 della donna con l'uomo, forte risposta al Codice civile italiano del 1865, che sottometteva la donna all'autorizzazione maritale, facendone una minorenne a vita. Negli anni 1874-1875 propose un nuovo diritto di famiglia, con cento anni di anticipo rispetto a quello approvato solo nel 1975, che prevedeva l'eguaglianza dei coniugi nel matrimonio, ma anche il doppio cognome, i diritti dei figli illegittimi e il divorzio. Nel 1875 present\u00f2, con un apposito disegno di legge, la richiesta del diritto di voto per le donne. Fra le sue proposte, anche l'istituzione della cremazione, l'abolizione dell'insegnamento religioso nelle scuole pubbliche e l'istituzione di una Societ\u00e0 delle Nazioni, per preservare la pace nel mondo.\nNessuna di queste leggi venne presa in considerazione, per\u00f2, nel 1877 il Parlamento italiano approv\u00f2 il suo progetto di legge, \"legge Morelli n. 4176 del 9 dicembre 1877\", per riconoscere alle donne il diritto di essere testimoni negli atti normati dal Codice civile, come i testamenti, importante progresso per i risvolti economici e per l'affermazione del principio di capacit\u00e0 giuridica delle donne. Grazie al suo impegno, le ragazze furono ammesse a frequentare i primi due anni del Ginnasio. Propose un'istruzione moderna, gratuita e obbligatoria per tutti, tutel\u00f2 i deboli, lott\u00f2 contro la pena di morte.\nSi batt\u00e9, inoltre, contro la Legge delle Guarentigie (garanzie concesse al papa pari a quelle previste per un Capo di Stato straniero, con la differenza che il primo \u00e8 a totale carico del contribuente italiano).\nMor\u00ec in miseria, non esistendo allora l'indennit\u00e0 parlamentare,\nnella camera di una piccola locanda di Pozzuoli. Le emancipatrici statunitensi scrissero che era morto il pi\u00f9 grande difensore dei diritti delle donne nel mondo."}
{"id": "476749", "revid": "119988586", "url": "https://it.wikipedia.org/wiki?curid=476749", "title": "Niccol\u00f2 Tommaseo", "text": "Al suo nome sono legati il \"Dizionario della Lingua Italiana\", il \"Dizionario dei Sinonimi\" e il romanzo \"Fede e bellezza\".\nBiografia.\nEra figlio di Girolamo, commerciante, e di Caterina Chevessich, un'umilissima massaia. Gli studi elementari gli furono impartiti dallo zio Antonio, frate minore, quindi pass\u00f2 al seminario di Spalato nel periodo 1811-14. Tre anni dopo, intenzionato ad entrare alla facolt\u00e0 di legge, si port\u00f2 a Padova dove frequent\u00f2 il seminario cimentandosi negli studi classici.\nDurante il soggiorno padovano ebbe modo di conoscere Antonio Rosmini Serbati, allora studente di teologia, che ne suscit\u00f2 la passione per le poesie in latino e la filosofia. Nella citt\u00e0 natale, dove tornava nei periodi di vacanza, strinse amicizia con l'erudito Antonio Marinovich di cui frequent\u00f2 la biblioteca.\nNel 1822 consegu\u00ec la laurea, ma non volle esercitare la professione forense e prefer\u00ec lavorare nel giornalismo e nella letteratura. Torn\u00f2 per un breve periodo a Sebenico, dove tent\u00f2 una traduzione del secondo canto dell\"'Iliade\", poi si trasfer\u00ec a Rovereto presso Rosmini.\nVisse alcuni anni fra Padova e Milano lavorando come giornalista e saggista, frequentando altri personaggi in vista del mondo intellettuale cattolico come Manzoni e Rosmini. \u00c8 di questo periodo anche l'inizio della collaborazione all'\"Antologia\" di Giovan Pietro Vieusseux.\nTrasferitosi a Firenze nell'autunno del 1827, conobbe, tra gli altri, Capponi e divenne una delle pi\u00f9 importanti voci dell'\"Antologia\". Di questo periodo (1830) \u00e8 anche la pubblicazione del \"Nuovo Dizionario de' Sinonimi della lingua italiana\" cui deve gran parte della sua fama. A causa delle proteste del governo austriaco contro un suo articolo in favore della rivoluzione greca, dovette autoesiliarsi a Parigi, mentre le rimostranze austriache portarono alla chiusura della rivista.\nIntorno al 1831 comincia ad occuparsi di poesia in modo maturo, dopo esservisi dedicato in giovent\u00f9 con componimenti d'occasione; ma prossimo a compiere i trent'anni, si fece in lui, anche su invito degli amici fiorentini, tra i quali soprattutto Capponi, l'urgenza della poesia; una poesia apparentemente per nulla influenzato dai \"Canti\" leopardiani, che erano in parte gi\u00e0 comparsi assieme alle sue opere nel \"Nuovo Raccoglitore\". Tommaseo, comunque, mal sopportava ed avversava Leopardi e le sue idee, scrivendo - in una lettera inviata a Gino Capponi nell'agosto 1833 - \"Feci stanotte un sogno bellissimo [...] Poi, parevami di essere, quasi libero, nell'anticamera delle carceri; e v'era pi\u00f9 gonfio in viso e pi\u00f9 leggiadretto che mai, l'uomo che ha il genio del Tasso in fondo alla gobba, come il Tasso l'aveva in fondo al bicchiere\". Quest'odio scaturiva dal fatto che non gradiva \"la [di Leopardi] bestemmia fredda e la sventura noiosa\"; d'altronde disse anche: \"che io abbassi troppo il L.[eopardi] e il Giordani, pu\u00f2 essere; ma vi confesso che le opinioni religiose e morali hanno gran peso nel giudicare, ch'io fo, degl'ingegni: l'uomo che neghi Dio e la bellezza, eziandio umana, del Cristianesimo, parmi natura gretta e dannata in questa vita a gelo perpetuo\" (tratto dalla risposta del 13 ottobre 1836 ad Alessandro Poerio).\nNegli anni parigini pubblic\u00f2 l'opera politica \"Dell'Italia\" (1835), il volume di versi \"Confessioni\" (1836), da alcuni considerato una sorta di risposta ai \"Canti\" di Leopardi, il racconto storico \"Il Duca di Atene\" (1837), il \"Commento alla Divina Commedia\" (1837) e le \"Memorie Poetiche\" (1838).\nDa Parigi si spost\u00f2 quindi in Corsica, dove con la collaborazione del magistrato e letterato bastiese Salvatore Viale, prosegu\u00ec le ricerche di italianistica, contribuendo alla raccolta della copiosa tradizione orale c\u00f2rsa e definendo la lingua isolana come il pi\u00f9 puro dei dialetti italiani.\nSi stabil\u00ec poi a Venezia dove continu\u00f2 a pubblicare numerose opere, fra cui le prime due stesure del romanzo \"Fede e bellezza\", considerato il suo capolavoro, precoce tentativo di romanzo psicologico. Sempre di questi anni \u00e8 la pubblicazione dell'importante raccolta dei \"Canti popolari toscani, corsi, illirici e greci\" (1841-42); questo \u00e8 il documento pi\u00f9 schietto col quale l'Italia mostrava, grazie a Tommaseo, di avere decisamente compreso l'importanza scientifica delle raccolte di poesia popolare. Altrettanto importante pubblicazione sono le \"Scintille\" (1842), esempio unico di cosmopolitismo culturale dell'epoca.\nNel 1847, tornato nuovamente nel mirino della polizia asburgica, venne arrestato a seguito di alcune dichiarazioni sulla libert\u00e0 di stampa, che rivendicavano il diritto di vedere applicate leggi che non la limitassero; fu liberato il 17 marzo 1848, insieme con Daniele Manin, durante l'insurrezione di Venezia contro gli austriaci. Alla successiva proclamazione della Repubblica di San Marco, ottenne il maggior numero di voti dopo Manin e prima di Giacomo Treves dei Bonfili, e assunse importanti cariche nel nuovo Stato. Esiliato a Corf\u00f9 nel 1849, dopo l'entrata degli austriaci a Venezia, si ammal\u00f2 agli occhi (conseguenza della sifilide contratta durante il soggiorno parigino) ma trov\u00f2 comunque il modo di scrivere numerosi saggi, tra cui \"Rome et le monde\" in francese, in cui da cattolico dichiarava la necessit\u00e0 della rinuncia della Chiesa cattolica al potere temporale. Risale a questo periodo anche l'insofferenza del Tommaseo verso la via \"moderata\" all'unit\u00e0 d'Italia, da raggiungersi tramite l'unione al Piemonte sabaudo.\nNel 1854, con la vista sempre pi\u00f9 compromessa, si trasfer\u00ec a Torino, poi a Firenze (1859), dove rest\u00f2 fino alla morte. A Firenze collabor\u00f2 alla rivista periodica l'Imparziale Fiorentino, fondata nel 1857 da Michele Luci figlio del principe Poniatowski. La sua opposizione all'Italia riunita sotto i Savoia si and\u00f2 radicalizzando, tanto da fargli rifiutare i riconoscimenti ufficiali, tra cui la nomina a Senatore del Regno. Ha scritto la lapide posta alla Casa Guidi dicendo che Elizabeth Barrett Browning ha fatto della sua poesia un \"aureo anello\" fra Italia e Inghilterra.\nNegli ultimi anni, oltre a una ininterrotta pubblicazione di saggi, edizioni critiche e poesie, si dedic\u00f2 in collaborazione con Bernardo Bellini al monumentale \"Dizionario della lingua italiana\" in otto volumi, completato solo dopo la sua morte avvenuta nel 1874.\nFra le numerose corrispondenze scritte che il Tommaseo intrattenne per diversi anni con personaggi del suo tempo, esiste un nutrito e variamente interessante epistolario, conservato alla Nazionale di Firenze, che raccoglie le lettere scambiate col medico, letterato e giornalista friulano Pierviviano Zecchini (o Zecchinis) tra il 4 marzo 1841 e il 20 aprile 1874 (dieci giorni prima della morte del dalmata). Tale carteggio si trova trascritto e documentato in \"Carteggio inedito Niccol\u00f2 Tommaseo \u2013 Pierviviano Zecchini, voll. I e II\", Lucia Gaddo Zanovello, Universit\u00e0 degli studi di Padova, Facolt\u00e0 di Magistero, tesi di laurea in materie letterarie, anno accademico 1979-80, relatore prof. Marco Pecoraro (Archivio tesi di laurea, Palazzo Maldura, Padova).\nLo Zecchini, coetaneo del Tommaseo, condivideva con questo numerose amicizie, l'amor patrio, della Dalmazia, del Veneto e per la poesia, inoltre aveva una visione della vita, della storia, della fede, della filosofia e della scienza molto simili allo scrittore. Entrambi ritenevano che l'amore e l'interesse per le tradizioni popolari fossero fondamenta di sano buon senso e determinanti per l'avvenire umano.\nIl sanvitese entr\u00f2 rapidamente in amicizia col Tommaseo nell'occasione della ricerca di canti popolari toscani, corsi, illirici e greci e per facilitare la diffusione del volume gi\u00e0 pubblicato da quest'ultimo sull'argomento.\nMonumenti e riconoscimenti.\nIn molte citt\u00e0 italiane ci sono vie e piazze intitolate a suo nome:"}
{"id": "476753", "revid": "6066", "url": "https://it.wikipedia.org/wiki?curid=476753", "title": "Cloaca massima", "text": ""}
{"id": "476755", "revid": "77358", "url": "https://it.wikipedia.org/wiki?curid=476755", "title": "Ottavio Farnese, Duca di Parma", "text": ""}
{"id": "476757", "revid": "767487", "url": "https://it.wikipedia.org/wiki?curid=476757", "title": "Head Automatica", "text": "Gli Head Automatica sono stati una band pop rock creata dal cantante Daryl Palumbo, gi\u00e0 frontman dei Glassjaw, e dal dj e compositore dei famosi Gorillaz Dan the Automator.\nLe scarse notizie reperibili in rete sul gruppo sono da imputare ai notevoli impegni del frontman."}
{"id": "476762", "revid": "339392", "url": "https://it.wikipedia.org/wiki?curid=476762", "title": "Ricardo Alex Costa Santos", "text": ""}
{"id": "476764", "revid": "123631800", "url": "https://it.wikipedia.org/wiki?curid=476764", "title": "Tonino Valerii", "text": "Biografia.\nNato a Montorio al Vomano, in provincia di Teramo, trasferito a Campli negli anni '40 e residente da allora a Roma con la famiglia, Valerii entr\u00f2 al Centro sperimentale di cinematografia nel 1955.\nGli inizi.\nValerii inizi\u00f2 a farsi notare nel panorama del cinema italiano nel 1963 con il film \"Tutto \u00e8 musica\" di Domenico Modugno, del quale scrisse il soggetto. L'anno seguente, dopo essere stato pagato per scrivere la storia di \"La cripta e l'incubo\" di Camillo Mastrocinque, il futuro regista si fece notare dall'icona nascente dello \"spaghetti-western\" del tempo, Sergio Leone, che gli chiese di fargli da assistente alla regia per i film da lui diretti \"Per un pugno di dollari\" (dove tuttavia non risulta accreditato) e \"Per qualche dollaro in pi\u00f9\" (1965).\nL'esordio alla regia.\nNel 1966 Valerii inizia la sua carriera da regista con \"Per il gusto di uccidere\", con Craig Hill e George Martin. Come gi\u00e0 s'\u00e8 detto, l'anno precedente egli aveva firmato la seconda unit\u00e0 di regia per \"Per qualche dollaro in pi\u00f9\", cosa di cui il film risente, dal momento che molte location del film sono le stesse e alcune scene - come ad esempio il duello tra Lanky e Sanchez - sembrano ricalcate sul sopraccitato modello leoniano. Come succeder\u00e0 con il successivo \"I giorni dell'ira\", gli spettatori si abituano a seguire il nemico da lontano con una particolare tecnica della cinepresa piuttosto classica che, con le innovazioni del tempo, risult\u00f2 nuova.\n\"I giorni dell'ira\".\nEd \u00e8 l'anno seguente che Valerii si dedica appunto alla trasposizione sul grande schermo del romanzo di Ron Barker \"Der Tod ritt dienstags\", sceneggiato con Ernesto Gastaldi, che vedeva come protagonisti due star dello spaghetti-western quali Giuliano Gemma e Lee Van Cleef, quest'ultimo reduce dai successi ottenuti sotto la regia di Leone con il gi\u00e0 citato \"Per qualche dollaro in pi\u00f9\" e \"Il buono, il brutto, il cattivo\". Il film di Valerii si presenta psicologico e violento, com'era gi\u00e0 stato \"Per il gusto di uccidere\": inoltre \u00e8 rimasta celebre la colonna sonora del film, realizzata da Riz Ortolani, successivamente utilizzata anche in \"Django\" da Quentin Tarantino, grande appassionato del genere.\n\"Il mio nome \u00e8 Nessuno\".\nNel 1973 dirige Terence Hill ed Henry Fonda in \"Il mio nome \u00e8 Nessuno\", film nato da un'idea di Sergio Leone ancora con la sceneggiatura di Gastaldi, che risulta essere un vero e proprio omaggio al cinema leoniano e al western in generale. Un film venduto ai produttori, come pi\u00f9 volte afferm\u00f2 Leone, raccontando i primi tre minuti, senza sapere come sarebbe proseguito: la pellicola fu un grandissimo successo di pubblico, tra i primi tre incassi dell'anno.\nDagli anni '80 in poi.\nNel 1986 scrive e dirige \"Senza scrupoli\", film erotico interpretato da Marzio Honorato e Sandra Wey, quest'ultima lanciata due anni prima come protagonista di \"Histoire d'O, ritorno a Roissy\". La pellicola si avvale della colonna sonora scritta da James Senese e Joe Amoruso, oltre che della fotografia a opera di Giulio Albonico. Negli ultimi anni Valerii si \u00e8 occupato soprattutto di sceneggiati TV e altri prodotti per la Rai. Dal 1996 \u00e8 stato ideatore e curatore della rassegna cinematografica Roseto opera prima, dedicata ai registi italiani esordienti, che si svolge ogni estate a Roseto degli Abruzzi. Nel 2003 aveva annunciato di avere in preparazione un libro sul suo maestro Sergio Leone. Nel 2014 ha partecipato al documentario Alfonso Sansone produttore per caso, ricordando i produttori Sansone e Chroscicki, che gli affidarono il film \"I giorni dell'ira\"."}
{"id": "476772", "revid": "1442080", "url": "https://it.wikipedia.org/wiki?curid=476772", "title": "Norah Jones", "text": "Ha ottenuto un grande successo nel 2002 con l'album di esordio \"Come Away with Me\", che ha venduto circa 25 milioni di copie. Ha poi vinto 5 Grammy Award in una sola serata e ha replicato i consensi nel 2004 con \"Feels like Home\" e nel 2007 con l'album \"Not Too Late\", che hanno consolidato la sua popolarit\u00e0 e l'hanno resa una delle cantautrici dell'odierno panorama musicale pi\u00f9 riconosciute e pi\u00f9 affermate, avendo venduto circa 15 milioni di album solo negli USA, circa 40 milioni di album in tutto il mondo e vincendo in pochi anni nove Grammy.\nNel 2006 \u00e8 entrata a far parte del progetto musicale \"The Little Willies\", in cui suona pezzi d'annata americani con alcuni suoi vecchi amici.\nBiografia.\nL'infanzia.\nFiglia di Ravi Shankar, il grande maestro di sitar, insegnante tra l'altro del \"Beatle\" George Harrison, non \u00e8 cresciuta con lui ma solo con la madre, Sue Jones, cantante di musica soul, che le ha trasmesso l'amore per la musica. Il suo nome completo originario all'anagrafe era Geethali Norah Jones Shankar: all'et\u00e0 di 16 anni lo ha legalmente cambiato in Norah Jones, a conferma del difficile rapporto con il padre. La sorellastra, figlia di Shankar e di un'altra donna, Anoushka Shankar, di due anni minore, \u00e8 anche lei una musicista.\nCon la madre visse a New York fino al 1983, anno in cui la piccola compiva quattro anni. Da allora, si trasferirono a Grapevine, Texas, dove visse fino ai venti anni. Nella sua casa non mancarono mai dischi dei classici del blues e del jazz: Billie Holiday, Aretha Franklin, Ray Charles e Bill Evans. All'influenza musicale materna bisogna aggiungere quella che ricevette da sua nonna, un'appassionata del forte country degli Outlaws, da Hank Williams a Willie Nelson.\nJones incominci\u00f2 a studiare canto e si un\u00ec al coro della chiesa per cantare gospel, nel periodo in cui iniziava gli studi di pianoforte e sassofono. Era lontana dall'essere un'alunna modello: era abbastanza incostante e lasci\u00f2 lo studio varie volte.\nIl suo primo contatto col jazz l'ebbe a Dallas, entrando da adolescente all'Istituto Booker T. Washington. Nel 1996 e 1997 conquist\u00f2 vari premi di interpretazione e composizione per studenti. Terminato l'istituto entr\u00f2 all\"'Universit\u00e0 di North Texas\", dove studi\u00f2 pianoforte e teoria nella sezione jazz. L\u00ec dopo aver maturato un buon livello sulla tastiera, form\u00f2 il suo primo gruppo.\nL'arrivo a New York.\nA venti anni compiuti, Jones gir\u00f2 a New York per alcune brevi ferie e non volle ritornare nel Texas, con grande dispiacere di sua madre. Una volta nella \"Grande Mela\", si butt\u00f2 immediatamente nel fertile circuito di concerti al \"Greenwich Village\" e collabor\u00f2 con diverse band.\nTuttavia, in quell'epoca intu\u00ec che voleva vivere con la musica e che poteva farlo grazie al suo innato talento. Abbandon\u00f2 l'universit\u00e0, incominci\u00f2 a scrivere le sue prime canzoni, fece parte per un po' di un gruppo funk fusion, Wax Poetic, e finalmente fond\u00f2 il suo proprio gruppo col bassista Lee Alexander, il chitarrista e compositore di \"Don't Know Why\", Jesse Harris, ed il batterista Danno Rieser. Per quell'epoca si stabilizz\u00f2 come cantante nel club notturno \"The Living Room\".\nCarriera.\n2001 - 2004: primi successi.\nIn uno di quei concerti, in una notte di febbraio del 2000, fu ascoltata da Shell White, membro della famosa casa discografica EMI, che le chiese una demo con le sue canzoni. Il nastro arriv\u00f2 a Bruce Lundvall, direttore della Blue Note, casa discografica specializzata nella musica jazz. Lundvall la contatt\u00f2 dopo aver ascoltato alcune canzoni di quelle cassette e incaric\u00f2 il produttore Craig Street di occuparsi del materiale della Jones e la fece circondare da strumentisti rinomati.\nIl risultato, molto pi\u00f9 pop della versione finale, non convinse nessuno e Lundvall incaric\u00f2 il suo produttore (Arif Mardin) di cambiare direzione: cercare uno stile diverso, pi\u00f9 concentrato sulla voce e capace, allo stesso tempo, di mantenere le idee musicali di Norah. Il lavoro fu terminato e il disco fu pubblicato nel febbraio del 2002 con il titolo \"Come Away with Me\", senza campagne pubblicitarie massicce, n\u00e9 con una hit commerciale suonata in tutte le radio. Tuttavia, lo stile particolare della cantautrice colp\u00ec il grande pubblico e l'album cominci\u00f2 ad ottenere successo. Per l'autunno aveva gi\u00e0 sorpassato il milione di copie. Venne certificato platino in Olanda, Australia, Portogallo e Hong Kong; doppio platino in Gran Bretagna, Irlanda e Singapore; addirittura cinque volte platino in Nuova Zelanda. Il totale di vendite nel mondo sorpass\u00f2 19 milioni di copie. In America fu certificato diamante, per aver sorpassato in un anno 10 milioni di copie. Inoltre, i premi ottenuti furono numerosi: la Jones fu la trionfatrice della 45\u00aa edizione dei Grammy Award del 2003, guadagnando il record di cinque statuette, comprese 3 delle 4 pi\u00f9 importanti: \"Canzone dell'anno\" (\"song of the year\"), \"Album dell'anno (\"Album of the Year\") e Miglior artista esordiente (\"Best New Artist\"). Norah Jones divent\u00f2 cos\u00ec la terza artista nella storia ad ottenere 5 riconoscimenti in un solo anno, unendosi a Lauryn Hill (1999) e ad Alicia Keys (2002).\nL'album \u00e8 nella top-50 degli album pi\u00f9 venduti di tutti i tempi.\n2004 - 2006: il successo commerciale e la collaborazione con Ray Charles.\nDue anni dopo la pubblicazione del suo album di debutto, la Jones ritorn\u00f2 con \"Feels like Home\". La cantante-pianista-compositrice continu\u00f2 la collaborazione col produttore Arif Mardin, l'ingegnere di suono Jay Newland ed il suo gruppo abituale di musicisti. Muovendo dalle premesse del precedente lavoro, unendo ai toni caldi e vellutati soavi atmosfere country, l'album \u00e8 riuscito straordinariamente a replicare il successo del precedente, vendendo nella prima settimana dalla pubblicazione 1.920.000 copie in tutto il mondo. La portata del successo fu di 13 milioni di copie in tutto il mondo.\nLa Jones ottenne anche un'importante collaborazione con uno dei geni della storia musicale, Ray Charles, nella canzone \"Here We go Again\". Il duetto fu l'ultimo per la carriera del grande interprete, in quanto venne a mancare poco tempo dopo.\nNel 2005 vinse altri tre Grammy Award, uno per il primo singolo estratto \"Sunrise\" e due per la collaborazione con Ray Charles.\n2006 - 2008: l'affermazione con \"Not Too Late\".\nIl terzo album, \"Not Too Late\", viene pubblicato dalla Blue Note Records il 30 gennaio 2007; viene anticipato nelle radio dal singolo \"Thinking About You\".\n\u00c8 il primo disco in cui la Jones scrive tutte le canzoni e dimostra atmosfere pi\u00f9 scure rispetto ai primi due. Registrato nel suo studio personale, all'insaputa della casa discografica, in un clima (secondo le dichiarazione della stessa Jones) rilassato e tranquillo, l'album conferma nuovamente il successo, riuscendo a vendere ancora una volta un grande numero di copie, stimato attorno ai 5 milioni. Raggiunge la prima posizione in classifica in oltre venti Paesi: \u00e8 uno degli album pi\u00f9 venduti del 2007 e in Italia ha debuttato alla seconda posizione FIMI.\n2009 - 2010: la svolta con \"The Fall\".\nTerminato il tour per la promozione di \"Not Too Late\", nei primi mesi del 2008 la Jones presenzia a diversi programmi televisivi e radiofonici americani per presentare il brano The Story, colonna sonora di \"Un Bacio Romantico\"; nel corso del 2008 e per gran parte del 2009, le sue apparizioni sono notevolmente diminuite.\nA gennaio 2008, si viene a sapere che la \"Handsome Band\", il gruppo di musicisti che aveva supportato la Jones nella realizzazione dei tre dischi, si era in pratica sciolta alla fine del tour del 2007. La Jones specifica comunque che \u00e8 in ottimi rapporti con tutti i musicisti che l'avevano composta, e che prima o poi potrebbero tornare a suonare insieme.\nNell'agosto 2009 \u00e8 \"guest star\" in un concerto di Rufus Wainwright. Il successivo 5 settembre, durante un'intervista radiofonica, annuncia il titolo del quarto album e la sua data d'uscita: l'album ha il nome di The Fall, in uscita il 13 novembre. Durante la stessa intervista, la Jones canta in anteprima una delle canzoni che saranno incluse nel disco, dal titolo Man of the hour.\nIl 9 settembre successivo Norah Jones partecipa ad \"It's only rock'n roll\", manifestazione promossa dalla Apple per presentare i nuovi modelli di IPod. Presentatasi per l'occasione con la sua nuova band, la cantante ha eseguito \"Come Away With Me\" ed una delle nuove canzoni dell'album, intitolata \"Young Blood\". Nel presentarla, ha inoltre dato conferma che il titolo dell'album sar\u00e0 quello da lei annunciato in precedenza.\nDopo queste vicende, il 30 novembre 2009, esce il quarto album: \"The Fall\". Il disco non ha raggiunto i successi precedenti, ma si dimostra discretamente apprezzato dalla critica.\nNel 2010 canta \"Ill Wind\" di Harold Arlen nell'album con Sophisticated ladies con i Charlie Haden Quartet West per la Emarcy.\n2010: \"...Featuring\".\nAd agosto 2010 viene annunciato \"...Featuring\", una raccolta di 18 canzoni che la Jones ha inciso nel corso della sua carriera in duetto con alcune star del panorama musicale mondiale. Tra le canzoni, ci sono brani cantati con Ray Charles, i Foo Fighters, Belle &amp; Sebastian, Willie Nelson, Ryan Adams e altri. Alcuni di questi brani non sono mai stati distribuiti sul mercato discografico.\nL'album viene dato alle stampe il 2 novembre 2010 (In Italia il 16 novembre).\n2012-2013: \"...Little Broken Hearts\" e \"Foreverly\".\nA gennaio 2012 la Jones torna a collaborare con i Little Willies e pubblica con loro un secondo album. Allo stesso tempo collabora con Danger Mouse spingendosi verso suoni pi\u00f9 rock. Per la primavera del 2012, e in particolare in Italia il 2 maggio, viene pubblicato il suo quinto album in studio, dal titolo \"...Little Broken Hearts\", per il quale Norah Jones si avvale della collaborazione dello stesso Danger Mouse. Il singolo apripista del nuovo album \u00e8 stato pubblicato nel marzo 2012 e si intitola \"Happy Pills\".\nLa cantante \u00e8 stata ospite il 22 aprile 2012 nella trasmissione di Fabio Fazio \"Che tempo che fa\", all'interno della quale ha parlato del disco e si \u00e8 esibita dal vivo nei brani \"Happy Pills\" e \"Little Broken Hearts\". Sempre nel 2012 ha tenuto due concerti in Italia: uno al Summer Festival di Lucca il 14 luglio, e uno il 17 settembre all'Auditorium Parco della Musica di Roma.\nIl 26 novembre 2013 viene pubblicato un album di cover degli Everly Brothers realizzato insieme a Billie Joe Armstrong ed intitolato \"Foreverly\".\nNel 2013 ha collaborato anche con Anoushka Shankar per l'album \"Traces of You\".\n2016: Day Breaks.\nIl 5 agosto 2016 \u00e8 stato pubblicato Carry On, il primo singolo estratto dal nuovo album di inediti Day Breaks."}
{"id": "476773", "revid": "287204", "url": "https://it.wikipedia.org/wiki?curid=476773", "title": "Etienne Roda-Gil", "text": ""}
{"id": "476778", "revid": "1600188", "url": "https://it.wikipedia.org/wiki?curid=476778", "title": "Ohio (fiume)", "text": "L'Ohio \u00e8 un fiume degli Stati Uniti d'America, principale affluente di sinistra del Mississippi, nonch\u00e9 quello con la maggior portata d'acqua.\nDescrizione.\nL'Ohio si forma a Pittsburgh, in Pennsylvania, dalla confluenza dei fiumi Allegheny e Monongahela e sfocia dopo 1579 km nel fiume Mississippi. A partire dalla confluenza dei due rami sorgentizi, a Pittsburgh, l'Ohio descrive un ampio arco verso nord e una volta lasciato lo Stato della Pennsylvania scorre verso sud segnando il confine tra lo Stato dell'Ohio a nord ed il Virginia Occidentale a sud-est. Proseguendo verso nord-ovest il fiume segna il confine tra l'Ohio a nord ed il Kentucky a sud. Dopo aver bagnato la citt\u00e0 di Cincinnati e aver ricevuto le acque del Licking prosegue in direzione sud-ovest segnando il confine meridionale dell'Indiana con il Kentucky. Attraversate le citt\u00e0 di Louisville e Evansville e dopo aver ricevuto da destra le acque del Wabash segna il confine meridionale dell'Illinois con il Kentucky. Ricevute da sud le acque del suo principale affluente, il fiume Tennessee, confluisce nel fiume Mississippi a Cairo in Illinois.\nAlla confluenza, l'Ohio \u00e8 nettamente pi\u00f9 grande del Mississippi in termini di portata media misurata sul lungo termine. A Cairo la portata dell'Ohio \u00e8 7.960 m3/s; mentre quella del Mississippi a Thebes, a monte della confluenza, \u00e8 5.897 m3/s. \nIl fiume Ohio ha un bacino idrografico di circa ed \u00e8 in gran parte navigabile; riveste una grande importanza economica per le regioni che attraversa.\nIl fiume \u00e8 stato fin dai tempi della colonizzazione un'importante via di penetrazione verso la valle del Mississippi."}
{"id": "476783", "revid": "125594098", "url": "https://it.wikipedia.org/wiki?curid=476783", "title": "Gabriello Chiabrera", "text": "Di famiglia aristocratica, visse a stretto contatto con la nobilt\u00e0 del suo tempo e scrisse numerose opere entrate a far parte del patrimonio letterario italiano.\nCantore della grecit\u00e0 (sebbene non conoscesse il greco) e di quello che verr\u00e0 poi definito come classicismo barocco, fu spesso contrapposto al poeta coevo Giambattista Marino, l'altro grande poeta a lui in parte contemporaneo. Trascorse la vecchiaia prevalentemente nella villa del borgo rurale savonese di L\u00e9gino, il \"Musarum opibus\", dove erano le sue ville, fra cui la famosa Siracusa ricordata nel dialogo \"Forzano\".\nIl suo sepolcro si trova all'interno della chiesa di San Giacomo a Savona. A Chiabrera sono intitolati oggi il Liceo Classico e Linguistico di Savona, il teatro Gabriello Chiabrera, e una scuola primaria inaugurata nel 1873 nella localit\u00e0 di Fassolo a Genova (cantata nel poemetto \"Galatea o le grotte di Fassolo\" del 1622).\nBiografia.\nNato a Savona da genitori benestanti, Gabriello riceve lo stesso nome del padre morto pochi giorni prima della sua nascita. Dalla madre, Geronima Murasana, andata a seconde nozze, viene ben presto affidato alla tutela degli zii paterni. Per volere di questi, dal 1561 studia al Collegio Romano. Poi, sempre a Roma, presso la casa di Paolo Manuzio conosce lo scrittore e critico aristotelico Sperone Speroni e il grecista francese Marc-Antoine Muret che lo indirizzano verso il gusto della poesia classica, specie greca. Sempre in quegli anni incontra forse il vecchio Torquato Tasso, venuto a Roma per far revisionare la Gerusalemme liberata dallo Speroni.\nDopo questi anni, il poeta torna a Savona dove allaccia i rapporti coi poeti Angelo Grillo e Ansaldo Ceb\u00e0, con la pittrice Sofonisba Anguissola e col pittore Bernardo Castello, caro amico del giovane Giovan Battista Marino e protagonista dell'epistolario del Chiabrera. Il Chiabrera ebbe scambi epistolari anche col poeta napoletano e forse lo conobbe personalmente. Sempre a Savona anima in questi anni, assieme allo storico Giovanni Vincenzo Verzellino, l'Accademia degli Accesi che si riunisce in casa di Ambrosio Salinero che si spense nel 1613 (come ricordato nel dialogo \"Il Forzano\" stampato nel 1626).\nIntanto il poeta si mette in contatto con la corte di Torino, nella persona di Carlo Emanuele I di Savoia, cui dedica nel 1582 il poema \"Delle guerre de' Goti\" (detta \"Gotiade\", la sua prima opera stampata), la tragedia \"Ippodamia\" (stampata postuma) e il famoso poema in ottave \"Amedeide\" (iniziato nel 1590 ma stampato nel 1620 dopo 4 stesure diverse). In questi anni conosce anche Emanuele Tesauro.\nPoi entra nella corte dei Medici di Firenze, che lo stipendieranno tutta la vita senza obbligo di residenza a corte. A Firenze conosce il pittore Cristofano Allori e con Giovan Battista Strozzi il Giovane, animatore dell'Accademia degli Alterati e carissimo amico. Inoltre, assieme a Jacopo Peri e a Ottavio Rinuccini, fonda il genere del melodramma con l'opera \"Il rapimento di Cefalo\" rappresentata nel 1600 alle nozze di Maria de' Medici con Enrico IV di Francia. Alla casata Medici, il Chiabrera dedica anche componimenti lirici, teatrali e poemetti: si ricordi almeno il poema in ottave \"Firenze\" (1 ed. 1615; 2 ed. 1628, 3 ed. 1637).\nSempre ai primi del Seicento, il Chiabrera si lega alla corte dei Gonzaga di Mantova dalla quale verr\u00e0 stipendiato tutta la vita senza obbligo di residenza. Per essa il poeta comporr\u00e0 molti drammi (fra cui si ricordino almeno gli intermezzi per l\"Idropica\" di Battista Guarini del 1605) e collabora con Alessandro Striggio e Claudio Monteverdi in varie \"pi\u00e8ces\". Compone in questi anni anche la tragedia \"Angelica in Ebuda\" (1615) di ispirazione ariostesca.\nCome risulta dall'epistolario, nel 1615 forse Chiabrera conosce Galileo Galilei e interrompe malamente, intanto, i rapporti col ricco nobile genovese Giovanni Vincenzo Imperiale, autore del celebre poema didascalico \"Lo stato rustico\" (3 edizioni, 1606, 1611, 1613) che era stato osannato nel dialogo \"Vecchietti\".\nMa il vero apice della carriera del Chiabrera viene toccato dopo il 1623 con l'elezione al soglio pontificio del vecchio amico di studi Maffeo Barberini, Papa Urbano VIII. Il quale, intento a dare al papato una nuova linea culturale, per prima cosa pone all'Indice l\"Adone,\" lasciando cos\u00ec sgombro il campo ad intellettuali di formazione gesuitica e classica come appunto Chiabrera, Fulvio Testi, Agostino Mascardi, Famiano Strada, Virginio Cesarini, Giovanni Ciampoli, Pietro Sforza Pallavicino, Virgilio Malvezzi (oltre che Urbano VIII stesso, autore di poesie di gusto classico venate di stoicismo). Questa linea culturale di stampo moralista verr\u00e0 riconfermata dal papato nel 1632-33 con l'abiura del Galilei e l'allontanamento del Ci\u00e0mpoli dalla corte romana. In questi anni il Chiabrera compone i due dialoghi \"Orzalesi e Geri\" (ambientati intorno al Giubileo del 1625), le \"Canzoni per Urbano VIII\", di stampo pindarico, e il poemetto \"Le feste dell'anno cristiano,\" entrambi del 1628.\nDopo i lavori del 1628, il poeta si ritira in Liguria dove entra nell'Accademia degli Addormentati di Genova. Qui funge da protettore a Pier Giuseppe Giustiniani e ad Anton Giulio Brignole Sale, principi dell'Accademia nel 1630 e nel 1636, dei quali il Chiabrera era stato m\u00e8ntore fin dall'adolescenza. In questi anni, inoltre, il Chiabrera legge all'Accademia sette \"Discorsi\" (1629, due dei quali dedicati al Giustiniani) e compone ancora molte opere, quasi tutte stampate \"post mortem\": il poema in sciolti \"Ruggiero e\" il poemetto \"Foresto\" (stampati nel 1653), le liriche bacchiche e sperimentali dei \"Sollazzi\" (composte nel 1635-36)\",\" molti poemetti, la famosa \"Vita\" (composta nel 1633-38), nonch\u00e9 numerose prose dedicate al patriziato genovese stampate intorno agli anni Trenta; accorcia, inoltre, l\"Amedeide\" riportandola alle dimensioni della prima stesura (detta \"Amedeide minor\") e rielabora per la terza volta il poema \"Firenze\".\nDalla descrizione che egli stesso diede di s\u00e9 nella \"Vita\" apprendiamo che era di media statura, \"di pelo castagno\", affetto da lieve miopia (\"vedea poco da lunge, ma altri non se n'avvedeva\"), frugale nell'alimentazione e poco propenso a perdere ore di sonno (ritratto di perfetto stile oraziano...). Sempre nella \"Vita\", dopo aver ricordato il suo tirocinio romano presso Speroni e Muret, dichiara di avere avuto come maestri Omero, Virgilio, Dante Alighieri e Lodovico Ariosto, e ammette di trovare la poesia italiana povera e di aver avuto come massimo obiettivo di arricchirla, come un Galileo Galilei o un Cristoforo Colombo, di nuove strutture ritmiche e musicali. \nTali strutture metriche, a loro volta, non sono nuove in senso assoluto, ma imitano i metri di tradizione classica, soprattutto greca, sicch\u00e9 la novit\u00e0 non \u00e8 altro che un ritorno al classicismo antico dopo quello moderno del Rinascimento, cio\u00e8 il Petrarca. In sostanza: per rinnovare l'ormai stanco classicismo rinascimentale, il poeta non lo dissolve (come spesso accade nella poesia mariniana), ma si richiama a un altro classicismo, d'antica foggia, che permette di rinnovare la tradizione moderna attraverso quella antica cos\u00ec da non uscire mai dall'alveo della tradizione.\nIl corpus letterario.\nL'esordio letterario di Chiabrera avvenne nel 1582 col poema \"Delle guerre de' Goti\" (o \"Gotiade\") dedicato a Carlo Emanuele I di Savoia. Il corpus poetico \u00e8 vasto e comprende generi differenti:\nPoemi epici.\nSono essenzialmente quattro, ma in vero ne sono di pi\u00f9 poich\u00e9 l\"Amedeide\" ha due stesure (la \"maior\" e la \"minor\") mentre il \"Firenze\" ne ha tre (una in ottave e due in selve):\nProse.\nEdite quasi tutte postume, furono in gran parte composte durante gli anni Trenta del Seicento. Si ricordino almeno:\nLa riforma metrica della poesia italiana.\nGran parte dell'attivit\u00e0 poetica del Chiabrera nasce, come specificato nella \"Vita\", dalla volont\u00e0 di arricchire la poesia italiana di metri e di forme nuove rispetto al canone petrarchista del Cinquecento ma, pi\u00f9 in generale, rispetto a tutti i generi ereditati dal Cinquecento. La formazione del Chiabrera, infatti, si \u00e8 sviluppata nelle mani di Sperone Speroni e di Marc-Antoine Muret, due tipici esponenti della cultura antibembesca del primo Rinascimento. I quali volevano imitare nella metrica la poesia classica greca e latina, e nella lingua prediligevano un volgare non strettamente petrarchesco. II Chiabrera riprende questi insegnamenti e le forme metriche da lui inventate saranno imprescindibili per gli sviluppi della futura poesia italiana venendosi ad affiancare a quelle gi\u00e0 consacrate dal Rinascimento (l'ottava nel romanzo e nell'epica; il sonetto e la canzone petrarcheschi nella lirica).\nL'endecasillabo sciolto nei poemi narrativi.\nGran parte della \"rivoluzione metrica classicista\" operata del Chiabrera persegue innanzitutto l'uso del verso sciolto nei poemi epici al posto dell'ottava ariostesca e tassiana. L'endecasillabo sciolto era stato inventato nel Cinquecento dal Trissino per emulare l'esametro classico e, sebbene fosse destinato a divenire uno dei metri principali della tradizione italiana, al momento della sua invenzione (1524 la \"Sofonisba\", 1547 \"L'Italia liberata\") fu considerato stilisticamente basso e come tale adatto al teatro ma non per i poemi epici, a meno che non fossero traduzioni come quella di Annibale Caro. Il Chiabrera, invece, si impegn\u00f2 a fondo nel processo di nobilitazione del verso sciolto e contribu\u00ec a trasformarlo in uno dei metri pi\u00f9 importanti della poesia italiana.\nIl teatro.\nLa produzione teatrale del Chiabrera comprende tre generi: il melodramma, la tragedia e il dramma pastorale.\nLa lirica.\nAnche il genere lirico fu sottoposto dal Chiabrera a una rivisitazione sul modello delle forme metriche greche e latine, fin dal primo libro di poesie, stampato nel 1583, vivente ancora il Tasso, nel quale \u00e8 gi\u00e0 chiaro il modello classico (l'evocazione di un mito antico al centro dell'ode come negli epinici pindarici, ad esempio). Questi circa 500 componimenti hanno, inoltre, quasi tutti un metro diverso, il che testimonia una capacit\u00e0 inventiva sbalorditiva e una conoscenza raffinata del profilo ritmico-musicale della poesia e della lingua italiane. Anche qui l'appoggio a tali sperimentazioni \u00e8 trovato nella \"Poetica\" del Trissino, citata nella dedica di Lorenzo Fabri alle famose \"Maniere de' versi toscani,\" e ribadita pi\u00f9 tardi nei dialoghi dell\"Orzalesi\" e del \"Geri\". Oltre al Trissino e agli autori primo cinquecenteschi, l'altro punto di riferimento essenziale \u00e8 qui Pierre de Ronsard, che il Chiabrera per\u00f2 non cita mai ma che ben conosceva, visto che il Muret era stato un famoso commentatore dei suoi \"Amours.\" Come noto, almeno nella prima fase della produzione lirica, il Chiabrera traduce di peso spesso Ronsard, la cui influenza sar\u00e0 forte anche nei \"Poemetti\" tardi.\nLa poesia lirica del Chiabrera si pu\u00f2 dividere per argomenti in tre grandi aree: la poesia bacchica ed erotica, le canzonette meliche, le odi.\nIl lessico.\nAnche nel lessico il poeta si mostra un innovatore, dietro le teorie esposte nel dialogo \"Bamberini\". Partendo dal Petrarca, il poeta si apre non solo ai neologismi, ma anche a moltissimi grecismi e latinismi fino a creare dei composti sul modello della lingua greca (\"oricrinito,\" ad esempio, ricordato nella \"Vita\"). Lo stesso si dica per la sintassi, che il poeta modella su quella latina, giocando principalmente sulla sintassi.\nLo stile.\nPer quel che riguarda il metaforismo, che in genere contraddistingue la poesia secentesca, il Chiabrera si mostra molto parco. Egli, specie nelle descrizioni delle bellezze muliebri, amplia ovviamente il campionario delle metafore tradizionali e, oltre al Petrarca, segue a volte la tradizione quattrocentesca (cassata dal Bembo), ma in genere \u00e8 lontano dagli eccessi metaforici tipici della poesia coeva ed \u00e8 concentrato sulla la sintassi, le rime rare, le parole preziose. Per questo per lungo tempo il Chiabrera \u00e8 stato considerato un autore non barocco ma classico, e non un classicista barocco, ma in vero anche questo genere di poesia \u00e8 animata dallo stesso gusto del Marino per il raro, il nuovo, il prezioso e il bizzarro.\nBibliografia.\nSull'autore in generale:\nLe edizioni pi\u00f9 recenti dei testi principali:"}
{"id": "476792", "revid": "4711", "url": "https://it.wikipedia.org/wiki?curid=476792", "title": "Fiume Ohio", "text": ""}
{"id": "476793", "revid": "729019", "url": "https://it.wikipedia.org/wiki?curid=476793", "title": "Benjamin de Jager", "text": "Biografia.\nNativo di Citt\u00e0 del Capo, all'et\u00e0 di 7 anni inizi\u00f2 a praticare diversi sport: rugby, cricket, tennis, atletica leggera; poi, nel 1999, a 19 anni, si rec\u00f2 in vacanza in Italia a trovare la sorella che viveva a Vibo Marina, iniziando ad allenarsi con l'. Dopo qualche giorno il club lo mise sotto contratto e dopo tre anni venne nominato capitano. Rimase otto stagioni a Catania, centrando due promozioni dalla serie B al Super 10, la massima divisione, passando per la serie A. Nel Super 10 2004-2005 fu protagonista della cavalcata che port\u00f2 i biancorossi ai play-off scudetto.\nNel 2005 venne selezionato dal C.T. Marco Gabrielli nella rosa della nazionale italiana di rugby a 7 che prese parte alla Coppa del Mondo, dove fu protagonista nella vittoria del Plate contro il marcando una meta decisiva. Fece parte del gruppo di giocatori della nazionale 7s per circa un decennio, ricoprendone anche il ruolo di capitano.\nNel giugno 2006 venne convocato dal C.T. Pierre Berbizier nel gruppo della nazionale italiana di rugby a 15 che prese parte al tour estivo, esordendo l'11 giugno nel \"test match\" \u2013 Italia, segnando una meta. L'incontro fu la sua prima ed anche ultima partita in azzurro.\nNel 2007 lasci\u00f2 Catania per andare a giocare al ; disput\u00f2 cinque stagioni a Treviso, la 2008-09 da capitano, tra campionato italiano e Pro12, vincendo: due scudetti (2008-09, 2009-10), una Coppa Italia e una Supercoppa d'Italia.\nDurante l'estate 2012 sigl\u00f2 un accordo per le stagioni successive con la squadra campione d'Italia del , con cui rimase quattro anni vincendo altri due titoli italiani nel 2013-14 e 2014-15. Coi calvini gioc\u00f2 spesso ad estremo, ricoprendo saltuariamente i gradi di capitano.\nAl termine del campionato 2015-16 annunci\u00f2 il suo ritiro dall'attivit\u00e0 agonistica, salvo poi ripensarci ed accasarsi per la stagione successiva in serie A al agli ordini dell'allenatore Craig Green.\nNel febbraio 2018 de Jager torn\u00f2 all'attivit\u00e0 firmando un accordo con l' per la seconda parte della stagione di serie B."}
{"id": "476794", "revid": "765341", "url": "https://it.wikipedia.org/wiki?curid=476794", "title": "Original Masters", "text": "Original Masters \u00e8 una compilation della band progressive rock inglese Jethro Tull, pubblicata nel 1985 contenente alcuni fra i principali successi nella storia della band fino ad allora. Interessante notare che dalle selezioni manca qualsiasi brano da \"This Was\" o dalla produzione post 1977. Questa compilation \u00e8 stata resa famosa perch\u00e9 la qualit\u00e0 audio di alcuni brani (\"Aqualung\", \"Life Is A Long Song\") \u00e8 mediocre. Infatti sul retro della versione su CD si pu\u00f2 leggere \"La musica su questo Compact Disc \u00e8 stata in origine registrata su un impianto analogico. Abbiamo cercato di mantenere, per quanto fosse possibile, la qualit\u00e0 audio della registrazione originale. Per questa alta risoluzione, comunque, nel CD possono essere presenti dei difetti audio del nastro originale\". La versione di \"Aqualung\" \u00e8 la stessa della compilation \"M.U. - The Best of Jethro Tull\"."}
{"id": "476799", "revid": "1564499", "url": "https://it.wikipedia.org/wiki?curid=476799", "title": "Cochabamba", "text": "Cochabamba (in quechua e aymara Quchapampa) \u00e8 un comune (\"municipio\" in spagnolo) della Bolivia capoluogo della provincia di Cercado e del dipartimento di Cochabamba con 630.587 abitanti (censimento 2012).\nLa citt\u00e0 \u00e8 sede del parlamento dell'Unione delle Nazioni Sudamericane (UNASUR).\nOrigini del nome.\nIl nome della citt\u00e0 deriva dalla lingua quechua: \"qucha\" = lago, \"pampa\" = pianura.\nStoria.\nLa citt\u00e0 fu fondata il 2 agosto 1571, come parte del Viceregno del Per\u00f9, per ordine del vicer\u00e9 Francisco de Toledo. L'idea era quella di creare un centro di produzione agricola.\nMonumenti e luoghi d'interesse.\nA Cochabamba sorge la colossale statua del Cristo de la Concordia, una delle statue pi\u00f9 alte del mondo: misura 34,20 metri pi\u00f9 un basamento di 6,24 metri. La statua, collocata sulla cima del Cerro San Pedro, \u00e8 raggiungibile mediante una scalinata di 1399 gradini oppure con una teleferica.\nAltro luogo di grande interesse \u00e8 la cattedrale di San Sebastiano, dell'inizio del XVIII secolo.\nCultura.\nUniversit\u00e0.\nA Cochabamba \u00e8 presente l'universit\u00e0 pi\u00f9 grande della Bolivia: l\"Universidad Mayor de San Sim\u00f3n\". Si trovano inoltre alcune universit\u00e0 private quali l\"Universidad Privada del Valle\" e l\"Universidad Cat\u00f3lica Boliviana\".\nAmministrazione.\nCantoni.\nIl comune \u00e8 suddiviso in 2 cantoni:\nGemellaggi.\nCochabamba \u00e8 gemellata con:\nCuriosit\u00e0.\nA Cochabamba ha avuto luogo nell'ottobre 1997 un \"pellegrinaggio di fiducia sulla terra\" organizzato dalla comunit\u00e0 di Taiz\u00e9.\nNel 1999 la coalizione di forze politiche guidata dal dittatore Banzer decide di privatizzare l'acqua. La concessione viene affidata alla multinazionale statunitense Bechtel, insieme all'italiana Edison. Nello stesso anno nasce un comitato composto dai cittadini, chiamato \"coordinadora de defensa del agua y la vida\", per protestare contro la privatizzazione dell'acqua. Inizia cos\u00ec una battaglia che provocher\u00e0 6 vittime e numerosi feriti, e che terminer\u00e0 il 10 aprile 2000 con la vittoria del popolo boliviano. Il governo infatti cancella la legge che aveva dato il via alla privatizzazione dell'acqua, a cui seguir\u00e0 l'espulsione della Bechtel.\nNel film \"Scarface\" (1983) Cochabamba \u00e8 il luogo in cui risiede il \"Barone della droga\", ovvero Alejandro Sosa, interpretato da Paul Shenar."}
{"id": "476803", "revid": "599013", "url": "https://it.wikipedia.org/wiki?curid=476803", "title": "Visione cieca", "text": "Il fenomeno della visione cieca (o blindsight) consiste nel mantenimento della capacit\u00e0 di localizzare uno stimolo visivo situato nella parte del campo visivo colpita da scotoma e quindi cieca a livello conscio.\nStoria.\nQuesto fenomeno venne descritto per la prima volta da Poppel, Held e Frost nel 1973, in un esperimento in cui vennero inviati nella zona scotomatica degli stimoli non strutturati, e fu richiesto ai pazienti, alla comparsa dello stimolo, di fare un movimento oculare verso di esso. Quello che emerse fu una correlazione significativa tra la posizione dello stimolo e la posizione degli occhi dopo la stimolazione.\nIn un lavoro del 1986 Weiskrantz descrisse degli esperimenti in cui i pazienti riuscirono a indicare manualmente la posizione di stimoli che non percepivano consciamente, e con studi successivi (2002) la visione cieca fu da lui differenziata in un tipo 1 e in un tipo 2. Nel tipo 1 \u00e8 possibile la discriminazione degli oggetti nell'area cieca ma il paziente non percepisce nulla. Nel tipo 2, il movimento e i cambiamenti dell'orientamento spaziale dell'oggetto vengono percepiti dal paziente.\nCause.\nLa spiegazione della visione cieca si basa sulla teoria dei due sistemi visivi, secondo la quale esiste un sistema deputato alla discriminazione degli stimoli visivi (il sistema retino-genicolo-striato), mentre un secondo sistema si occupa specificamente della localizzazione spaziale di detti stimoli (il sistema retino-collicolo-extrastriato), quindi una lesione che causi scotoma (confinata alla corteccia visiva primaria, facente parte del primo sistema su descritto) lascerebbe intatto il secondo sistema e la sua funzione di localizzazione spaziale.\nIl fenomeno della visione cieca scompare quando il paziente deve mantenere gli occhi sul punto di fissazione e contemporaneamente indicare manualmente la posizione dello stimolo.\nLa spiegazione della visione cieca basata sui due sistemi visivi prevede che le attivit\u00e0 svolte dal sistema retino-genicolo-striato siano danneggiate, quindi nella zona scotomizzata non sono previste capacit\u00e0 discriminative intatte, con l'eccezione della posizione spaziale degli stimoli."}
{"id": "476815", "revid": "122706898", "url": "https://it.wikipedia.org/wiki?curid=476815", "title": "R\u0101k\u1e63asa", "text": "Il termine sanscrito r\u0101k\u1e63asa (anche \"rak\u1e63as\"; devan\u0101gar\u012b: \u0930\u093e\u0915\u094d\u0937\u0938\u0903; kannada: \u0cb0\u0cbe\u0c95\u0ccd\u0cb7\u0cb8; indonesiano: \"raksasa\"; assamese: \u09f0\u09be\u0995\u09cd\u09b7\u09b8; tibetano: \u0f66\u0fb2\u0f72\u0f53\u0f0b\u0f54\u0f7c\u0f0b \"srinpo\"; cinese: \u7f85\u524e pinyin \"lu\u00f3ch\u00e0\" Wade-Giles \"lo-ch'a\"; coreano: \ub098\ucc30 \"nachal\", giapponese: \u7f85\u5239 \"rasetsu\"; vietnamita: \"la s\u00e1t\") intende, nelle religioni induista e buddhista, quegli spiriti disturbatori e malefici che avviano le loro attivit\u00e0 demoniache in particolar modo la notte (cfr, ad esempio, \"Manusm\u1e5bti\", III, 280):\nInduismo.\nSecondo il R\u0101m\u0101ya\u1e47a furono creati dai piedi di Brahm\u0101, ma alcune tradizioni popolari attribuiscono la loro nascita a Pulastya, Khasa o Nirriti. Molti Rakshasa, nella precedente incarnazione, erano esseri umani particolarmente crudeli. Sono noti per la loro abitudine nel rovinare cerimonie sacre, dissacrare tombe, molestare sacerdoti, possedere esseri umani: le loro unghie sono velenose, si nutrono di carne umana e di tutto ci\u00f2 che \u00e8 marcio. Hanno l'abilit\u00e0 di cambiare aspetto, fare magie, e spesso assumono la forma di esseri umani, di cani, e di grandi uccelli. Sempre nel Ramayana, quando Hanuman visita il loro villaggio nell'isola di Lanka, osserva che i demoni si presentano sotto ogni aspetto immaginabile. Una delle loro tipiche raffigurazioni li descrive come esseri spaventosi, giallastri, con denti granitici, capelli arruffati, cinque piedi e grandi ventri.\nRe di Rakshasa era il grande demone dalle dieci teste R\u0101va\u1e47a, nemico di R\u0101ma. Suo fratello minore Vibhishana era considerato uno dei pochi Rakshasa \"buoni\"; fu infatti esiliato dal re suo fratello, che ne deprecava il comportamento. Vibhishana si alle\u00f2 successivamente con R\u0101ma e divenne re di Lanka. Tra gli altri Rakshasa famosi citiamo il dio guardiano Nairitya, associato al Sud-Ovest. Il termine ha, stranamente, un'etimologia in comune con rak\u1e63a, che significa \"protettore\".\nI Rakshasa sono una famiglia che comprende diverse razze di demoni che si cibano di carne umana. Alcune razze (come i vampiri) non possono esporsi alla luce solare perch\u00e9 le parti anatomiche che li compongono ne verrebbero disintegrate in pochi secondi, ma la maggior parte di loro, tra cui (orchi e streghe) non possiedono questo limite. I Rakshasa, a differenza dei diavoli, sono creature del caos, portate alla guerra, al furto, alla devastazione per il puro piacere che ne traggono. Sono molto esperti nell'arte dell'uccidere e del torturare. Le Rakshasi, sono tutte ninfe e prima di divorare la vittima ignara ci si accoppiano. Rakshasa e Diavoli pur appartenendo entrambi al regno delle tenebre, si odiano profondamente per il diverso approccio che hanno con il modo di vivere.\nI Veda / Storie dai Purana.\nL'antica storia Vedica afferma che un tempo esistevano sulla terra solo due popoli: gli Asura e i Deva. Solo molto pi\u00f9 tardi venne introdotto un principio secondo il quale era permesso considerare i Rakshasa appartenenti al popolo degli Asura. La parola con la quale li si definisce venne storicamente introdotta solo molto pi\u00f9 tardi. Solo gli Asura al pari dei Deva potevano risalire ai tempi Vedici.\nPer comprendere l'origine dei Rakshasa \u00e8 necessario risalire ai tempi di Ka\u015byapa, considerato secondo la letteratura Post-Vedica come il padre dell'umanit\u00e0. Era sposato con tredici figlie Daksha, tra cui: Adit\u012b, Diti e Danu; fu cos\u00ec il padre di una prole numerosa:\nGli Aditya erano considerate delle vere e proprie divinit\u00e0.\nAltri Rakshasa sono spesso raffigurati come esseri feroci, brutti, giganti, neri come la fuliggine, con due zanne situate nella parte superiore della bocca sporgenti verso il basso, con unghie affilate simili ad artigli, ringhianti come bestie. Sono anche descritti come cannibali con una fame insaziabile, in grado di captare a distanza l'odore degli animali, degli uomini o della carne putrefatta. Alcuni di quelli pi\u00f9 feroci sono descritti aventi occhi rossi e capelli fiammeggianti, mentre bevono sangue con le palme delle mani o da un teschio umano. In generale, secondo queste l'iconografia vedica, hanno il potere di volare, di svanire e anche mutare le loro dimensioni. Possono anche assumere a loro piacimento la forma di qualsiasi animale, di qualsiasi essere umano, o di altra cosa.\nI Rakshasa nei poemi epici hindu.\nNel mondo del R\u0101m\u0101ya\u1e47a e del Mah\u0101bh\u0101rata i Rakshasa sono considerati come una razza umanoide dotata di poteri soprannaturali. Nelle guerre Vediche erano schierati su entrambi i fronti, chi per il bene, chi per il male, e, come guerrieri combatterono a fianco degli eserciti di entrambe le parti. Erano guerrieri valorosi, maghi, esperti illusionisti, e mutaforma, ma non \u00e8 chiaro se l'epica ind\u00f9 si riferisse ad una effettiva mutazione fisica o metaforica. Come illusionisti erano in grado di creare apparizioni, reali per le loro vittime.\nNonostante che l'epica vedica citi, senza nomi, la loro presenza nei ranghi militari, si raccontano le storie di alcuni dei loro membri, storie salite alla ribalta quasi tutte aventi come protagonista un eroe negativo.\nI Rakshasa nel Ramayana.\nSi racconta di una battaglia, avvenuta a Lanka, fra un esercito di Rakshasa al comando di R\u0101va\u1e47a, contro un esercito di Vanaras o scimmie al comando di R\u0101ma e Sugriva.\nNel Ramayana appaiono altri Rakshasa: Kabandha, Tataka, Surpanakha, Maricha, Subahu, Khara, Indrajit, Prahasta, Akshayakumara e Atikaya.\nRakshasa nel Mahabharata.\nL'eroe Pandava Bhima rappresentava la nemesi della\nforesta-dimora nella quale viveva il Rakshasa che cenava con i corpi dei viaggiatori, terrorizzando gli insediamenti umani.\nNel Mahabharata, Ghatotkacha venne invitato da Bhima a combattere dalla parte dei Pandava nella battaglia di Kurukshetra. Invocando i suoi poteri magici, contribu\u00ec notevolmente alla disfatta dell'esercito dei Kaurava, in particolare durante la notte e dopo la morte di Jayadratha, quando i suoi poteri erano maggiori.\nQuasi al termine della battaglia, il capo dei Kaurava Duryodhana, poco prima della disfatta, fece appello al suo miglior combattente, Karna, ordinandogli di uccidere Ghatotkacha. Karna possedeva una arma divina, chiamata Shakti e concessa dal dio Indra. Poteva essere utilizzato una sola volta, e Karna l'aveva tenuta in serbo per utilizzarla contro il miglior combattente dei Pandava, Arjuna il suo pi\u00f9 acerrimo nemico.\nImpossibilitato a rifiutare la richiesta di Duryodhana, Karna uccise Ghatotkacha usando la Shakti. Questo venne considerato il punto di svolta della guerra. Dopo la sua morte, infatti, il consigliere dei Pandava Krishna, sorrise considerando che la guerra di fatto venne vinta dai Pandava in quanto Karna non possedeva pi\u00f9 quell'arma divina che avrebbe potuto utilizzare nella lotta contro Arjuna.\nA Manali vi \u00e8 un tempio chiamato Himachal Pradesh costruito per onorare Ghatotkacha. Questo tempio si trova vicino ad un altro tempio, l'Hidimba Devi.\nEroi Rakshasa combattono su entrambi i fronti durante la battaglia di Kurukshetra.\nI Rakshasa nella tradizione buddhista.\nNella letteratura buddista Theravada.\nNel Maha Samaya Sutta, un antagonista sconfitto di Buddha, il demone Mara conosciuto anche come \"Namuci\" o l\"'Oscuro\" \u00e8 descritto come un Asura, il cui esercito era composto di \"passioni sensuali, malcontento, fame, sete, brama, pigrizia, sonnolenza, terrore, incertezza, ipocrisia, caparbiet\u00e0, guadagno, sacrificio, fama e status sociali indebitamente acquisiti, e da coloro che vogliono lodare se stessi e denigrare gli altri\". Gli Asura cercavano di catturare i Deva per legarli.\nIl Sutta Alavaka del Canone p\u0101li descrive una storia in cui Buddha viene molestato da un Rakshasa, che lo obbliga ad andarsene per ritornare pi\u00f9 e pi\u00f9 volte. Il Buddha si rifiut\u00f2, a quel punto il Rakshasa lo minacci\u00f2 se non fosse stato in grado di rispondere alle sue domande. Il resto della sutra si dipana attraverso la domanda del Rakshasa e la risposta del Buddha: alla fine la risposta del Buddha \u00e8 tale che il demone diventa un suo seguace.. Uno dei dieci epiteti del Buddha \u00e8 \"Sasta Deva Manusanam\", o \"Maestro degli Dei e degli Uomini\".\nI Rakshasa nella letteratura buddhista Mahayana.\nQui R\u0101va\u1e47a \u00e8 menzionato nel famoso Sutra buddista, Sutra Lankavatara, come omaggio al Buddha. Nel capitolo 26 del Sutra del Loto, \u00e8 presente un dialogo tra il Buddha e un gruppo di figlie Rakshasa, che giurano di sostenere e proteggere il Sutra del Loto. Esse insegnano anche il magico dh\u0101ra\u1e47\u012b per proteggere anche i seguaci che sostengono il sutra. Nel testo \"Il nato nel Loto: la storia della vita di Padmasambhava, scritta da Yeshe Tsogyal\", Padmasambhava riceve l'epiteto di \"Demone Rakshasa\" per stigmatizzare le sue sfuriate volte a sottomettere i buddisti eretici."}
{"id": "476816", "revid": "1431409", "url": "https://it.wikipedia.org/wiki?curid=476816", "title": "Marco Brambilla", "text": "Lavora negli Stati Uniti d'America ed \u00e8 noto per aver diretto il film \"Demolition Man\" (1993), con Sylvester Stallone.\nBiografia.\nNato a Milano, in Italia, nel 1960, Brambilla ha studiato Ingegneria Chimica alla \"Ryerson University\" di Toronto in Canada.\nHa lavorato inizialmente a spot televisivi e nel 1993 ha diretto il film d'azione-fantascienza \"Demolition Man\", che vede come protagonista Sylvester Stallone (nel cast figurano anche Sandra Bullock e Wesley Snipes).\nHa diretto nel 1997 \"Una ragazza sfrenata\" (\"Excess Baggage\") con Alicia Silverstone, Benicio del Toro e Christopher Walken.\nNel 1998 ha spostato la sua attenzione principalmente sulla videoarte e la fotografia e da allora esibisce i propri lavori in collezioni pubbliche e private americane.\nBrambilla attualmente vive e lavora tra New York e Los Angeles."}
{"id": "476819", "revid": "107915453", "url": "https://it.wikipedia.org/wiki?curid=476819", "title": "\u00c9tienne Roda-Gil", "text": "Sua moglie Nadine Delahaye pure era un'artista famosa, prematuramente scomparsa nel 1990.\nBiografia.\nFiglio di un rifugiato spagnolo, dopo gli studi universitari incontra il cantante Julien Clerc, nel 1968, con il quale inizia una fruttuosa collaborazione che terminer\u00e0 soltanto nel 1980.\nNel 1979, collabora con G\u00e9rard Lenorman nell'album \"Boulevard de l'oc\u00e9an\". Johnny Hallyday, Claude Fran\u00e7ois, Juliette Gr\u00e9co, Barbara e Louis Bertignac sono gli altri artisti che hanno interpretato sue canzoni.\nNegli anni '80 traduce in francese molti degli album di Angelo Branduardi, conferendo spesso una nuova veste lirica e poetica alle parole di Luisa Zappa, moglie e coautrice di Branduardi.\nNel 1983 collabora con il cantautore Riccardo Cocciante alla stesura dei testi del suo album Sincerit\u00e0.\nRoda-Gil pubblica, nel 1985, un libro: La Porte marine, pubblicato da \u00c9ditions du Seuil e l'adattamento de \"L'idiota\" di F\u00ebdor Dostoevskij per il regista Andrzej \u017bu\u0142awski nel film \"L'amour braque\".\nConobbe Roger Waters dei Pink Floyd nel 1987, che compose la musica per il libretto \"\u00c7a ira\", della moglie Nadine. Pur ottenendo l'onorificenza dall'allora Presidente francese Fran\u00e7ois Mitterrand, l'opera ha visto la luce soltanto nel 2005, dopo la sua morte. Nel 1989 riceve il premio SACEM (La \"Soci\u00e9t\u00e9 des auteurs, compositeurs et \u00e9diteurs de musique\")."}
{"id": "476821", "revid": "1464106", "url": "https://it.wikipedia.org/wiki?curid=476821", "title": "Campo visivo", "text": "Il campo visivo \u00e8 un'area che rappresenta la parte del mondo esterno visibile quando si fissa un punto.\nCaratteristiche.\nSi deve, ovviamente, distinguere, tra \"campo visivo binoculare\", che rappresenta ci\u00f2 che \u00e8 visibile con entrambi gli occhi, dal campo visivo monoculare, che si riferisce a un solo occhio. I campi visivi monoculari dei due occhi si sovrappongono parzialmente nella zona binoculare.\nGli stimoli visivi provenienti dalla met\u00e0 destra del campo visivo raggiungono l'emisfero sinistro del cervello mentre l'emicampo visivo sinistro \u00e8 elaborato dall'emisfero destro. (nel chiasma ottico le fibre provenienti dalle emiretine nasali decussano e la porzione di campo sinistro elaborata dall'occhio destro o viceversa viene integrata con la porzione di campo corrispondente dell'occhio opposto). Il campo visivo, cos\u00ec come la retina, viene di solito diviso in 4 quadranti (due assi perpendicolari tra loro si intersecano in un punto detto 'di fissazione', che corrisponde alla fovea retinica).\nL'esistenza dei due campi visivi \u00e8 detta disparazione binoculare.\nAnatomia e disturbi di campo visivo.\nIl nervo ottico \u00e8 costituito da fibre nervose provenienti dalle emiretine nasali e temporali di ciascun occhio (rispettivamente la parte della retina 'interna' e quella verso le tempie); dunque, una lesione del nervo ottico determiner\u00e0 la perdita totale della vista dell'occhio omolaterale.\nI nervi ottici si uniscono nel chiasma ottico, dove solo le fibre provenienti dalle emiretine nasali si incrociano, mentre quelle provenienti dalle emiretine temporali procedono ipsilateralmente nel tratto ottico. Il tratto ottico di sinistra, ad esempio, sar\u00e0 composto da fibre che provengono dalla emiretina temporale sinistra e dalla emiretina nasale destra. In altri termini, il tratto ottico sinistro conterr\u00e0 una rappresentazione completa dell'emicampo visivo destro.\nUna lesione sagittale del chiasma ottico produrr\u00e0 emianopsia eteronima bitemporale (cio\u00e8 perdita della vista delle due met\u00e0 temporali di entrambi i campi visivi), mentre una lesione del tratto ottico determiner\u00e0 emianopsia omonima controlaterale (cio\u00e8 la cecit\u00e0 della stessa met\u00e0 del campo visivo di ciascun occhio).\nGli assoni del tratto ottico prendono sinapsi nel corpo genicolato laterale (CGL) del talamo. Le fibre talamiche di proiezione dal CGL si aprono a ventaglio a formare le radiazione ottica e raggiungono la corteccia occipitale che occupa i due labbri della scissura calcarina. Il labbro superiore riceve le informazioni che provengono dai campi visivi inferiori (che cadono sull'emiretina superiore), il labbro inferiore riceve informazioni che provengono dai campi visivi superiori (che cadono sull'emiretina inferiore).\nLa lesione di una radiazione ottica subito dopo il CGL determina un disturbo emianoptico limitato ad un quadrante omonimo del campo visivo (superiore o inferiore), poich\u00e9 le lesioni non distruggono mai tutte le fibre delle radiazioni ottiche.\nLesioni della corteccia occipitale possono, se interessano entrambi i labbri della scissura calcarina, produrre emianopsia omonima controlaterale, e se il danno riguarda entrambi gli emisferi, cecit\u00e0 corticale. Tuttavia, a differenza della lesione del tratto ottico, viene quasi sempre risparmiata la porzione centrale del campo visivo (risparmio maculare).\nEsami diagnostici.\nLo studio del campo visivo permette di misurare la sensibilit\u00e0 retinica e gli eventuali difetti periferici o centrali, in questo modo \u00e8 possibile valutare la nascita o il progredire di malattie come il glaucoma.\nLe alterazioni alla sensibilit\u00e0 del campo visivo possono essere un effetto anche di patologie neurologiche, quali la neurite ottica e l'edema della papilla, e di patologie cerebrovascolari quali l'ischemia del nervo ottico.\nGeometria descrittiva.\nIn geometria descrittiva il campo visivo indica la porzione di spazio che pu\u00f2 essere percepita da un osservatore e proiettata su un piano visivo.\nIl campo visivo viene approssimato come un cono ellittico con apertura angolare variabile in base alla visione periferica considerata. Escludendo la lontana periferia, tende ad approssimarsi con il campo della visione binoculare, ossia un cono di circa 95\u00b0 orizzontali e per circa 80\u00b0 verticali.\nConsiderando la massima visione periferica possibile, si aggiungono orizzontalmente ulteriori 60\u00b0-70\u00b0 coperti solo da un occhio per volta. Pu\u00f2 raggiungere i 130\u00b0\u2013135\u00b0 verticali e 200\u00b0\u2013220\u00b0 orizzontali.\nAstronomia.\nIn astronomia il campo visivo \u00e8 conosciuto con l'acronimo FOV (Field Of View)."}
{"id": "476823", "revid": "2184720", "url": "https://it.wikipedia.org/wiki?curid=476823", "title": "Costiera cilentana", "text": "Viene detto costiera cilentana il tratto di costa campana del Mar Tirreno meridionale compreso tra il golfo di Salerno e il golfo di Policastro, nel Cilento, particolarmente noto per la sua bellezza naturalistica e per la qualit\u00e0 delle acque di balneazione: ogni anno molte localit\u00e0 della costiera vengono premiate con le bandiere blu e le vele assegnate da Legambiente.\nGeografia antropica.\nComuni.\nFanno parte della costiera:\nDa notare che solo due comuni hanno il capoluogo sulla costa, Agropoli e Sapri; tutte le altre localit\u00e0 costiere sono frazioni di comuni collinari.\nAmbiente.\n\"Bandiere Blu FEE\" e \"Vele Legambiente\" cilentane 2007.\nLa Costiera cilentana la fa da padrone in Campania con ben 10 localit\u00e0 menzionate nella \"Guida Blu\" di Legambiente e ben 8 localit\u00e0 che si fregiano della \"Bandiera Blu FEE\". Per quanto riguarda le \"Vele\" di Legambiente, lo scettro regionale con 5 vele, il massimo assoluto, spetta a \"Pollica-Acciaroli e Pioppi\", localit\u00e0 ormai rinomata all'interno del Parco del Cilento, che a livello nazionale si insedia al ridosso del podio. Seguono Positano e \"Sapri\" premiate con 4 vele. Sempre con 4 vele ma fuori dal podio \"Castellabate\", \"Pisciotta\" ed Anacapri. Con tre vele troviamo Vico Equense, Cetara, Massa Lubrense, \"Palinuro\", \"Ascea\", \"Camerota\", \"San Giovanni a Piro\". Con due vele troviamo Praiano, Amalfi, Vietri sul Mare, \"Agropoli\", \"Capaccio-Paestum\", Procida, Sorrento, Capri. Con una sola vela Ischia.\nElenco delle localit\u00e0 cilentane premiate con Bandiera Blu e/o Vele Legambiente per il 2007:"}
{"id": "476827", "revid": "599013", "url": "https://it.wikipedia.org/wiki?curid=476827", "title": "Gbr", "text": ""}
{"id": "476829", "revid": "77358", "url": "https://it.wikipedia.org/wiki?curid=476829", "title": "Future Sound of London", "text": ""}
{"id": "476843", "revid": "287204", "url": "https://it.wikipedia.org/wiki?curid=476843", "title": "Menabo", "text": ""}
{"id": "476848", "revid": "11497", "url": "https://it.wikipedia.org/wiki?curid=476848", "title": "Il menab\u00f2", "text": ""}
{"id": "476852", "revid": "1543377", "url": "https://it.wikipedia.org/wiki?curid=476852", "title": "Mario Tchou", "text": "Biografia.\nNato a Roma il 26 giugno 1924, era figlio di Evelyn Wang e del diplomatico Yin Tchou, che lavorava all'interno del Consolato della Repubblica di Cina presso la Santa Sede. Dopo la maturit\u00e0 classica conseguita al Liceo ginnasio Torquato Tasso di Roma, intraprese gli studi di ingegneria elettrotecnica a Roma, presso l'Universit\u00e0 La Sapienza, ma li prosegu\u00ec con una borsa di studio negli Stati Uniti, dove, nel 1947, ottenne il Bachelor of electrical engineering alla Catholic University of America di Washington. Trasferitosi a New York, incominci\u00f2 a insegnare al Manhattan College mentre, al contempo, si specializzava al Politecnico dell'Universit\u00e0 di New York a Brooklyn, dove, nel 1949, ottenne il Master of Science con una tesi dal titolo \"Ultrasonic Diffraction\". Nello stesso anno spos\u00f2 l'italiana Mariangela Siracusa. Nel 1952, all'et\u00e0 di 28 anni, fu chiamato a insegnare alla Columbia University di New York, nel dipartimento guidato da John R. Ragazzini.\nProgetto \"Olivetti Elea\".\nData la sua conoscenza dell'elettronica, nel 1955 Adriano Olivetti lo port\u00f2 in azienda, e gli affid\u00f2 l'incarico di formare un gruppo di lavoro che, in collaborazione con l'Universit\u00e0 di Pisa, aveva l'obiettivo di progettare e costruire un calcolatore elettronico tutto italiano, su suggerimento di Enrico Fermi, utilizzando i 150 milioni di lire gi\u00e0 stanziati (per un sincrotrone realizzato invece successivamente a Frascati) per la Calcolatrice Elettronica Pisana a valvole e transistor. Nello stesso anno si rispos\u00f2 con la pittrice Elisa Montessori. In seguito incominci\u00f2 a lavorare al pi\u00f9 grande Olivetti Elea, il massimo supercomputer a transistor dell'epoca, costruito poi in 40 esemplari. \nVisione industriale.\nL'attivit\u00e0 di Mario Tchou era improntata a una visione che puntava sull'alta innovazione. Nel laboratorio di Barbaricina (quartiere di Pisa) raccolse i migliori cervelli, tutti giovani:\nEgli considerava l'Italia \u00ab...allo stesso livello dei paesi pi\u00f9 avanzati nel campo delle macchine calcolatrici elettroniche dal punto di vista qualitativo. Gli altri per\u00f2 ricevono aiuti enormi dallo Stato. Gli Stati Uniti stanziano somme ingenti per le ricerche elettroniche, specialmente a scopi militari. Anche la Gran Bretagna spende milioni di sterline. Lo sforzo di Olivetti \u00e8 relativamente notevole, ma gli altri hanno un futuro pi\u00f9 sicuro del nostro, essendo aiutati dallo Stato\u00bb.\nUltimi anni.\nIl giovane ingegnere cerc\u00f2 personalmente di avvicinarsi a Ivrea, la sede storica dell'Olivetti, per abbattere il muro di diffidenza che gli impiegati del settore meccanico avevano nei confronti della neonata divisione elettronica. Ma i suoi tentativi furono vani: il settore meccanico e quello elettronico restarono divisi, come le rispettive sedi, l'una a Ivrea, l'altra a Borgolombardo, frazione di San Giuliano Milanese, dove si trasfer\u00ec nel 1960 il gruppo di Barbaricina. L'ingegnere viene posto a capo del neo-costituito \"Laboratorio di Ricerche Elettroniche\" (LRE).\nMario Tchou mor\u00ec insieme con il suo autista Francesco Frinzi in un incidente d'auto la mattina del 9 novembre 1961, a soli 37 anni, sul cavalcavia dell'autostrada Milano-Torino, poco prima del casello di Santhi\u00e0; l'autista perse il controllo del mezzo dopo un sorpasso, schiantandosi contro un furgone. Quella mattina Tchou si stava recando a Ivrea per discutere del progetto di una nuova architettura a transistor.\nL'improvvisa morte di Tchou, successiva di un anno a quella di Adriano Olivetti, decret\u00f2 la fine del progetto Elea, e chiuse un'importante stagione per l'elettronica italiana, che vedeva allora la \"leadership\" industriale e tecnologica della Olivetti. La divisione elettronica sar\u00e0 infatti dismessa e venduta a General Electric nel 1964. La moglie di Tchou disse \"La sua morte e quella di Adriano portarono, in poco tempo, alla dismissione della Divisione Elettronica di Olivetti, fiore all'occhiello del nostro Paese, che fu venduta in fretta alla General Electric. Quello s\u00ec fu un complotto, tutto industriale e finanziario, volto a indebolire l\u2019Olivetti e l'Italia e a fare un favore agli americani\".\nNel 2013 Carlo De Benedetti dichiar\u00f2 a un programma radiofonico: \"In Olivetti c'era la convinzione che fosse stato ucciso dai servizi segreti americani\", ipotizzando che l'incidente di Tchou fosse stato in qualche modo provocato per favorire l'IBM."}
{"id": "476853", "revid": "174925", "url": "https://it.wikipedia.org/wiki?curid=476853", "title": "Raksha", "text": "In hindi, raksha \u00e8 una parola di origine sanscrita che significa 'protezione'.\nRaksha \u00e8 uno spirito benefico a cui in India \u00e8 dedicata la festa Rakshabandhan; in questa festa, le sorelle legano un laccio, chiamato \"rakhi\", attorno alla vita dei loro fratelli, chiedendo loro di proteggerle, e i fratelli ricambiano presentando alle sorelle un dono e rinnovando il voto di proteggerle."}
{"id": "476854", "revid": "123180768", "url": "https://it.wikipedia.org/wiki?curid=476854", "title": "Arco compound", "text": "L'arco compound \u00e8 un tipo di arco moderno usato nel tiro con l'arco.\nCaratteristiche tecniche.\nL'arco composto con corda a legna (\"compound\" in lingua inglese, da non confondere con \"composite bow\", l'arco composito originario dell'Asia) usa un sistema di carrucole di tipo eccentrico che permettono di accumulare una maggiore quantit\u00e0 di energia potenziale elastica nel sistema di flettenti e di ridurre di una percentuale che va normalmente dal 40% all'80% (a seconda del modello e della marca) lo sforzo muscolare nel momento in cui si \u00e8 teso l'arco. \nL'eccentricit\u00e0 delle camme differenzia la lunghezza dei bracci di leva sui quali sono attestati la corda vera e propria e il cavo che collega un flettente all'altro. Se la puleggia fosse una ruota perfetta non vi sarebbe riduzione di lavoro (let-off 0%). Inoltre la singola puleggia, che serve a flettere il flettente opposto, \u00e8 imperniata presso il puntale dell'altro: questa geometria riduce gi\u00e0 di per s\u00e9 progressivamente la distanza tra il centro della carrucola e il peso. Nella prima fase dell'allungo l'arco \u00e8 duro perch\u00e9 il braccio di leva svantaggia la corda. Superato il picco (circa 1/4 di giro di puleggia) la situazione si inverte svantaggiando il cavo di collegamento. Una volta raggiunto l'allungo previsto la demoltiplicazione della forza necessaria a mantenere l'arco in tensione raggiunge il massimo (valle). In pratica \u00e8 l'applicazione della leva di primo genere ad una puleggia eccentrica dove tale leva funziona al contrario avendo cos\u00ec all'inizio una situazione sfavorevole (tutto il libbraggio in rapidissima progressione) si prosegue con una situazione indifferente (acquisito il carico dell'arco lo si mantiene per tutto il picco) per finire in una situazione favorevole (valle) con uno sforzo ridotto fino all'80% del carico dell'arco; tale riduzione \u00e8 il gi\u00e0 citato let-off.\nL'arco compound permette quindi di trasmettere alla freccia una quantit\u00e0 maggiore di energia (maggiore velocit\u00e0) rispetto ad un arco, con pari carico, tradizionale (ricurvo o \"longbow\") e di poter esser pi\u00f9 accurati nella fase di mira.\nIl sistema a camme, inoltre, consente di flettere i flettenti la met\u00e0, a parit\u00e0 di allungo e lunghezza dell'arco. Questo consente di ottenere una maggiore efficienza di conversione dell'energia potenziale in energia cinetica, poich\u00e9 i corpi elastici reali dissipano meno energia se si muovono pi\u00f9 lentamente.\nGli archi compound sono molto corti, quindi facilmente trasportabili ed usabili anche in condizioni di caccia nel fitto del bosco. Questo genere di archi \"tecnologici\" normalmente \u00e8 usato con una serie di accessori che ne migliorano la precisione: \nL'uso dello sgancio meccanico \u00e8 quasi obbligatorio per gli archi compound pi\u00f9 corti mentre per quelli di lunghezza superiore ai 40\" (101,6\u00a0cm) \u00e8 possibile tendere la corda ancora con le dita (l'angolo che forma la corda ad arco teso non \u00e8 troppo acuto).\nI libraggi normalmente sono regolabili di 10-15 libbre (4,5 - 6,8 kg)permettendo al novizio arciere di poter aumentare il carico del proprio arco all'aumentare della massa muscolare e dell'esperienza, e variano da 25 libbre (11,3 kg) a 90 libbre (40,8 kg). Per il tiro si utilizzano archi di 30-55 libbre (13,6 - 24,9 kg), per la caccia normalmente dalle 50 (22,6 kg) alle 80 (36,2 kg) (in alcuni casi, per\u00f2 le libbre possono aumentare sensibilmente).\nLe frecce.\nLe frecce utilizzate con gli archi compound sono principalmente di alluminio, di fibra di carbonio o di varie combinazioni d'entrambi i materiali. Ogni arco, a seconda del carico e dell'allungo dell'arciere, avr\u00e0 un certo numero di tipi di aste di frecce adatte. La freccia infatti al momento dello scocco subisce una serie di deformazioni elastiche indotte, nel caso del compound, esclusivamente dal fatto che la forza viene impressa dalla corda alla parte posteriore della freccia, la punta della quale (essendo pi\u00f9 pesante, quindi avendo pi\u00f9 inerzia) resiste all'avanzamento per alcuni istanti. Nell'arco compound non si applica quindi il paradosso dell'arciere, ad esclusione dei casi in cui il rilascio manuale viene preferito allo sgancio meccanico. Per eseguire un tiro corretto \u00e8 importante che l'elasticit\u00e0 della freccia (\"spine\" in Inglese) sia adeguata in base alle caratteristiche del sistema arciere-arco-freccia."}
{"id": "476855", "revid": "599013", "url": "https://it.wikipedia.org/wiki?curid=476855", "title": "Giardino degli Aranci", "text": "Il giardino degli Aranci \u00e8 il nome con cui si indica parco Savello, un parco di Roma di circa 7.800 m\u00b2, posto sul colle Aventino, nel rione Ripa, da cui si gode un'ottima visuale della citt\u00e0.\nStoria.\nIl giardino, il cui nome deriva dalla presenza caratteristica di numerose piante di aranci amari, si estende nell'area dell'antico fortilizio eretto dalla famiglia dei Savelli (da cui il nome \"parco Savello\") tra il 1285 e il 1287 nei pressi della basilica di Santa Sabina sull'Aventino, su un preesistente castello fatto costruire dai Crescenzi nel X secolo.\nDescrizione.\nIl giardino, come si presenta attualmente, fu realizzato nel 1932 dall'architetto Raffaele De Vico, dopo che, con la nuova definizione urbanistica dell'Aventino, nell'area che i padri domenicani della vicina chiesa tenevano ad orto, era stato previsto di destinare a parco pubblico, in modo da offrire libero accesso alla vista da quel versante del colle, creando un nuovo belvedere romano, da aggiungere a quelli gi\u00e0 esistenti del Pincio e del Gianicolo.\nIl giardino ha un'impostazione estremamente simmetrica, con un viale mediano in asse con il belvedere, che \u00e8 stato intitolato a Nino Manfredi dopo la morte dell'attore, castrese di origine ma romano di adozione. Tale viale si apre in due slarghi: in quello di destra era in origine collocata, dagli anni Trenta del Novecento, la fontana realizzata da Giacomo della Porta per la oggi scomparsa piazza Montanara, e, dal 1973, trasferita infine a piazza San Simeone ai Coronari, all'ingresso del parco stesso, addossata ad una nicchia del muro di cinta. La piazza centrale prende il nome da un altro attore simbolo della romanit\u00e0, Fiorenzo Fiorentini, che per molti anni condusse nel parco una sua stagione teatrale estiva.\nLa fontana.\nLa fontana attuale \u00e8 composta da due pezzi di spoglio: una vasca termale romana ed il monumentale mascherone marmoreo scolpito per ornare una fontana costruita nel 1593 nel Campo Vaccino. L'antica vasca in granito, adorna di maniglioni a bassorilievo, \u00e8 collocata al centro di un bacino rettangolare leggermente incassato rispetto al livello stradale, bordato da una fascia in travertino.\nSopra di essa, poggiato su un parallelepipedo, si trova il monumentale mascherone marmoreo dalle ciglia aggrottate e dai folti baffi, raccolto in una grande conchiglia. Il mascherone vanta una lunga storia: dopo lo smontaggio nel 1816 della fontana di Giacomo della Porta, venne recuperato e, a partire dal 1827, fu nuovamente utilizzato per decorare una fontana eretta sulla riva destra del Tevere, in corrispondenza del porto Leonino. Demolita anche questa fontana intorno al 1890, la scultura venne ricoverata presso i depositi comunali, dove rimase per alcuni decenni, fino all'attuale collocazione.\nIl giardino oggi.\nAttualmente il parco dispone di tre ingressi: il principale, in piazza Pietro d'Illiria, fu arricchito nel 1937 dal portale proveniente da Villa Balestra, uno in via di Santa Sabina ed il terzo sul clivo di Rocca Savella.\nNel 2005 \u00e8 stato fatto un intervento di restauro vegetazionale."}
{"id": "476859", "revid": "174925", "url": "https://it.wikipedia.org/wiki?curid=476859", "title": "Nazionale di calcio jugoslava", "text": ""}
{"id": "476860", "revid": "2178", "url": "https://it.wikipedia.org/wiki?curid=476860", "title": "Nazionale di calcio della Germania dell'Ovest", "text": ""}
{"id": "476861", "revid": "729019", "url": "https://it.wikipedia.org/wiki?curid=476861", "title": "Nervo ottico", "text": "Il nervo ottico \u00e8 il nervo che trasmette le informazioni visive dalla retina al cervello. Il medico e filosofo greco Alcmeone di Crotone scopr\u00ec per primo il nervo ottico, sebbene non descrisse le sue funzioni.\nAnatomia.\nIl nervo ottico \u00e8 il secondo di 12 paia di nervi cranici, ma \u00e8 considerato come parte del sistema nervoso centrale; infatti, le fibre sono ricoperte dalla mielina prodotta dagli oligodendrociti, e il nervo ottico \u00e8 avvolto nelle meningi (dura madre, aracnoide, pia madre). Tecnicamente, assieme al nervo olfattivo, non sono nervi ma una continuazione del sistema nervoso centrale.\nIl nervo ottico - lungo circa cinque centimetri - lascia l'orbita attraverso il canale ottico, raggiungendo il chiasma ottico, in cui si assiste ad una \"parziale decussazione\" (incrocio) delle fibre nervose: infatti quelle provenienti dalle emiretine nasali si incrociano e proseguono nel tratto ottico controlaterale.\nLa maggior parte degli assoni del nervo ottico termina nel corpo genicolato laterale, da dove le informazioni visive vengono trasmesse alla corteccia visiva. La restante parte termina nella lamina quadrigemina del mesencefalo.\nIn base ai rapporti che il nervo ottico contrae, il suo decorso \u00e8 distinto in 4 parti\nVia ottica.\nLa via ottica origina dai fotorecettori della retina (cellule dei coni per visione a colori ad alta risoluzione, cellule dei bastoncelli per visione notturna monocromatica \u2014 ma la risoluzione spaziale \u00e8 molto bassa perch\u00e9 molti recettori convergono su un'unica fibra del nervo ottico). I fotorecettori contraggono sinapsi con le cellule bipolari della retina, che a loro volta contraggono sinapsi con le cellule multipolari della retina o cellule gangliari. Dalle cellule multipolari nascono infine le fibre ottiche che costituiscono il nervo ottico.\nVi sono tre tipi di fibre ottiche:\nDal chiasma ottico parte il tratto ottico, costituito da fibre maculari met\u00e0 dirette e met\u00e0 crociate, fibre nasali crociate, fibre temporali dirette.\nIl tratto ottico mette capo al corpo genicolato laterale del talamo, dove la maggior parte delle fibre termina.\nDal corpo genicolato laterale del talamo originano fibre talamo-corticali che formano la radiazione ottica, che passando nel braccio retrolenticolare della capsula interna e lateralmente al corno occipitale del ventricolo laterale giunge alla corteccia cerebrale dei labbri e del fondo della scissura calcarina, sede dall'area ottica primaria nel lobo occipitale (area 17). In corrispondenza dell'area 17, vi sono le aree 18 e 19 di Brodmann, ovvero le aree presupposte alla funzione del riconoscimento delle immagini osservate. Una lesione dell'area 17 comporta cecit\u00e0 \"vera\", mentre una lesione delle aree 18 e 19 determina cecit\u00e0 \"psichica\", ossia una condizione nel quale il soggetto riesce a vedere, ma non riesce a riconoscere quel che osserva.\nVia ottica riflessa.\nUna parte delle fibre ottiche che non terminano nel corpo genicolato laterale del metatalamo raggiungono la lamina quadrigemina del mesencefalo e terminano nel tubercolo quadrigemino superiore e nel nucleo pretettale. Da qui parte la via ottica riflessa, per i movimenti riflessi in risposta a stimoli luminosi.\nDal nucleo pretettale partono anche fibre dirette al nucleo intermedio laterale del corno laterale, dove ha sede il centro cilio-spinale di Budge, dal quale originano fibre per innervazione del muscolo dilatatore della pupilla per la midriasi (dilatazione pupillare) in condizioni di scarsa luminosit\u00e0 o stati emozionali particolari.\nUna lesione a carico del nervo ottico produce perdita della vista permanente."}
{"id": "476864", "revid": "298229", "url": "https://it.wikipedia.org/wiki?curid=476864", "title": "Staffetta 4\u00d7100 metri", "text": "La staffetta 4\u00d7100 metri \u00e8 una specialit\u00e0 sia maschile che femminile dell'atletica leggera, nella quale gli atleti competono in squadre di quattro elementi (detti frazionisti), che si succedono sulla medesima corsia per completare i 400 metri della pista, percorrendo ciascuno circa 100 metri.\nLe corsie 4 e 5 vengono sempre utilizzate, anche in una gara con due squadre. Per compensare i differenti raggi di curvatura delle diverse corsie, gli atleti si dispongono alla partenza in posizioni a scalare, come avviene nei 400 metri piani.\nCome in tutte le staffette dell'atletica leggera, gli atleti di ogni squadra devono darsi il cambio passandosi un testimone secondo determinate regole. In particolare, il passaggio del testimone deve avvenire all'interno di una porzione di pista delimitata, detta \"zona di cambio\". Le zone di cambio sono tre, poste in prossimit\u00e0 delle tangenti B, C e D.\nIl cambio.\nLa zona di cambio.\nIl passaggio del testimone deve avvenire nella prescritta zona di cambio, la quale ha una lunghezza di 30 metri, pena la squalifica della squadra. L'atleta che deve ricevere il testimone si pone in attesa all'inizio della zona di cambio.\nIn precedenza la porzione di pista tra la zona di cambio e il punto di partenza dell'atleta era detta \"zona di precambio\", e in quest'area non era consentito il passaggio del testimone. Questo spazio consentiva all'atleta che doveva ricevere il testimone di accelerare, in modo da entrare in zona cambio ad una velocit\u00e0 simile a quella del compagno portatore. A partire dal 1\u00ba novembre 2017 la zona di cambio \u00e8 stata estesa a 30 metri, eliminando la \"zona di precambio\".\nSvolgimento del cambio.\nL'atleta che riceve il testimone (atleta 2) si posiziona sulla linea del precambio aspettando il compagno con il testimone (atleta 1). Appena l'atleta 1 arriva ad un punto di riferimento, misurato precedentemente dall'atleta 2, posto alla distanza di 15-20 piedi dalla linea di precambio, l'atleta 2 inizia la sua corsa, durante la quale non dovr\u00e0 voltarsi per guardare il compagno arrivare, ma correr\u00e0 normalmente come in una gara individuale.\nL'atleta 1 avr\u00e0 l'onere di comandare il cambio impartendo gli opportuni ordini all'atleta 2. I possibili ordini sono principalmente:\nIl cambio si conclude con il passaggio di mano del testimone dall'atleta 1 all'atleta 2.\nRecord.\nIl record mondiale della staffetta 4\u00d7100 metri \u00e8 detenuto, con 36\"84, dalla Nazionale giamaicana (composta da Nesta Carter, Michael Frater, Yohan Blake e Usain Bolt), primato stabilito l'11 agosto ai Giochi olimpici di . Il record femminile \u00e8 invece detenuto dalla Nazionale statunitense (composta da Tianna Bartoletta, Allyson Felix, Bianca Knight e Carmelita Jeter) con il tempo di 40\"82, stabilito il 10 agosto 2012 durante la stessa edizione dei Giochi olimpici.\nMaschili.\n\"Statistiche aggiornate al 28 febbraio 2021.\"\nFemminili.\n\"Statistiche aggiornate al 28 febbraio 2021.\"\nLegenda:\nMigliori prestazioni.\nMaschili.\n\"Statistiche aggiornate al 28 febbraio 2021.\"\nFemminili.\n\"Statistiche aggiornate al 6 agosto 2021.\""}
{"id": "476865", "revid": "1605525", "url": "https://it.wikipedia.org/wiki?curid=476865", "title": "Nade\u017eda Jakovlevna Mandel'\u0161tam", "text": " \nMoglie del poeta acmeista Osip Mandel'\u0161tam, fu, come lui, vittima delle \"Grandi purghe\" staliniane che la costrinsero all'esilio dall'Unione Sovietica tra il 1938 e il 1958.\nScrisse due autobiografie, \"L'epoca e i lupi\" (1971) e \"Le mie memorie\" (1972).\nBiografia.\nI primi anni.\nFiglia dell'avvocato Iakov Arkad'evich Khazin e di Vera Iakovlevna Khazina, tra le prime donne medico in Russia, era la pi\u00f9 piccola di quattro figli. Cresciuta in una famiglia benestante di origini ebree convertita al cristianesimo ortodosso, ha avuto la possibilit\u00e0 di viaggiare e frequentare ambienti di grande respiro internazionale fin da piccola, grazie soprattutto alla forte volont\u00e0 paterna, crescendo prima tra tolleranti balie inglesi e formandosi poi in un liceo con curriculum \u201cmaschile\u201d a Kiev, che comprendeva materie come Latino. Dopo gli studi superiori, la giovane Nade\u017eda lavor\u00f2 presso il prestigioso studio avanguardista dell'artista teatrale Aleksandra \u0116kster.\nLa Mandel'\u0161tam ha sempre sminuito e quasi ignorato nei suoi scritti questo periodo, considerandolo una \u201cfase preparatoria\u201d all'incontro con il poeta russo: mentre la sua infanzia \u00e8 stata un rifugio sicuro in cui far crescere spirito e intelletto in totale tolleranza e inconsueta autonomia, l'et\u00e0 adulta rappresenter\u00e0 per la scrittrice una \u201cvolont\u00e0\u201d di sottomissione al marito, l'incarnazione nella musa plasmata attraverso i suoi scritti e le sue idee, che si trasformer\u00e0 dopo la morte del poeta nella missione di salvare il suo ricordo e la sua opera letteraria.\nL'incontro con Osip e il matrimonio.\nNel 1919 Nade\u017eda Khazina incontra la prima volta Osip Mandel\u2019\u0161tam in un night club a Kiev: si crea subito un forte legame tra i due e Nadja \u201csembrava fosse predisposta ad assorbire le inusuali riflessioni di Osip, per essere cos\u00ec affascinata dalle caute occhiate che gli ha garantito del suo mondo interiore\u201d.\nIl legame non si spezzer\u00e0 nemmeno quando Osip si reca improvvisamente in Crimea e verr\u00e0 arrestato due volte. Nel 1921 il poeta torna a Kiev per fuggire insieme a Nadja dalla Guerra Civile, dirigendosi prima per Mosca e poi per la Georgia; raggiunti dalla notizia della fucilazione del poeta e amico Nikolaj Gumil\u00ebv, dopo alcune peregrinazioni si stabiliscono definitivamente a Mosca nel 1921, dove Osip chieder\u00e0 a Nadja di sposarlo.\nDal 1923, anno del primo esplicito divieto per il poeta di pubblicare versi, furono numerosi gli spostamenti della coppia alla ricerca di possibilit\u00e0 di lavoro, dalla Crimea ad Aprevalka, Leningrado (dove Osip visse una tempestosa relazione con Ol'ga Vaksel' che rischi\u00f2 di mettere in crisi il suo matrimonio) per tornare poi a Mosca. In questi anni si rafforz\u00f2 il rapporto di amicizia tra Nade\u017eda e Anna Achmatova, che fu l'unica a non abbandonare la coppia anche quando caddero in disgrazia.\nSalvifico fu il viaggio in Armenia e Georgia del 1930 per il poeta e la moglie, ma questo evento segn\u00f2 definitivamente l'inizio di una persecuzione nei loro confronti a partire dal 1933, anno di un violentissimo attacco sulla \u201cPravda\u201d contro il \"Viaggio in Armenia\". \nIl confino.\nIl primo arresto di Osip Mandel\u2019\u0161tam avvenne tra la notte del 13 e 14 maggio 1934 ad opera degli agenti della polizia segreta politica, che requisirono gran parte delle sue carte e soprattutto il famoso \u201cEpigramma a Stalin\u201d del novembre 1933, condannato dagli inquirenti come \u201cun documento controrivoluzionario senza precedenti\u201d. Durante l'interrogatorio, cui partecip\u00f2 anche la moglie, vennero concessi due \u201catti di clemenza\u201d: \u201cLa pena prevista da principio \u2013 lavori forzati al canale \u2013 era stata revocata dalla istanza suprema. Il reo sarebbe stato invece al confino nella citt\u00e0 di \u010cerdyn'\u2026 A questo punto, Christoforovi\u010d (patronimico del giudice istruttore, ndr) mi propose di accompagnare Mandel'\u0161tam al suo nuovo domicilio. Era il secondo incredibile atto di clemenza e io, naturalmente accettai subito [\u2026]\u201d. Tutto questo perch\u00e9 la condanna al confino significava \u201cil rinvio del castigo a un momento pi\u00f9 favorevole\u201d.\nInizia un periodo di estrema povert\u00e0 per la coppia e di problemi di salute, soprattutto per Osip che tent\u00f2 il suicidio nell'ospedale di \u010cerdyn; anche dopo il trasferimento forzato a Vorone\u017e nel 1935 la situazione di precariet\u00e0 economica non cambi\u00f2.\nNel maggio 1937, scaduto il periodo di confino, tornarono a Mosca dove incontrarono ostacoli con le pratiche di registrazione, permesso obbligatorio per risiedere in una citt\u00e0 sovietica. Decisero di rimanere nella capitale, ma furono costretti a iniziare nuovamente le peregrinazioni per Savelovo, Leningrado, per poi tornare di nascosto a Mosca e infine a Samaticha, dove, la notte del 2 maggio 1938 il poeta venne arrestato. Da quel momento in poi, le uniche notizie certe che abbiamo lo segnalano a Vtoraja Re\u010dka: la data della morte \u00e8 tuttora incerta.\nPer la scrittrice inizia cos\u00ec il suo \u201csecondo periodo\u201d, che va dal 1938 fino all'ascesa di Chru\u0161\u010d\u00ebv e all'approvazione delle Thaws alla fine degli anni \u201850. Come gi\u00e0 dal primo esilio, Nade\u017eda continu\u00f2 a fare piccoli lavori per sopravvivere come insegnante d'inglese, ma anche in ospedale a \u010cerdyn o come operaia tessile a Strunino, sempre in fuga per tutta la Russia, da \u201cMalyj Jaroslavec, Strunino, Kalinin, Mujnak, D\u017eambul', Ta\u0161kent, Ul'janovsk, \u010cita, \u010ceboksary, Vereja, Tarusa e Pskov\u201d, rischiando almeno in un'occasione di essere arrestata dal NKVD a Kalinin, mettendosi in salvo il giorno prima del loro arrivo. Nel 1956, dopo la morte di Stalin, riusc\u00ec anche a laurearsi con una tesi in linguistica inglese.\nIl ritorno a Mosca e gli ultimi anni.\nSolo nel 1964 fu permesso a Mandel'\u0161tam di ritornare a Mosca, da dove poi segu\u00ec con forza e pazienza il processo di riabilitazione della figura del marito, iniziata sotto l'era Chru\u0161\u010d\u00ebv per opera dell'amico fidato Nikolaj Ivanovi\u010d Bucharin, da un appartamento su Via Bol'shaia Cheremushkinskaia. Questo posto divenne una vera e propria \u201cscuola di vita\u201d, da cui parecchi studenti (tra cui Irina Semenko, Peggy Troupin, Clarence Brown e John Malmstad) appresero e divulgarono al mondo tutto ci\u00f2 che Mandel'\u0161tam serbava da anni, dalle opere del marito alle verit\u00e0 sul terrore sovietico. Clarence Brown afferm\u00f2 in un suo articolo che \u201cIl tavolo della cucina era un forum per un'educazione che nemmeno Harvard avrebbe potuto offrire\u201d, mentre Beth Holmgren la descrive come \u201cun'icona, un oracolo, boh\u00e9mien, e (utilizzando una coin\u00e9 cara alla Troupin) un \u201cimpresario\u201d.[\u2026] \u00e8 un grande peccato che non possiamo pi\u00f9 recarci a farle visita. Non c'era modo migliore di studiare lei se non leggere le sue memorie.\u201d \n\u00c8 anche grazie ai suoi allievi che le sue due autobiografie, \u201cL'epoca e i lupi\u201d (Hope against Hope, 1970 \u2013 pubblicato in Italia nel 1971) e \u201cLe mie memorie\u201d (Hope abandoned, 1972), sono arrivate al pubblico russo e internazionale, attraverso l'uso rispettivamente del Samizdat e del Tamizdat.\nNel 1976 Mandel'\u0161tam don\u00f2 i suoi archivi all'Universit\u00e0 di Princeton negli Stati Uniti. \nNel 1979, i suoi problemi cardiaci peggiorarono sempre pi\u00f9 fino a obbligarla a letto agli inizi del dicembre 1980. Si spense il 29 dicembre 1980 a Mosca. Il funerale venne celebrato con rito ortodosso il 1\u00ba gennaio 1981 e il suo corpo cremato al cimitero di Kuncevo.\nL'attivit\u00e0 da scrittrice.\nNade\u017eda Mandel'\u0161tam inizi\u00f2 a scrivere appena dopo la morte di Stalin, avvenuta nel 1953, sia per favorire e provvedere al processo di riabilitazione della memoria e della biografia del marito iniziato grazie alle denunce fatte da Chru\u0161\u010d\u00ebv durante il XX congresso del Partito Comunista, sia per la volont\u00e0 di donare la sua testimonianza e la sua memoria a un nuovo e pi\u00f9 vasto pubblico, lontano dagli orrori dello stalinismo e \u201cavido di far rivivere la poesia in generale, in particolar modo quella di Mandel'\u0161tam\u201d.\nI suoi scritti rientrano nel pi\u00f9 ampio insieme della letteratura delle \u201cvedove letterarie\u201d, ovvero quelle donne a cui il terrore di quegli anni ha tolto loro mariti, figli, padri e che hanno coraggiosamente assunto la responsabilit\u00e0 di riportarli in vita tramite la scrittura. Chi ha dato potenza e vigore a questo movimento fu la poeta Anna Achmatova che, subendo lo stesso \u201cmartirio\u201d della Mandel'\u0161tam, ha dimostrato di come una donna si possa sopraelevare a \u201ceroina del suo tempo\u201d raccontando il tempo che \u00e8 stato dalla sua prospettiva, dall'ambiente domestico alle file in prigione per incontrare e chiedere dei propri cari (\u201cnaturale estensione dell'ambiente domestico\u201d): dal suo punto di vista, gli uomini sono vittime silenziose che danno il potere alle donne di far altro il loro lamento e la loro commemorazione.\nNade\u017eda ha quindi raccolto il peso delle sue memorie soprattutto per un dovere morale e politico, affermando che i vent'anni di relazione con Osip hanno consentito al marito di plasmare il lavoro letterario (ovvero la moglie) con le sue stesse mani.\n\"L'epoca e i lupi\".\nIl titolo di questa prima autobiografia \u00e8 un gioco di parole con il nome dell'autrice: infatti \u201cNade\u017eda\u201d in russo significa \u201cSperanza\u201d e, traducendo letteralmente il titolo originale, sarebbe \u201cSperanza contro Speranza\u201d.\nIl racconto di Nade\u017eda ingloba gli ultimi quattro anni trascorsi accanto al marito, dal primo arresto di Mandel'\u0161tam nel 1934, seguendo con la memoria i tre anni di confino, la brevissima libert\u00e0 a Mosca seguita dal secondo arresto nel 1938, chiudendo con la morte di Osip e la disperazione di Nadja nel non poterne stabilire con certezza la data.\nIn tutto l'arco temporale della memoria, l'\u201cIo\u201d dell'autrice lascia il posto al \u201cLui\u201d del marito, quasi per rendere l'autobiografia una \u201cbiografia\u201d, un tributo alla memoria del poeta con la cornice storica del \u201cgrande terrore\u201d politico che non li avrebbe lasciati mai, nemmeno dopo la morte di lui. Il ruolo che si riserva \u00e8 quello infatti di \u201cstorica\u201d, in una maniera piuttosto soggettiva, come sottolinea Beth Holmgren, che rende esplicito il suo stile e i diversi metodi di analisi: citando la stessa Holmgren \u201cNade\u017eda parla da dentro la societ\u00e0 sovietica \u2013 un'osservatrice a rischio \u2013 e la sua narrativa, anche a distanza di vent'anni dai peggiori orrori, non pu\u00f2 aiutare ma riflette la paura e la colpa della sua traversia.\u201d.\n\"Le mie memorie\".\nDopo essere emersa dalla patina di oblio donatale dalla persecuzione con \u201cL'epoca e i lupi\u201d, la scrittrice pubblica a distanza di pochi anni una seconda opera autobiografica: \u201cHope abandoned\u201d, tradotto in italiano con \u201cLe mie memorie\u201d. Difatti centrali e catalizzanti questa volta sono le memorie sulla sua persona dopo la morte del marito, narrando cos\u00ec del suo lungo esilio, di ci\u00f2 che ha appreso e soprattutto esternando idee e critiche sul mondo letterario russo: un'opera composta \u201cattraverso se stessa\u201d.\nL'idea di scrivere questa seconda opera nasce subito dopo la morte di Achmatova, nel 1966, con il titolo di \u201cMozart i Salieri\u201d (Mozart e Salieri): voleva difatti rappresentare un confronto critico tra i due pilastri della poesia acmeista, ovvero Mandel'\u0161tam e Achmatova. Nel tempo si \u00e8 andato a delineare nella versione che conosciamo, avendo sempre sotto una particolare luce il rapporto tra lei e la Poeta, definito sia dal grande supporto che le \u00e8 stato dato da quest'ultima a delineare il suo \u201cNoi\u201d e il suo \u201cLei\u201d, sia sottolineando alcune criticit\u00e0 che ha incontrato nella sua persona lungo il percorso della loro amicizia. \nIn questo scritto ci\u00f2 che emerge prepotentemente \u00e8 la \u201cLei\u201d che \u00e8 rimasta nascosta nel pi\u00f9 timido \u201cNoi\u201d de \u201cL'epoca e i lupi\u201d, distinguendo l'unicit\u00e0 della sua identit\u00e0 femminile che \u201cporta tra le mani una bottiglia con un messaggio da abbandonare in mare prima di lasciare la vita terrena\u201d.\nCuriosit\u00e0.\nLa rock band cuneese \"Marlene Kuntz\" ha dedicato un brano alla vicenda della coppia dei Mandel'\u0161tam, \"\u201cOsja, amore mio\u201d\" contenuto nell'album \"\u201cNella tua luce\u201d\" (2013), in cui il cantante Cristiano Godano d\u00e0 voce alla straziante lettera scritta da Nade\u017eda dopo il secondo arresto del marito."}
{"id": "476867", "revid": "103863353", "url": "https://it.wikipedia.org/wiki?curid=476867", "title": "Unit\u00e0 di conto", "text": "Un'unit\u00e0 di conto \u00e8 un'unit\u00e0 numerica standard per la misura del valore di mercato di beni e servizi.\nIn assenza di un'unit\u00e0 di conto (dalla notevole diffusione) non \u00e8 facile indicare i \"rapporti di scambio\" tra i diversi beni in un certo mercato; in termini semplici, non ci sarebbero tanti prezzi di mercato quanti sono i beni, ma ogni singolo bene avrebbe tanti \"prezzi\" quanti sono gli altri beni presenti nel mercato (in quanto dovremmo esprimere il \"prezzo\" di un dato bene in termini di ciascuno degli altri beni).\nConsideriamo un esempio. Esiste nel mercato un'equivalenza di scambio (prevalente) tra 1 patata, 3 cipolle, 6 pere e 12 mele.\nNel mercato tali relazioni di scambio saranno cos\u00ec presumibilmente indicate (volendo dare indicazioni chiare agli acquirenti):\nSaranno cio\u00e8 presenti 12 \"prezzi\" e non 4 (come invece accade nelle economie moderne, dove tutti i prezzi sono espressi in termini di una certa valuta, che agisce pertanto come unit\u00e0 di conto).\nAnche se volessimo limitare l'informazione ai soli \"rapporti di scambio\", avremmo un numero di dati pari a 6, comunque maggiore di 4: \nLa quantit\u00e0 di informazione potrebbe essere comunque ridotta, indicando soltanto alcuni rapporti di scambio e lasciando all'acquirente il compito di effettuare le eventuali necessarie conversioni; in tal caso per\u00f2 la semplificazione quantitativa delle informazioni non si tradurrebbe certo in un miglioramento qualitativo dell'informazione.\nUsiamo adesso una formulazione matematica per formalizzare quanto visto nell'esempio e valutare in quali circostanze la presenza di un'unit\u00e0 di conto semplifica l'informazione presente nel mercato.\nDati n beni, per ciascun bene avremo un numero di \"prezzi\" pari a:\nformula_1\nIl totale dei \"prezzi\" sar\u00e0 quindi:\nformula_2\nConsiderando solo i rapporti di scambio avremo un numero di rapporti di scambio pari a:\nformula_3\nScegliendo uno degli n beni come unit\u00e0 di conto avremmo invece un numero totale di \"prezzi\" pari a:\nformula_1\nL'uso di un'unit\u00e0 di conto semplifica l'informazione disponibile quando n \u00e8 tale che:\nformula_5\nLa soluzione della disequazione \u00e8 la seguente:\nformula_6\nOvvero la presenza di un'unit\u00e0 di conto (un bene scelto per tale fine) permette sempre di ridurre l'informazione necessaria per gli scambi (se il bene nel mercato fosse soltanto 1 non si porrebbe neanche il problema dello scambio, se invece i beni di mercato fossero solo 2 sarebbe indifferente avere o non avere un'unit\u00e0 di conto; in ogni caso, anche in un'economia primitiva con pochi beni un'unit\u00e0 di conto sarebbe utile, perch\u00e9 anche con soli 100 beni la differenza sarebbe notevole: 99 \"prezzi\" contro 4450 rapporti di scambio).\nSi ha quindi un miglioramento quantitativo e qualitativo dell'informazione grazie all'uso di un'unit\u00e0 di conto (poche informazioni, ma facili da comprendere); tale miglioramento informativo \u00e8 importante perch\u00e9 l'assenza di problemi informativi favorisce lo sviluppo degli scambi.\nNon necessariamente un'unit\u00e0 di conto deve essere anche moneta (nel senso di strumento di pagamento), ma \u00e8 ovvio che l'affermazione di una certa unit\u00e0 di conto \u00e8 avvenuta nella maggior parte dei casi in corrispondenza della diffusione di un certo strumento di pagamento (favorendone a maggior ragione lo sviluppo): ci\u00f2 che si \u00e8 diffuso come strumento di pagamento si \u00e8 affermato anche come unit\u00e0 di misura dei beni al momento dello scambio (ovvero come strumento di paragone tra beni eterogenei).\nL'uso di unit\u00e0 di conto che non svolgono la funzione di mezzi di pagamento \u00e8 molto limitato, e in genere si tratta di unit\u00e0 di conto che si affiancano a quell'unit\u00e0 di conto prevalente che svolge anche la funzione di strumento di pagamento; esempio tipico di unit\u00e0 di conto che non svolge funzione di strumento di pagamento \u00e8 l'ECU.\nL'utilit\u00e0 economica di un'unit\u00e0 di conto non si esaurisce tuttavia nella semplificazione dei prezzi (e quindi degli scambi): un'unit\u00e0 di conto permette in generale di esprimere la ricchezza reale (in beni eterogenei) dei diversi soggetti (o dello stesso soggetto in istanti diversi di tempo) in maniera omogenea e confrontabile."}
{"id": "476870", "revid": "599013", "url": "https://it.wikipedia.org/wiki?curid=476870", "title": "Fl\u00e1vio Amado", "text": "Carriera.\nAlto 173\u00a0cm, \u00e8 cresciuto calcisticamente, come molti suoi connazionali, nel Petro Atl\u00e9tico di Luanda, con il quale ha disputato sette stagioni dal 1999 al 2005.\nNel 2005 \u00e8 stato acquistato dal club egiziano dell'Al-Ahly, squadra campione d'Africa nel 2005, nel 2006 e nel 2008. Con la maglia dell'Al-Ahly \u00e8 stato due volte capocannoniere del campionato egiziano, nel 2006-07 (17 gol) e nel 2008-09 (12 gol).\n\u00c8 stato convocato dal CT angolano Lu\u00eds Oliveira Gon\u00e7alves per disputare il campionato del mondo 2006 in Germania. Ha segnato il primo e per ora unico gol dell'Angola ai Mondiali, nella gara contro l' conclusasi 1-1.\nSuccessivamente giocher\u00e0 per i sauditi dell'Al-Shabab e per i qatarioti dell'Al Kharitiyath.\nNel 2011 passa alla squadra belga del Lierse, nella Pro League, dalla quale si libera al termine della stagione.\nDa gennaio 2013 ha giocato nuovamente al Petro Atl\u00e9tico, dove ha chiuso la carriera.\nStatistiche.\nPresenze e reti nei club.\n\"Statistiche aggiornate al 30 giugno 2012.\""}
{"id": "476871", "revid": "729019", "url": "https://it.wikipedia.org/wiki?curid=476871", "title": "Tratto ottico", "text": "Il tratto ottico \u00e8 una parte del sistema visivo collocata nel cervello. Il tratto ottico \u00e8 una continuazione del nervo ottico, che corre dal chiasma ottico (nel quale si ha un parziale incrociamento delle fibre nervose provenienti dalle due emiretine di ciascun occhio) al corpo genicolato laterale del talamo.\nIl tratto ottico \u00e8 composto da due tratti distinti e separati\u02d0 di destra \u00e8 composto dalle fibre nervose provenienti dall'emiretina temporale dell'occhio destro e dall'emiretina nasale dell'occhio sinistro; viceversa, il tratto ottico di sinistra \u00e8 composto dalle fibre provenienti dall'emiretina temporale dell'occhio sinistro e dall'emiretina nasale dell'occhio destro. In pratica, ciascun tratto ottico contiene la rappresentazione completa dell'emicampo visivo controlaterale.\nStruttura.\nCampo visivo.\nIl tratto ottico trasporta informazioni retiniche relative all'intero campo visivo. In particolare, il tratto ottico sinistro corrisponde al campo visivo destro, mentre il tratto ottico destro corrisponde al campo visivo sinistro. Per formare il campo visivo giusto, le fibre retiniche temporali dall'occhio sinistro e le fibre retiniche nasali dall'occhio destro formano il tratto ottico sinistro, mentre il campo visivo sinistro \u00e8 formato dalle fibre della retina temporale dell'occhio destro e le fibre retiniche nasali di sinistra.\nRiflessi autonomici.\nDiverse risposte motorie oculari sono autonome. Il tratto ottico \u00e8 il principale responsabile della trasmissione di informazioni visive al corpo genicolato laterale, ma \u00e8 anche responsabile della trasduzione di questi riflessi autonomici bilaterali, tra cui il riflesso pupillare alla luce e il riflesso pupillare all'oscurit\u00e0.\nRiflesso pupillare alla luce.\nIl riflesso pupillar alla luce \u00e8 un riflesso autonomo che controlla il diametro della pupilla per cogliere gli aumenti di illuminazione percepiti dalla retina. Una maggiore intensit\u00e0 di luce causa la costrizione della pupilla; l'aumento della stimolazione luminosa, anche se percepita da un solo occhio, causer\u00e0 la costrizione pupillare di entrambi gli occhi. Il circuito neurale del riflesso della luce pupillare comprende il tratto ottico che unisce il nervo ottico al collicolo superiore.\nRiflesso pupillare al buio.\nAnalogamente al riflesso pupillare alla luce, il riflesso pupillare all'oscurit\u00e0 \u00e8 un riflesso autonomico che controlla il diametro della pupilla per compensare la diminuzione dell'illuminazione percepita dalla retina. Una minore intensit\u00e0 della luce causa la dilatazione della pupilla, mentre la diminuzione della luce, anche se in un occhio solo, causer\u00e0 la dilatazione pupillare di entrambi gli occhi. Allo stesso modo, il circuito neurale di questo riflesso pupillare include il tratto ottico che unisce il nervo ottico all'ipotalamo.\nPatologia.\nUna lesione a carico del tratto ottico produce emianopsia omonima controlaterale, cio\u00e8 la cecit\u00e0 della stessa met\u00e0 del campo visivo di ciascun occhio (ovvero: una lesione del tratto ottico di destra comporter\u00e0 la perdita della percezione del campo visivo di sinistra).\nIctus, difetti congeniti, tumori, infezioni e chirurgia possono causare danni nel tratto ottico. In pazienti con perdita del campo visivo risultante di danno permanente del tratto ottico possono essere effettuate delle terapie di restituzione della vista.\nIn alcuni pazienti che hanno subito una callosotomia per trattare l'epilessia grave, le informazioni provenienti da un tratto ottico non vengono trasmesse a entrambi gli emisferi. Ad esempio, se al paziente viene mostrata un'immagine nel campo visivo sinistro non sar\u00e0 in grado di nominare ci\u00f2 che ha visto perch\u00e9 il centro di controllo della voce si trova nell'emisfero sinistro del cervello.\nI riflessi pupillari, in particolare il riflesso pupillare della luce, sono un potente strumento diagnostico impiegato nella pratica clinica e di emergenza medica. La mancanza di una costrizione pupillare equa e consensuale verso uno stimolo leggero, specialmente nella pupilla di Marcus Gunn, pu\u00f2 essere indicativa di danno al nervo ottico, morte del tronco cerebrale o danno del tratto ottico."}
{"id": "476872", "revid": "745179", "url": "https://it.wikipedia.org/wiki?curid=476872", "title": "Van Daminator", "text": ""}
{"id": "476877", "revid": "125092641", "url": "https://it.wikipedia.org/wiki?curid=476877", "title": "Fotoromanzo", "text": "Il fotoromanzo \u00e8 un tipo di racconto per immagini in cui i personaggi sono rappresentati da attori veri e noti al grande pubblico. Il racconto \u00e8 costituito da fotografie scattate su un set simile a quello cinematografico. Per questo, il fotoromanzo \u00e8 spesso definito un \u00abfilm statico\u00bb.\nStoria.\nLe origini.\nI fotoromanzi sono un'invenzione tutta italiana; dopo essere apparsi nella penisola, si diffusero in Francia, Spagna, Portogallo, Grecia, Belgio, nei Paesi ispanoamericani e in Brasile. La paternit\u00e0 del genere \u00e8 divisa tra Cesare Zavattini e Damiano Damiani. Fu il narratore e commediografo reggiano, che lavorava per Arnoldo Mondadori, a convincere il suo editore a pubblicare un giornale di \"fumetti fotografico\", \u00abBolero Film\u00bb. La prima storia pubblicata su \u00abBolero Film\u00bb usc\u00ec con il n\u00b0 1 del 25 maggio 1947. Zavattini, che fond\u00f2 la rivista insieme con Luciano Pedrocchi, sceneggi\u00f2 personalmente le prime storie.\nDamiano Damiani \u00e8 parimenti considerato il padre del genere in quanto diresse i set in cui vennero realizzati i fotoromanzi della rivista \u00abIl mio sogno\u00bb. Sul periodico usc\u00ec, l'8 maggio 1947 il primo vero e proprio fotoromanzo. La testata aveva come sottotitolo \"Settimanale di romanzi d'amore a fotogrammi\" (non appariva ancora la parola fotoromanzo) ed era edita dalla Editrice Novissima di Roma, di propriet\u00e0 di Giorgio Camis De Fonseca, socio della Rizzoli. \u00abIl mio sogno\u00bb si componeva di dodici pagine in bianco e nero. Ogni numero conteneva due puntate di fotoromanzi intervallati da racconti e rubriche ed era venduto al prezzo di 20 lire. Gli autori dei soggetti erano: Stefano Reda, giovane giornalista appassionato di letteratura, e Luciana Peverelli, scrittrice affermata di romanzi rosa. \"Nel fondo del cuore\" di Stefano Reda (con Roberto Mauri e con Giana Loris, pseudonimo di Gina Lollobrigida) e \"Menzogne d'amore\" di Luciana Peverelli (con protagonisti Glauco Selva e Resi Farrel) furono i primi due fotoromanzi pubblicati.\nNel 1946 era comparsa nelle edicole la rivista \u00abGrand Hotel\u00bb, ma i suoi romanzi erano solo disegnati, non vi erano ancora le foto. Solo in un secondo tempo furono inserite nelle vignette le fotografie dei volti, per arrivare poi alla sola fotografia.\nIl \"boom\".\nNel secondo dopoguerra, il fotoromanzo insegn\u00f2 a leggere a molte ragazze italiane. Le eroine erano sempre povere e romantiche, ma coraggiose e decise, per regalare speranze, e a volte illusioni, a gente semplice che aveva bisogno di sogni. La storia dei fotoromanzi non \u00e8 tanto la storia di come eravamo o di come siamo, quanto di come sognavamo e di come sogniamo. Paradigmatica in questo senso la collaborazione della regina italiana del romanzo rosa, Liala, ad alcuni fotoromanzi pubblicati sulle \"Confidenze di Liala\" tra la fine degli anni quaranta e l'inizio dei cinquanta.\nTuttavia le prime proposte di storie a fotogrammi non sono storie inedite, ma sequenze di immagini tratte da film con l'aggiunta di didascalie: \"La principessa Sissi\" con Romy Schneider, \"Violenza sull'autostrada\", \"Eliana e gli uomini\" con Ingrid Bergman sono alcuni dei titoli.\nNegli anni '50 si calcola che circolassero 1.600.000 copie di fotoromanzi, sommando le vendite delle riviste di settore.\nIl mondo dei fotoromanzi ed il divismo ad essi collegato \u00e8 lo sfondo narrativo de \"Lo sceicco bianco\" (1952), film diretto da Federico Fellini.\nGli anni sessanta e settanta.\nGli anni sessanta vedono l'affermarsi della casa editrice \"Lancio\", nata inizialmente come societ\u00e0 di pubblicit\u00e0 nel 1936 per opera di Arturo Mercurio.\n\u00c8 in questo periodo, per\u00f2, che la Lancio inizia a occuparsi di fotoromanzi, con la nascita di numerose nuove testate prestigiose: Letizia, Charme, Marina, Jacques Douglas, Lucky Martin, ecc.\nLa Lancio vola anche a Parigi e a New York per realizzare alcune delle sue pi\u00f9 famose produzioni. \u00c8 a questa casa editrice soprattutto che si deve la qualit\u00e0 di questo genere che ha appassionato milioni di lettori in tutto il mondo.\nI primi teatri di posa (niente a che vedere con quelli di oggi della Lancio), erano nel capannone di via Romanello da Forl\u00ec di Roma. L\u00ec, con un compenso di cinquecento lire per comparsata, gli aspiranti attori sognavano una sfolgorante carriera come quella di Sophia Loren o di Gina Lollobrigida. Il primo numero \u00e8 subito esaurito in edicola e per il secondo la tiratura viene raddoppiata. Si tratta ancora di storie semplici realizzate in modo artigianale.\nNel gennaio 1975 avviene un cambiamento: viene pubblicato il primo fotoromanzo tutto a colori nel mondo realizzato a Venezia dal titolo \"Bambina che scherzi con l'amore\", con Eliana De Santis e Rod Franz, protagonisti, e Giancarlo Guelfi. Soggetto e sceneggiatura di Gianni Masto.\nNel 1976 la tiratura delle varie case editrici raggiungeva in Italia la quota di oltre otto milioni e seicentomila copie al mese, di cui cinque milioni vendute dalla sola Lancio. Nascono nuovi miti, le ragazze italiane appendono alle pareti le foto dei loro attori preferiti: Franco Gasparri, Jean Mary Carletto, Claudia Rivelli, Nuccia Cardinali, Adriana Rame, Michela Roc, Katiuscia, Claudio De Renzi, Gianni Vannicola, Alex Damiani, Franco Dani, Sebastiano Somma sono i loro idoli e molte di loro fanno la fila fuori dai cancelli della Lancio per poterli vedere.\nAnche il cinema li corteggia e Franco Gasparri viene scelto dal regista Stelvio Massi per interpretare \"Mark il poliziotto\" (1975) proprio per l'enorme popolarit\u00e0 raggiunta dall'attore grazie ai fotoromanzi.\nNell'agosto del 1977 nella testata \"Marina\" della casa editrice Lancio esce un altro fotoromanzo interpretato da Franco Gasparri e Michela Roc, con Jean Mary Carletto e Isabella Savona dal titolo \"Lui \u00e8 un antipatico per\u00f2...\" con soggetto e sceneggiatura di Gianni Masto.\nDagli anni ottanta agli anni duemila.\nLa diffusione dei fotoromanzi inizia a scemare a partire dalla seconda met\u00e0 degli anni '80, ma dopo quarant'anni di vita questo genere di lettura \u00e8 riconosciuto ormai senza pi\u00f9 i pregiudizi di un tempo come espressione della narrativa popolare, la cosiddetta letteratura rosa. Tra gli attori di fotoromanzi degli anni '80 ricordiamo: Franco Gasparri, Alessandro Inches, Franco Califano, Ornella Pacelli, Maurizio Vecchi, Gioia Scola, Barbara De Rossi, Laura Antonelli, Francesca Dellera, Luc Merenda, Kirk Morris, Ivan Rassimov, Renato Cesti\u00e8, Sebastiano Somma, Pascal Persiano, Antonio Migliacci, Maura Magi, Isabella Ferrari, Massimo Ciavarro, Patrizio Pelizzi, Roberto Farnesi ed Ettore Bassi.\nI fotoromanzi continuano ad essere pubblicati sul settimanale \"Grand Hotel\" e nelle cinque testate sopravvissute della Lancio (mensili o bimestrali): \"Sogno\", \"Letizia\", \"Kolossal\", \"Charme\" e \"Kiss\".\nInterpreti in fotoromanzi italiani.\nPer Grand Hotel.\nTra gli attori protagonisti di fotoromanzi del settimanale \"Grand Hotel\" si ricordano:\nAltri.\nTra gli attori e le attrici che hanno partecipato a fotoromanzi per proseguire la loro carriera al cinema a teatro e nelle fiction televisive figurano:"}
{"id": "476881", "revid": "122752347", "url": "https://it.wikipedia.org/wiki?curid=476881", "title": "Staffetta 4\u00d7400 metri", "text": "La staffetta 4\u00d7400 metri \u00e8 una specialit\u00e0 sia maschile che femminile dell'atletica leggera, nella quale gli atleti competono in squadre di quattro elementi (detti frazionisti). Ogni atleta percorre 400 metri ed ogni squadra, se non perde il testimone, percorre in totale 1\u00a0600 metri.\n\u00c8 anche chiamata \"staffetta del miglio\", in quanto la distanza complessiva percorsa dagli atleti \u00e8 prossima al miglio terrestre (1609,34\u00a0m).\nDifferenze con la 4\u00d7100 m.\nA differenza della staffetta 4\u00d7100 metri, \u00e8 presente anche nei meeting indoor. Un'altra differenza con la 4\u00d7100 m \u00e8 che solamente gli atleti che corrono la prima frazione rimangono in corsia, poi dopo 100 metri il secondo si sposta all'interno spostandosi di nuovo in corsia solo per dare il testimone ai compagni.\nInoltre la fase di cambio risulta essere meno influente sul risultato finale rispetto alla 4\u00d7100 m, questo perch\u00e9, oltre ad essere una corsa ad andatura pi\u00f9 lenta, la 4\u00d7400 m \u00e8 decisamente pi\u00f9 lunga e ci\u00f2 implica che un passaggio di testimone non ottimale fra due atleti generalmente non compromette la prestazione della squadra.\nRecord.\nIl record mondiale della staffetta 4\u00d7400 maschile \u00e8 detenuto dalla nazionale statunitense composta da Andrew Valmon, Quincy Watts, Butch Reynolds e Michael Johnson con il tempo di 2'54\"29, stabilito a Stoccarda il 22 agosto 1993.\nNel 1998 il primato mondiale era stato battuto dalla staffetta statunitense composta da Tyree Washington, Antonio Pettigrew, Jerome Young e Michael Johnson con il tempo di 2'54\"20, ma successivamente il record \u00e8 stato cancellato a causa dell'ammissione da parte di Antonio Pettigrew di aver fatto uso di doping.\nIl record mondiale femminile \u00e8 invece detenuto dalla nazionale sovietica che nel 1988 a Seul ha fermato il cronometro a 3'15\"17. I record mondiali indoor della 4\u00d7400\u00a0m sono detenuti dalla staffetta maschile dell'Universit\u00e0 di Houston (con il tempo di 3'01\"51 corso nel 2019) e da quella femminile della Russia (con il tempo di 3'23\"37 corso nel 2006).\nMaschili.\n\"Statistiche aggiornate al 7 agosto 2021.\"\nFemminili.\n\"Statistiche aggiornate al 1\u00ba marzo 2021.\"\nMisti.\n\"Statistiche aggiornate al 31 luglio 2021.\"\nMaschili indoor.\n\"Statistiche aggiornate al 1\u00ba marzo 2021.\"\nFemminili indoor.\n\"Statistiche aggiornate al 1\u00ba marzo 2021.\"\nLegenda:\nMigliori prestazioni.\nMaschili outdoor.\n\"Statistiche aggiornate al 7 agosto 2021.\"\nFemminili outdoor.\n\"Statistiche aggiornate al 7 agosto 2021.\""}
{"id": "476883", "revid": "1610933", "url": "https://it.wikipedia.org/wiki?curid=476883", "title": "Teodicea", "text": "La teodicea (\"giustizia di Dio\", dal greco \"theos\", dio e \"dike\", giustizia) \u00e8 una branca della filosofia (teologia) che studia il rapporto tra la giustizia di Dio e la presenza nel mondo del male; per tale motivo, \u00e8 anche indicata come teologia naturale e, nel XIX secolo limitatamente alla cultura francese, come teologia razionale.\nOrigine del termine.\nIl termine \"teodicea\" fu coniato dal filosofo tedesco Gottfried Wilhelm von Leibniz, che lo us\u00f2 come titolo dell'opera \"Essais de Th\u00e9odic\u00e9e sur la bont\u00e9 de Dieu, la libert\u00e9 de l'homme et l'origine du mal\" (\"Saggi di teodicea sulla bont\u00e0 di Dio, la libert\u00e0 dell'uomo e l'origine del male\"), redatta nel 1705 ma pubblicata, senza l'indicazione dell'autore, ad Amsterdam nel 1710. Il suo significato etimologico deriva dai lemmi greci \"the\u00f3s\" (dio) e d\u00edk\u0113 (giustizia), ovvero \"dottrina della giustizia di Dio\". Leibniz, tuttavia, utilizza il termine \"teodicea\" come significato generale per indicare la dottrina sulla \"giustificazione di Dio per il male presente nel creato\". Il filosofo tedesco intraprese questi saggi dopo la lettura critica del \"Dictionnaire historique et critique\" (Dizionario storico e critico) del filosofo francese Pierre Bayle (1647-1706), pubblicato a Rotterdam nel 1697. Nella sua opera, Leibniz attribuisce il male del mondo alla libert\u00e0 offerta da Dio alle sue creature, dimostrando, a suo dire, come la prescienza divina sia conciliabile con la libert\u00e0 umana.\nLa concezione del male nella cultura babilonese.\n\u00c8 nel II millennio a.C. che appare l'importante opera religiosa e mitologica babilonese \"En\u016bma eli\u0161\", nella quale il dio Marduk, grazie al dio della giustizia An, guardiano delle leggi divine, viene messo sul trono. Emerge quindi l\"il\u016btu\", l'essenza degli dei che si accompagna a \"ellu\" la loro luminosit\u00e0, il loro splendore. Marduk, divinit\u00e0 della famiglia Hammurabi, prende il posto del dio Enlil e, nel racconto epico-religioso, corrisponde alla vittoria dell'ordine-bene-luce sul caos-male-oscurit\u00e0. Dal dio Ea, su indicazione di Marduk, verr\u00e0 creato il primo uomo, affinch\u00e9 questi possa servire gli dei con le sue offerte rituali. Da notare che l'uomo viene plasmato con le ossa ed il sangue di Kingu (figlio di Ti\u0101mat, dea originaria, che Marduk fa a pezzi insieme a Kingu che la voleva difendere; dalle loro ossa e sangue Marduk forma l'universo e gli esseri umani). In questo racconto religioso, il bene emerge da un indistinto primordiale di bene-male e che il male sia tra i pi\u00f9 antichi esseri e che \u00abl'Origine delle cose sia talmente al di l\u00e0 del bene e del male da generare ad un tempo il principio tardivo dell'ordine, Marduk, e le figure tardive del mostruoso e che essa debba essere distrutta e superata in quanto origine cieca.\u00bb\nLa teodicea nella cultura ebraica.\nIl libro di Giobbe.\nGiobbe \u00e8 un uomo devoto a Dio, un uomo giusto, che non ha mai fatto male a nessuno. Improvvisamente, delle catastrofi sconvolgono la vita di Giobbe: egli perde tutti i suoi beni materiali, i suoi figli vengono uccisi, il suo corpo si ricopre di piaghe. Per Giobbe, queste disgrazie sono ancora pi\u00f9 dolorose, proprio perch\u00e9 rendono indecifrabile la legge divina: nascono cos\u00ec le sue domande, prima fra tutte la seguente, rivolta a Dio: \"\u00c8 forse bene per te opprimermi, disprezzare l\u2019opera delle tue mani e favorire i progetti dei malvagi?\". Tale domanda \u00e8 solo una della lunga serie di quesiti che nascono dalla considerazione dell'esistenza del male nel mondo: com'\u00e8 compatibile l'esistenza di Dio e la sua bont\u00e0 intrinseca con il male nel mondo, sia esso fisico, metafisico o morale?\nGiustizia retributiva.\nTra gli amici accorsi al capezzale dove Giobbe si trovava, il primo a intervenire \u00e8 Elifaz. Per tentare di \"giustificare\" quanto \u00e8 appena accaduto, l'amico rievoca un principio teologico della religione ebraica, la giustizia retributiva: come il benessere e la felicit\u00e0 sono il premio che Dio assegna ai giusti, cos\u00ec la sofferenza \u00e8 la punizione inflitta agli ingiusti (e questo avviene non nell'aldil\u00e0, ma nella vita terrena). Dunque, sostiene Elifaz, la sofferenza di Giobbe \u00e8 il segno che egli ha peccato, per cui Dio lo sta punendo. Quindi viene anticipata una tendenza classica della teodicea: \"il male fisico \u00e8 la conseguenza del male morale\", ossia la punizione che Dio manda agli uomini per i loro peccati.\nLa reazione di Giobbe, tuttavia, \u00e8 esattamente in direzione opposta alle parole dell'amico, il cui atteggiamento insincero sar\u00e0 condannato da Dio alla fine del libro:\nCi\u00f2 dimostra che, effettivamente, il principio della giustizia retributiva (limitato esclusivamente alla vita terrena) non \u00e8 valido.\nLa sofferenza degli innocenti.\nLe parole di Giobbe risultano comprensibili alla luce di quanto detto: egli, mentre \u00e8 in preda ad atroci dolori, si sente dire proprio dall'amico che tale sofferenza \"se l'\u00e8 meritata\"; Giobbe, invece, sa di essere innocente, infatti egli \u00e8 il \"simbolo della sofferenza innocente\". Invano gli amici si ostineranno nel ricercare un peccato nella vita di Giobbe che possa \"giustificare\" quanto \u00e8 accaduto.\nNon c'\u00e8 una risposta unilaterale di fronte alla sofferenza degli innocenti: ognuno pu\u00f2 assumere diverse posizioni, ma \u00e8 possibile ricondurle (o quantomeno confrontarle) a quattro possibili reazioni.\nLe possibili reazioni.\n\u00c8 un dato di fatto che nel mondo molti innocenti soffrono e molti malvagi prosperano. Essenzialmente, si pu\u00f2 reagire in quattro modi diversi:\nNessuna di queste vie \u00e8 aperta per Giobbe. Egli, infatti, non pu\u00f2 dimenticare le atroci sofferenze che ha patito, ma \u00e8 fermamente convinto dell'esistenza di Dio, del suo amore per gli uomini e della sua giustizia. Giobbe, quindi, chiama in causa Dio:\nLa sofferenza come prova.\nIl solo fra gli amici di Giobbe in grado di dire qualcosa di nuovo \u00e8 Elihu, il pi\u00f9 giovane di essi. La sua posizione \u00e8 diversa, perch\u00e9 dissocia la sofferenza dalla colpa: Jahv\u00e8 fa soffrire gli uomini per spingerli verso la salvezza. La sofferenza \u00e8 una prova a cui Dio sottopone l'uomo con fine salvifico. Il discorso di Elihu si distacca, quindi, sia da Giobbe che dagli altri tre amici, sostenitori di Elifaz.\n\u00c8 dal discorso di Elihu che nasce la teodicea, poich\u00e9 il giovane amico di Giobbe tenta di giustificare la \"condotta\" di Dio. Come Elihu, tutti i filosofi ed i teologi della teodicea cercheranno di dare una spiegazione razionale alla presenza del male nel mondo.\nConclusione del libro.\nAlla fine del libro, Dio si manifester\u00e0 a Giobbe con la magnificenza di un'epifania tra le nubi, una vera e propria teofania. Lo annichilir\u00e0 mostrandogli la sterminata potenza della creazione e lo rimproverer\u00e0 per aver preteso di capire cose troppo pi\u00f9 grandi di lui. Jahv\u00e8, per\u00f2, riconoscer\u00e0 a Giobbe la sua vera fede e per questo lo premier\u00e0.\nUn vero e proprio lieto fine, indubbiamente. Ma Dio non spiega esattamente a Giobbe il perch\u00e9 di tutta la sofferenza che gli ha inflitto: il perch\u00e9 \u00e8, quindi, il problema all'origine della teodicea. L'intero libro di Giobbe, in senso lato, rappresenta una domanda esistenziale che si pone l'uomo quando \u00e8 afflitto dal dolore senza cause razionali: perch\u00e9 il male?\nLa teodicea nella cultura cristiana.\nLa teodicea agostiniana.\nUn protagonista della teodicea \u00e8 Agostino d'Ippona, che tra il IV e il V secolo elabor\u00f2 le basi della teodicea cristiana. La domanda di fondo che si pone il filosofo, da cui scaturiscono tutte le altre affermazioni, \u00e8: \"quid est malum?\" Agostino distingue il male in tre categorie:\nDopo aver esaminato il male, Agostino fa una scelta drastica: non nega la presenza del male nel mondo, ma ne nega l'essenza.\nIl male come non-essere.\nQuesto \u00e8 l'esordio dell'opera di Agostino, \"De natura boni\" (La natura del bene) che concepisce il male come non-essere: il male non ha una realt\u00e0 sua propria, ma \u00e8 solo la mancanza, l'assenza del bene. L'uomo, infatti, percepisce il \"male\" come la diminuzione o il corrompersi del bene. Il concetto stesso di male coincide con il \"non-essere\", proprio in quanto di per s\u00e9 non esiste, ma esiste solo se relazionato con il bene.\nAgostino affronta, in seguito, il problema del male relativo alle nature corruttibili: non esistendo il male in s\u00e9, una natura corruttibile pu\u00f2 essere malvagia? La risposta \u00e8 no, perch\u00e9 una natura corruttibile, in quanto tale, pu\u00f2 essere soggetta a una diminuzione o ad un aumento del bene, quindi solo ad una corruzione, che corrisponde al concetto agostiniano di male.\nConfutazione del manicheismo.\nLe affermazioni poste all'inizio dell'opera di Agostino sopracitata, \"De natura boni\", costituiscono la confutazione del manicheismo, che Agostino conosceva in modo approfondito, essendo stato, per un certo periodo di tempo, un manicheo.\nSecondo i manichei, il bene e il male (o meglio, la Luce e le Tenebre) sono entrambi reali in quanto derivano dall'azione di due potenze divine distinte e contrapposte, l'una buona l'altra malvagia, che si contendono il dominio del mondo. Negando la presenza del male fra le cose terrene, Agostino elimina il presupposto di fondo del dualismo manicheo: se il male non \u00e8 qualcosa di altro dal bene, ma solo una sua interna limitazione, allora non \u00e8 necessario ricondurlo a una divinit\u00e0 altra dalla divinit\u00e0 del bene. Bisogner\u00e0 ammettere, invece, che esiste un Dio unico e onnipotente, il solo principio del bene. Tutte le cose terrene, essendo state create da lui, sono dei beni; ma in quanto hanno una natura diversa dalla sua, sono dei beni limitati, cio\u00e8 corruttibili: il male \u00e8 la manifestazione della loro corruttibilit\u00e0.\nSecondo Agostino, il carattere limitato e corruttibile dei beni terreni non \u00e8 un difetto della creazione divina, ma un segno della sua perfezione. Quel carattere genera, infatti, una variet\u00e0 di beni e una gradazione tra di essi, rendendo il mondo pi\u00f9 ricco e completo. Le limitazioni ai beni terreni (quelle che noi chiamiamo mali) sono, quindi, come tinte scure nel quadro della Creazione: contribuiscono anch'esse alla sua armonia d'insieme.\nSecondo il neoplatonismo, che ha avuto una notevole influenza sul pensiero agostiniano, il male viene dalla materia, perch\u00e9 questa \u00e8 l'ultima emanazione divina, quindi anche la pi\u00f9 lontana dalla fonte dell'Uno. Infatti, gi\u00e0 nel \"Timeo\" di Platone la materia era presentata come l'elemento che si oppone, con una \"resistenza passiva\", all'azione benefica del demiurgo. Ma per Sant'Agostino la materia \u00e8 buona in quanto \u00e8 creata da Dio, pertanto non pu\u00f2 essere il principio del male.\nDopo aver trattato sulla materia informe (cio\u00e8 amorfa), il filosofo analizza la materia che possiede una forma: com'\u00e8 legato il concetto di forma a quello di materia? la capacit\u00e0 di ricevere forme \u00e8 un bene? Agostino risponde a entrambe le domande attraverso una serie di rapide deduzioni logiche, che implicano la definizione stessa di materia e ne definisce i rapporti con le forme.\nIl male morale.\nSe tutte le cose del mondo sono beni provenienti da Dio, come si fa a desiderare il male? Agostino risponde rievocando il concetto di male morale, che si identifica con il peccato: ma, allora, perch\u00e9 sono possibili la colpa ed il peccato? Per il santo, essi sono possibili perch\u00e9 ci sono differenze tra i beni terreni, alcuni sono migliori di altri, ma soprattutto perch\u00e9 i beni terreni sono limitati (cio\u00e8 soggetti alla decadenza e alla corruzione) e in quanto tali inferiori al Bene supremo, Dio. Il male morale consiste, quindi, nell'anteporre i beni inferiori ai beni superiori, ovvero nel rivolgere la volont\u00e0 verso i beni terreni, distogliendola dal Bene supremo. Rinunciare ai beni migliori: \u00e8 questo, per Agostino, il peccato.\nArrivato a questo punto, Agostino conferisce una nuova chiave di lettura al testo biblico della Genesi, in particolare all'episodio del \"frutto proibito\": se \u00e8 vero quanto detto prima, anche l'albero proibito \u00e8, di per s\u00e9, buono? S\u00ec, \u00e8 la salda risposta di Agostino: il male, infatti, l'ha commesso l'uomo nel cogliere la mela dall'albero, non Dio nel piantare l'albero. \u00c8 l'uomo che, peccando di superbia, ha anteposto ci\u00f2 che era inferiore (l'albero proibito) a ci\u00f2 che era superiore.\nIl peccato dell'uomo nel cogliere la \"mela proibita\", quindi, ha diverse sfaccettature:\nContinuando la lettura di Agostino, il santo precisa quanto detto rapportandolo all'anima razionale (concetto platonico), definendone la natura in rapporto alla divinit\u00e0. In seguito, esplicita la differenza che intercorre tra l'apparente malvagit\u00e0 della natura e l'atto che compie l'uomo, che costituisce il vero male. Ci\u00f2 costituisce il fulcro dell'opera agostiniana, nonch\u00e9 il superamento della vecchia concezione di peccato associata alla natura malvagia: il male sta nel cattivo uso dei beni divini; un uso proibito e punito da Dio, perch\u00e9 anteponendo il peggio al meglio sovverte l'ordine della creazione.\nLa punizione: strumento di redenzione.\nPer Sant'Agostino, la punizione divina ristabilisce l'ordine della creazione, ovvero l'ordine imposto da Dio. Inoltre, infliggendo ai peccatori la pena della sofferenza, li mette in condizione di apprezzare la differenza tra il bene e il male e cos\u00ec di redimersi.\n\u00c8 opportuno precisare che l'interpretazione di questo passo, che \u00e8 posto come dischiusura del fulcro dell'opera, \u00e8 stata oggetto di discussione fino all'et\u00e0 moderna. Tuttavia, \u00e8 opinione comune tra i filosofi (sia credenti che atei) che tale passo costituisce l'estensione del principio di giustizia retributiva originale (invocato da Elifaz nel libro di Giobbe) alla vita ultraterrena: Agostino plasma il principio di giustizia retributiva cristiano, secondo quanto afferma la dottrina ufficiale. I malvagi e i rei, che hanno peccato contro Dio e contro il prossimo, saranno puniti nell'Inferno, mentre coloro che hanno vissuto rettamente e virtuosamente la propria vita, dedicandosi al bene e anelando alla santit\u00e0, saranno ricompensati in Paradiso. \u00c8 da precisare che Agostino non condanna indiscriminatamente tutti i peccatori (nonostante definisca l'umanit\u00e0 \"massa damnationis\") : infatti, l'uomo ha uno strumento per redimersi e quindi per \"scontare\" il male: la conversione. Nella vita quotidiana, Dio richiama l'uomo attraverso la punizione, che diventa essa stessa un mezzo per redimersi.\nLe conseguenze della teodicea agostiniana.\nLa teodicea proposta da Sant'Agostino costituisce uno spartiacque nella storia della teodicea e, in generale, nel problema del male: o il male coincide con il non-essere (quindi non esiste in s\u00e9) oppure il male \u00e8 il \"timore del male\", ovvero ha una natura diversa ed opposta a quella del bene (quindi esiste in s\u00e9). Il filosofo cristiano elabora la sua teodicea proprio tenendo conto della domanda di partenza (che cos'\u00e8 il male?) e opta per la prima soluzione, oggi nota come \"teoria della non-sostanzialit\u00e0 del male\". Tale teoria fu oggetto di discussione dal Medio Evo fino all'et\u00e0 moderna, in particolare fino al filosofo Immanuel Kant, che ne costituisce il \"superamento\". \u00c8 da precisare che Kant non esclude a priori la possibilit\u00e0 che il male coincida con il non essere.\nL'antiteodicea.\nL'antiteodicea \u00e8 una corrente filosofica che si deline\u00f2 fin dall'inizio come opposta alla teodicea ufficiale: l'antiteodicea ha il medesimo obiettivo della teodicea. Tuttavia, rispetto a quest'ultima, presenta una visione \"laica\" della realt\u00e0. L'esponente di spicco dell'antiteodicea \u00e8 il filosofo Pierre Bayle (1647 - 1706), che alla fine del XVII secolo pubblic\u00f2 il \"Dizionario storico-critico\", la sua opera pi\u00f9 interessante riguardo al problema del male. Bayle parte proprio dalla frase di Agostino per avviare la sua opera: il santo aveva elaborato una teodicea basandosi sulla non-sostanzialit\u00e0 del male, Bayle si pone come obiettivo quello di realizzare una teodicea che si basi sulla seconda opzione, ovvero sulla sostanzialit\u00e0 del male. La frase di Agostino assilla la mente del filosofo, che s'interroga continuamente su cosa sia il male, sulla sua esistenza e sul grande interrogativo del libro di Giobbe.\nL'evidenza del male.\nBayle era fermamente convinto dell'impossibilit\u00e0 per la teologia razionale di pervenire a verit\u00e0 universali. Il problema del male era, in questo senso, l'esempio pi\u00f9 chiaro: come si pu\u00f2 stabilire l'origine del male se si \u00e8 incerti persino su cosa esso sia? Bayle, per rispondere alla domanda \"quid est malum?\", prende la seconda via indicata da Sant'Agostino: afferma l'esistenza del male, elaborando la teoria della sostanzialit\u00e0 del male. Bayle ribadisce, seguendo Agostino, che il male metafisico coincide con il non-essere e che il male morale \u00e8 frutto del libero arbitrio, senza il quale l'uomo \u00e8 incapace di compiere opere buone. Tuttavia, l'esperienza mostra, in modo evidente, la consistenza del male nella sofferenza degli uomini: Bayle si distacca da Sant'Agostino sulla questione del \"male fisico\".\nFin dalle prime pagine del \"Dizionario\", Bayle espone il suo pensiero sulla teodicea, sottolineando il suo distacco dalla teodicea agostiniana. Al passo citato, segue l'esposizione di una visione prettamente \"laica\" della realt\u00e0, che evidenzia le \"prove empiriche\" dell'esistenza del male.\nStando cos\u00ec le cose, come si conciliano la realt\u00e0 del male e la bont\u00e0 divina? Bayle s'interroga, per rispondere alla domanda, sulla validit\u00e0 del manicheismo e dapprincipio accoglie le ragioni dei manichei, secondo i quali la realt\u00e0 del male si pu\u00f2 spiegare solo con l'azione di una divinit\u00e0 malvagia. Successivamente, ritorna sui suoi passi, ripudia il manicheismo confermandone l'errore metodologico gi\u00e0 evidenziato da Agostino e tenta di dare una nuova spiegazione all'esistenza del male.\nLa sofferenza come punizione.\nDinanzi a queste domande, secondo Bayle, l'unica risposta della teodicea cristiana \u00e8 quella che interpreta la sofferenza come punizione che Dio infligge agli uomini per i loro peccati. Bayle rappresenta la sua risposta in un dialogo immaginario tra Melisso, un filosofo della scuola eleatica che interpreta il ruolo di portavoce della teodicea cristiana, e Zoroastro, il mitico precursore del dualismo manicheo, portavoce del pensiero dell'autore del \"Dizionario\".\nUna risposta \u00abbella e solida\u00bb, concede ironicamente Bayle, che per\u00f2 non regge all'urto delle obiezioni di Zoroastro, il quale osserva che fra gli attributi divini v'\u00e8 anche l'onniscienza. Dio sapeva che l'uomo avrebbe fatto un cattivo uso del libero arbitrio o, quantomeno, era conscio della possibilit\u00e0 che accadesse, quindi:\nQuesta considerazione, obietter\u00e0 Leibniz, spiana la strada all'ateismo pi\u00f9 che alla vera fede.\nIn definitiva, con Bayle ci si trova davanti alla smentita dell'esistenza di Dio sulla base d'un nuovo concetto di Bene: quello preventivo.\nL'esempio della buona madre.\nIn un'altra voce del \"Dizionario\", il concetto dell'inconciliabilit\u00e0 dell'onniscienza divina con il libero arbitrio viene ribadito con un esempio che fece scandalo.\nLa questione si pone, dunque, in questi termini: la teodicea cristiana fa derivare la sofferenza umana dalla giustizia divina, e separa (in un certo senso) la giustizia dalla bont\u00e0 divina. La bont\u00e0 starebbe nel dono del libero arbitrio, la giustizia nel punire il cattivo uso che gli uomini ne hanno fatto. Ma, secondo Zoroastro/Bayle, non pu\u00f2 essere cos\u00ec: infatti, basta notare che fra gli attributi divini vi sono anche l'onnipotenza e l'onniscienza. Dio, quindi, sapeva che l'uomo avrebbe peccato e che per questo avrebbe dovuto punirlo e quindi farlo soffrire. Dio aveva il potere d'impedire che questo accadesse, ma non l'ha impedito: perch\u00e9? Per non togliere all'uomo il dono del libero arbitrio?\nLa conclusione di Bayle, di fronte a tali domande, \u00e8 l'impossibilit\u00e0 di risalire per via razionale all'idea di un Dio unico, che sia insieme il creatore e il \"benefattore\" dell'uomo. Leibniz osserver\u00e0 che tale conclusione non \u00e8 compatibile con il Cristianesimo, ma \u00e8 pi\u00f9 consona all'ateismo, di cui Bayle fu accusato proprio da coloro che professavano il suo stesso credo religioso, ovvero gli Ugonotti."}
{"id": "476887", "revid": "729019", "url": "https://it.wikipedia.org/wiki?curid=476887", "title": "Zayed bin Sultan Al Nahyan", "text": "Famiglia e prima infanzia.\nZayed era il pi\u00f9 giovane dei quattro figli dello sceicco Sultan II bin Zayed Al Nahyan. Suo padre fu emiro di Abu Dhabi dal 1922 fino al suo assassinio nel 1926. Zayed era il pi\u00f9 giovane di quattro fratelli. Il maggiore di essi, Shakhbut, divenne emiro di Abu Dhabi dopo che anche suo zio, Saqr bin Zayed, fu assassinato nel 1928. Sua madre era Sheikha Salama bint Butti. Suo padre strapp\u00f2 ai suoi figli la promessa di non usare violenza l'uno contro l'altro, un impegno che mantennero. Zayed prese il nome da suo nonno, lo sceicco Zayed I, detto \"Il Grande\", che govern\u00f2 l'emirato dal 1855 al 1909. Al tempo della nascita di Zayed, lo sceiccato di Abu Dhabi era uno dei sette Stati della Tregua posti lungo la costa sud del golfo Persico. Era appassionato di falconeria.\nNormalmente si ritiene che sia nato a Qasr Al Hosn, un antico forte ad Abu Dhabi, anche se alcune fonti affermano che nacque ad al-\u02bfAyn. \u00c8 noto che si trasfer\u00ec da Abu Dhabi ad al-\u02bfAyn nel 1927, dopo l'assassinio di suo padre. Negli anni della sua infanzia non c'erano scuole moderne lungo la costa. Ricevette quindi un'istruzione di base nei principi dell'Islam e visse nel deserto con i membri delle trib\u00f9 beduine, familiarizzando con la vita delle persone, le loro abilit\u00e0 tradizionali e la loro capacit\u00e0 di sopravvivere in difficili condizioni climatiche.\nCarriera e regno.\nNel 1946 venne nominato governatore della regione orientale dell'emirato di Abu Dhabi. Prese residenza nel forte Muwaiji ad al-\u02bfAyn. A quell'epoca, l'area era povera e soggetta a epidemie. Quando la compagnia Petroleum Development (Trucial Coast) inizi\u00f2 a cercare il petrolio nella zona, Zayed prese parte alle operazioni.\nNel 1952, una piccola forza saudita guidata da Turki bin Abd Allah al-Otaishan occup\u00f2 il villaggio di Hamasa nell'oasi di al-Buraymi. Tale fatto \u00e8 noto come \"controversia di Buraimi\". Zayed fu prominente nella sua opposizione alle rivendicazioni territoriali saudite e, secondo quanto riferito, respinse una tangente di circa 30 milioni di sterline per consentire alla Aramco di effettuare ricerche di petrolio nell'area disputata. Nel 1955 Zayed e suo fratello Hazza portarono la controversia al tribunale arbitrario di Ginevra e diedero la loro testimonianza ai membri della corte. Quando abbandonarono il tribunale, accusandolo di essere stato corrotto dai sauditi, gli inglesi iniziarono la rioccupazione dell'oasi di al-Buraymi attraverso una forza militare locale, i Trucial Oman Levies. Segu\u00ec un periodo di stabilit\u00e0 durante il quale Zayed contribu\u00ec a sviluppare la regione e si interess\u00f2 in particolare al ripristino del sistema dei falaj, una rete di canali d'acqua che manteneva irrigate e fertili le piantagioni dell'oasi.\nLa scoperta del petrolio nel 1958 e l'inizio delle esportazioni nel 1962, portarono frustrazione tra i membri della famiglia reale per la mancanza di progressi sotto il governo dello sceicco Shakhbut. Il 6 agosto 1966 l'emiro fu deposto in un colpo di Stato incruento. La mossa per sostituire Shakhbut con Zayed ricevette il sostegno unanime della famiglia Al Nahyan. La notizia fu trasmessa a Shakhbut dal residente britannico \"ad interim\" Glen Balfour-Paul che aggiunse il sostegno degli inglesi a quello della famiglia. Shakhbut alla fine accett\u00f2 la decisione e, con gli scout dei Trucial Oman Levies che fornivano un trasporto sicuro, part\u00ec per il Bahrein. Successivamente visse a Khorramshahr, in Iran, prima di tornare a vivere ad al-Buraymi.\nAlla fine degli anni '60, Zayed assunse Katsuhiko Takahashi, un architetto giapponese, per progettare e pianificare la moderna citt\u00e0 di Abu Dhabi.\nTra l'8 e l'11 gennaio 1968, il ministro degli esteri del Regno Unito, Goronwy Roberts, visit\u00f2 gli Stati della Tregua e annunci\u00f2 ai suoi scioccati monarchi che il Regno Unito avrebbe abrogato i trattati stipulati nei decenni precedenti e intendeva ritirarsi dalla zona. In una riunione tenutasi il 18 febbraio 1968 su un altopiano desertico al confine tra Dubai e Abu Dhabi, lo sceicco Zayed e lo sceicco Rashid bin Sa'id Al Maktum di Dubai proposero agli altri monarchi di formare una Federazione e tentarono di coinvolgerli per formare una nazione vitale sulla scia del ritiro britannico.\nNel 1971, dopo negoziati occasionalmente difficili con gli altri sei sovrani degli Stati della Tregua, nacquero gli Emirati Arabi Uniti. Zayed nello stesso anno fu eletto presidente della Federazione e fu riconfermato in altre quattro occasioni: nel 1976, nel 1981, nel 1986 e nel 1991.\nNel 1974, Zayed risolse l'eccezionale controversia sui confini con l'Arabia Saudita con il trattato di Gedda. Con esso l'Arabia Saudita ricevette la produzione del giacimento di Shaybah e un accesso al golfo Persico inferiore in cambio del riconoscimento degli Emirati Arabi Uniti.\nAtteggiamenti.\nZayed fu determinato a unire gli emirati in una federazione. Le sue richieste di cooperazione si estendevano attraverso il golfo Persico e fino all'Iran. Sosteneva il dialogo come mezzo per sedare la diatriba con Teheran sulla questione delle tre isole strategiche del golfo che l'Iran aveva strappato all'emirato di Sharja nel 1971. Le isole rimangono tuttora nelle mani dell'Iran, nonostante pi\u00f9 di trent'anni di iniziative diplomatiche degli Emirati Arabi Uniti.\nL'atteggiamento dello sceicco Zayed verso i suoi vicini pu\u00f2 essere visto nella sua posizione riguardo alla disputa su Umm al Zamul del 1964, quando espresse un sincero desiderio che suo fratello Shakhbut accettasse \"la proposta di Sultan per una zona neutrale\". A questo proposito disse: \"Era ridicolo litigare per un pozzo cos\u00ec amaro che pochi beduini potevano intorpidire le sue acque o per una piccola area di deserto arido, quasi totalmente non frequentato. C'era il petrolio nella zona ma Abu Dhabi ne aveva gi\u00e0 cos\u00ec tanto che poteva ben permettersi di risparmiarne un po' per i suoi vicini meno fortunati\".\nInoltre, durante le trattative tra gli emirati di Abu Dhabi e Dubai che portarono alla formazione dell'Unione Abu Dhabi-Dubai (che precedette la formazione degli Emirati Arabi Uniti), Zayed fu estremamente generoso con lo sceicco Rashid. Kemal Hamza, l'inviato di Rashid all'incontro tra Zayed e Rashid che si tenne a Sumeih osserv\u00f2 che \"Zayed era estremamente generoso durante i negoziati e sembrava pronto a dare a Rashid quello che voleva\". Ci\u00f2 equivaleva a \"diritti petroliferi nel fondo del mare che potrebbero valere milioni di dollari all'anno anche a rischio di critiche in casa per aver concesso cos\u00ec tanto\". Inoltre diede luogo a commenti che tali concessioni costituivano \"un'alienazione del territorio di Abu Dhabi\". Il successivo corso degli eventi dimostr\u00f2 che nessuna di queste argomentazioni aveva superato la prova del giudizio alla luce dell'obiettivo molto pi\u00f9 alto che Zayed aveva in mente e che in ultima analisi giustific\u00f2 ampiamente i sacrifici da lui sostenuti. Tali concessioni sono rare nei registri della storia e le notizie di questa generosit\u00e0 viaggiarono in lungo e in largo.\nEra considerato un governante relativamente liberale e consent\u00ec le attivit\u00e0 dei mezzi di comunicazione privati. Tuttavia, ci si aspettava che essi esercitassero un'auto-censura ed evitassero le critiche a Zayed o alle famiglie regnanti. La libert\u00e0 di culto era permessa e fino a un certo punto furono concesse delle indennit\u00e0 per le culture straniere, ma questo non sempre si collocava comodamente negli occhi del pi\u00f9 ampio mondo arabo con il ruolo di Zayed come capo di Stato musulmano. Era in ottimi rapporti con monsignor Giovanni Bernardo Gremoli, vicario apostolico dell'Arabia.\nZayed esit\u00f2 dalle polemiche quando espresse le sue opinioni sugli eventi attuali nel mondo arabo. Turbato dalla sofferenza dei civili iracheni, chiese la revoca delle sanzioni economiche all'Iraq imposte dalle Nazioni Unite all'indomani dell'invasione irachena del Kuwait del 1990, nonostante il dispiacere e l'opposizione del Kuwait.\nZayed era uno degli uomini pi\u00f9 ricchi del mondo. Nel 2004 la rivista \"Forbes\" stim\u00f2 la sua fortuna a circa 20 miliardi di dollari. La fonte di questa ricchezza era quasi esclusivamente dovuta all'immensa ricchezza petrolifera di Abu Dhabi e della Federazione, che sono tra i primi dieci paesi per riserve di petrolio. Nel 1988 acquist\u00f2, per 5 milioni di sterline, Tittenhurst Park a Sunninghill, Berkshire, come sua residenza in Inghilterra.\nPolitiche e beneficenza.\nAll'epoca in cui gli inglesi si ritirarono dal golfo Persico nel 1971, Zayed sovrintese alla creazione del Fondo di Abu Dhabi per lo sviluppo economico arabo. Alcune delle sue ricchezze petrolifere furono incanalate in quaranta nazioni islamiche meno fortunate di Asia e Africa durante i decenni successivi.\nUsando le enormi entrate petrolifere del paese, Zayed costru\u00ec istituzioni come ospedali, scuole e universit\u00e0 e rese possibile ai cittadini degli Emirati Arabi Uniti il libero accesso ad essi. La volont\u00e0 di Zayed di dare e condividere la sua ricchezza colossale con altri super\u00f2 i confini degli Emirati. Per il sovrano era pratica abituale fare donazioni liberali per un importo di milioni di sterline per cause meritevoli nel mondo arabo, nei paesi vicini e nel mondo in generale.\nQuando nell'aprile del 1997 il \"New York Times\" gli chiese come mai negli Emirati Arabi Uniti non vi fosse un Parlamento eletto, Zayed rispose:\nSpesso distribuiva gratuitamente la terra ai contadini. Tuttavia, mentre questa politica andava a vantaggio di molte famiglie senza terra, ai clan e agli individui enormemente benestanti venivano concessi sussidi agrari gratuiti in proporzione al loro status e influenza con la famiglia reale. Il suo majlis, un consiglio consultivo tradizionale nel mondo arabo, era aperto al pubblico. Permise la costruzione ad Abu Dhabi di edifici religiosi non musulmani, come chiese e un tempio. Zayed si dimostr\u00f2 anche a favore di alcuni diritti per le donne, come l'accesso all'istruzione e ai diritti sul lavoro, entro i parametri tradizionali. Le sue opinioni sui diritti delle donne erano considerevolmente pi\u00f9 liberali rispetto alle sue controparti nelle nazioni del Consiglio di cooperazione del Golfo.\nNel 1982 delle inondazioni devastarono il governatorato di Ma'rib nello Yemen. Zayed nel 1984 finanzi\u00f2 quindi la costruzione dell'attuale diga di Ma'rib. Questa sostitu\u00ec quella antica che era stata danneggiata anni prima e si dimostr\u00f2 utile per sostenere l'agricoltura e l'economia del paese. Si dice che l'area di Ma'rib sia la zona di origine dei suoi antenati che poi migrarono verso quelli che oggi sono gli Emirati Arabi Uniti.\nCentro Zayed.\nLa polemica sulle opinioni del Centro Zayed, considerate talvolta anti-semite, impose all'Harvard Divinity School di restituire la donazione di 2,5 milioni fatta dallo sceicco Zayed nel 2000 come \"denaro contaminato\". L'ex presidente degli Stati Uniti Jimmy Carter accett\u00f2 il Premio internazionale Zayed per l'ambiente nel 2001. Esso includeva un premio in denaro di 500 000 dollari dal Centro Zayed. Il presidente nel suo discorso di accettazione disse che il premio aveva un significato in pi\u00f9 per lui, dal momento che era stato premiato da un suo amico personale.\nCi fu una polemica simile quando nel 2008 la London School of Economics accett\u00f2 una grande donazione da parte del Centro Zayed da utilizzare per costruire una nuova sala conferenze nel Nuovo Edificio Accademico. Nonostante le proteste studentesche, la donazione venne accettata e oggi lo Sheik Zayed Theatre \u00e8 la seconda aula pi\u00f9 grande del campus.\nL'equivoco di Harvard, la polemica di Carter e la generosa pubblicit\u00e0 negativa, spinsero Zayed a chiudere il centro nell'agosto del 2003, affermando che esso \"si era impegnato in un discorso che contraddiceva nettamente i principi della tolleranza interconfessionale\".\nVita personale.\nEbbe ventisei figli con sei donne.\nOltre al primogenito Khalifa, attuale emiro e presidente della Federazione, degni di nota sono Mohammed, principe ereditario e ministro della difesa, e Mansur, ministro degli affari interni.\nUltimi anni, morte e funerale.\nNel 1989, mentre era ricoverato in ospedale e sottoposto a una serie di test, il popolo degli Emirati Arabi Uniti gli scrisse una lettera di ringraziamento personale.\nDa tempo malato, mor\u00ec ad Abu Dhabi il 2 novembre 2004 all'et\u00e0 di 86 anni. Fu sepolto il giorno successivo nel cortile della nuova Gran Moschea dello Sceicco Zayed ad Abu Dhabi, a quei tempi ancora in costruzione. Il figlio maggiore, lo sceicco Khalifa, aveva assunto un ruolo crescente nel governo a partire dagli anni '80. Subito dopo la morte di suo padre gli succedette come sovrano di Abu Dhabi. Il giorno dopo il Consiglio supremo della Federazione lo ratific\u00f2 come nuovo presidente della stessa.\nMemoriale del Fondatore.\nNel 2018, un anno dedicato negli Emirati Arabi Uniti alla celebrazione della vita e dell'eredit\u00e0 di Zayed, fu aperto il Memoriale del Fondatore ad Abu Dhabi. Il memoriale consiste in un giardino all'aperto e in un giardino santuario, al centro del quale si trova un padiglione cubico che ospita The Constellation, un'opera d'arte dedicata alla memoria di Zayed.\nMemoria.\nGli sono intitolati:\nIl 2018, durante il Dubai Light Show, fu chiamato \"Anno di Zayed\", per celebrare 100 anni dalla sua nascita."}
{"id": "476899", "revid": "6923", "url": "https://it.wikipedia.org/wiki?curid=476899", "title": "Talbot (azienda)", "text": "La Talbot \u00e8 stata una casa automobilistica anglo-francese. Nata in Inghilterra agli inizi del XX secolo rimase attiva, attraverso varie vicissitudini, fino a met\u00e0 degli anni novanta.\nStoria.\nLa Talbot fu fondata nel 1903 dal francese Adolphe Cl\u00e9ment, con il supporto finanziario del nobile inglese Lord Charles Chetwynd-Talbot. L'obiettivo di questa azienda era quello di importare nel Regno Unito le autovetture francesi della Cl\u00e9ment-Bayard, una Casa automobilistica d'inizio Novecento.\nL'avventura commerciale di questa Casa cominci\u00f2 per\u00f2 ufficialmente nel 1905, con il nome di Cl\u00e9ment-Talbot.\nDurante gli anni della Prima guerra mondiale, la Cl\u00e9ment-Talbot si dedic\u00f2 alla produzione di ambulanze, dopo di che, nel 1919, uscendo economicamente provata dal conflitto, fu acquistata dalla Darracq, uno dei marchi pi\u00f9 importanti del periodo pionieristico dell'automobile. Assieme alla Talbot fu acquistata anche un'altra azienda automobilistica inglese, la Sunbeam. Le auto prodotte in quell'anno dalla Talbot furono rimarchiate come \"Darracq-Talbot\", mentre l'anno successivo, il 1920, fu fondato il Gruppo Sunbeam-Talbot-Darracq, o semplicemente STD, il quale continu\u00f2 parallelamente la sua opera di produzione sia in Inghilterra che in Francia.\nGli anni venti furono un periodo decisamente positivo per il Gruppo: dopo aver assunto lo svizzero Georges Roesch, cominci\u00f2 un periodo di grandi soddisfazioni, sia dal punto di vista commerciale, grazie a modelli di successo come la \"Talbot 105\" e la \"14/45 HP\", sia per i successi in campo sportivo grazie a piloti come John Cobb e Johnny Hindmarsh.\nAll'inizio degli anni trenta, per\u00f2, questo gran periodo ebbe improvvisamente fine, tanto che il Gruppo rischi\u00f2 di collassare. Fu cos\u00ec che nel 1932 la Rootes, marchio inglese nato nel 1919, acquist\u00f2 il ramo inglese del gruppo STD, mentre il ramo francese fu acquistato dall'industriale italiano Antonio Lago.\nIn Inghilterra, la Rootes continu\u00f2 la produzione della Talbot semplicemente rimarchiando le vetture gi\u00e0 esistenti, fino al 1938, quando costitu\u00ec il Gruppo Sunbeam-Talbot, sempre appartenente alla Rootes.\nIn Francia, invece, l'acquisizione da parte di Antonio Lago fu alla base della nascita del marchio Talbot-Lago, noto per le sue prestigiose e filanti vetture, tra cui la \"T120\" del 1936 e la bellissima \"T150 SS Coup\u00e9\" del 1937.\nDopo la Seconda guerra mondiale, la produzione in Francia riprese con il lancio della \"T26\", utilizzata con successo anche alla 24 Ore di Le Mans del 1950. La Rootes, invece, dopo la guerra, estinse il marchio Talbot, ma non quello della Sunbeam, che continu\u00f2 quindi a produrre autovetture. Nel frattempo, furono lanciati degli interessanti modelli della \"Hillman\", altra Casa inglese acquisita dalla Rootes gi\u00e0 nei primi anni Trenta. Tra questi \u00e8 importante ricordare la Hillman Minx e la Hillman Imp. Inoltre, un altro obiettivo della Rootes fu di dedicarsi ad alcuni mercati in via di sviluppo, come quello del medio ed Estremo Oriente.\nNel 1958, la Talbot-Lago fu acquisita dalla Simca, altra nota Casa francese, e nel 1967 l'americana Chrysler acquist\u00f2 sia la Rootes che la Simca, fondando quindi la \"Chrysler Europa\".\nSotto l'egida della Chrysler, nacquero nuovi modelli, come la \"Hillman Avenger\", vettura importantissima dal punto di vista storico del Gruppo.\nIl marchio Talbot non fu utilizzato ancora per diversi anni, mentre le Simca prodotte da quel momento furono rimarchiate Chrysler per il mercato inglese, ma dalla Avenger a passo corto nacque nel 1977 la \"Sunbeam\", una vettura ancor pi\u00f9 importante per le sorti della Talbot, della quale, oramai da 15 anni, non si sentiva pi\u00f9 parlare. Nello stesso tempo, la Simca avvi\u00f2 una collaborazione con la francese Matra, per il progetto di una sportiva, da cui poi nascer\u00e0 la Bagheera.\nNel 1978, la Peugeot acquis\u00ec l'intera Chrysler Europa, e con essa la Simca, la Rootes, e anche la Sunbeam e la Talbot.\nIl modello \"Sunbeam\" fu rimarchiato Talbot, cosicch\u00e9 l'antico marchio fu resuscitato, dando vita in questo modo alla famosa Talbot Sunbeam, da cui avrebbe avuto origine la sportiva versione Lotus, che sarebbe entrata nel cuore di molti appassionati per le sue prestazioni nei rally (vinse il titolo marche 1981). Nello stesso tempo, anche tutto il resto della produzione ex Simca a partire dal 10 luglio 1979 fu rimarchiata Talbot, inclusi i modelli costruiti da qualche anno in collaborazione con la Matra, mettendo cos\u00ec fine a due storici marchi francesi.\nLa produzione automobilistica della Talbot and\u00f2 avanti fino al 1986, anno che vide l'uscita di scena della Samba, dopo di che la produzione della Talbot and\u00f2 avanti fino al 1996 con il furgoncino Talbot Express. Fu l'ultima vettura prodotta dallo storico marchio.\nVetture prodotte.\nTalbot-Peugeot.\nN.B.: alcuni di questi modelli erano gi\u00e0 esistenti in precedenza con il marchio Simca, ma qui viene riportato solo l'anno di inizio commercializzazione con il marchio Talbot."}
{"id": "476903", "revid": "599013", "url": "https://it.wikipedia.org/wiki?curid=476903", "title": "Mir\u00e9la Manjani", "text": "Biografia.\nNata in Albania, nel 1997 spos\u00f2 il sollevatore di pesi Giorgios Tzelili, anch'egli albanese poi naturalizzato greco (il suo vero nome era Agim Xhelili). Presero la cittadinanza greca insieme e l'atleta, fino al divorzio nel 2002, era conosciuta anche come Mir\u00e9la Manjani-Tzelili.\nNelle grandi competizioni ha ottenuto due ori mondiali, a e a , oltre ad un argento a . Ai Giochi olimpici vanta un argento a ed un bronzo ad . Vanta anche un oro europeo, conquistato a .\nIl suo primato personale, nonch\u00e9 record nazionale greco, lo ha stabilito ai Giochi olimpici di Sydney 2000 con la misura di 67,51 m.\nRecord.\nSeniores.\nRecord nazionali greci"}
{"id": "476909", "revid": "15431", "url": "https://it.wikipedia.org/wiki?curid=476909", "title": "L\u00e4nder austriaci", "text": ""}
{"id": "476917", "revid": "228587", "url": "https://it.wikipedia.org/wiki?curid=476917", "title": "Jocelyn Angloma", "text": "Caratteristiche tecniche.\nGiocatore.\nDifensore duttile, molto dotato sul piano atletico e abile in fase di spinta, non disdegnava la via del gol. Prediligeva agire sulla fascia destra, in modo da andare al cross col proprio piede preferito, ma era in grado di disimpegnarsi anche sul lato opposto.\nCarriera.\nGiocatore.\nClub.\nCresciuto nelle giovanili dell', squadra guadalupegna, esord\u00ec in Ligue 1 con la casacca del Rennes. Dopo due stagioni, in cui collezion\u00f2 37 presenze e 1 gol, nella stagione 1987-1988 pass\u00f2 alla corte del Lilla, dove rimase per tre stagioni.\nDopo un solo anno con i colori del Paris Saint-Germain, nella stagione 1991-1992 approd\u00f2 all'Olympique Marsiglia; con la squadra marsigliese rest\u00f2 per tre anni, riuscendo a vincere la Ligue 1, sia nel 1991-1992, sia nel Division 1 1992-1993, titolo che venne poi revocato a seguito dell'Affare VA-OM, ma soprattutto la Champions League nello stesso anno.\nCon la squadra di Marsiglia disput\u00f2 anche il Campionato 1993-1994, e a seguito della retrocessione a tavolino della squadra fu ceduto a fine stagione.\nNel 1994 venne acquistato dal : dopo un avvio stentato, inizi\u00f2 a offrire un buon rendimento. Con i granata disput\u00f2 due stagioni, per poi passare all'Inter, con la quale sfior\u00f2 la vittoria della Coppa UEFA, perdendo ai rigori nel doppio scontro finale con lo .\nDopo l'esperienza nel campionato italiano, nell'estate del 1997 si trasfer\u00ec al Valencia. Con la squadra spagnola vinse la Coppa del Re nel 1999 e la Supercoppa di Spagna, ma per ben due volte, nel 2000 e nel 2001 usc\u00ec sconfitto dalla finale di Champions League. Nella sua ultima stagione con la squadra spagnola riusc\u00ec a vincere la Liga.\nNel 2003 fece ritorno in Guadalupa, giocando fino al 2007 nella squadra in cui era cresciuto, l'\u00c9toile de Morne; durante questo periodo, nel gennaio 2006 divenne anche osservatore del Lilla.\nNazionale.\nCon la nazionale Under-21 francese ha vinto l'europeo 1988. Ha vestito la maglia della nazionale maggiore per 37 volte, partecipando agli europei 1992 \u2013 venendo inserito nella squadra ideale del torneo \u2013 e 1996.\nTra il 2006 e il 2007 ha fatto parte della rosa della nazionale guadalupense, non riconosciuta dalla FIFA, a cui \u00e8 per\u00f2 concesso di partecipare alle competizioni CONCACAF. Con Guadalupa ha partecipato alla Coppa dei Caraibi 2007, riuscendosi a qualificare (per la prima volta nella storia) alla CONCACAF Gold Cup 2007, dove la nazionale \u00e8 stata sconfitta in semifinale dal Messico.\nAllenatore.\nTerminata la carriera agonistica, dal luglio 2007 \u00e8 l'allenatore dell'\u00c9toile de Morne. Nel 2009 diventa vice allenatore della nazionale guadalupense."}
{"id": "476924", "revid": "78273", "url": "https://it.wikipedia.org/wiki?curid=476924", "title": "The Elder Scrolls - Daggerfall", "text": ""}
{"id": "476931", "revid": "228587", "url": "https://it.wikipedia.org/wiki?curid=476931", "title": "Lawrence", "text": ""}
{"id": "476932", "revid": "2212610", "url": "https://it.wikipedia.org/wiki?curid=476932", "title": "Panzergrenadier", "text": " (abbreviato \"PzGren.\" o \"Pzg.\"), in italiano: granatieri corazzati, furono le unit\u00e0 di fanteria motorizzata o meccanizzata introdotte nelle file dell'esercito tedesco durante la seconda guerra mondiale a partire dal 1942. Ad oggi questo termine \u00e8 utilizzato anche nelle unit\u00e0 di fanteria motorizzata negli eserciti austriaco, cileno e svizzero.\nOrigine.\nLa tattica militare tedesca cercava essenzialmente di evitare i combattimenti decisivi, facendo affidamento alla velocit\u00e0 e alla flessibilit\u00e0 delle sue divisioni per aggirare il nemico e distruggerne le retrovie cosicch\u00e9 non arrivassero pi\u00f9 i rifornimenti in prima linea. Il fatto che i tedeschi furono gli aggressori durante le prime fasi della seconda guerra mondiale, consent\u00ec loro di scegliere accuratamente il punto dove colpire, e applicare al meglio la loro tattica, anche perch\u00e9 almeno nei primi tre anni di guerra gli avversari della Wehrmacht erano molto meno organizzati dei tedeschi.\nI tedeschi, nello sviluppo della \"Blitzkrieg\", sostituirono la velocit\u00e0 alla potenza, e per fare ci\u00f2 gli armamenti e la fanteria dovevano spostarsi alla stessa velocit\u00e0 dei carri armati, e nonostante nel 1940 la maggior parte dell'esercito tedesco facesse ancora affidamento al traino dei cavalli, le divisioni Panzer che attraversarono la Francia erano interamente motorizzate, mentre la fanteria e le unit\u00e0 di supporto viaggiavano su camion.\nLa fanteria motorizzata.\nL'utilizzo di fanteria motorizzata (\"motorisierte Infanterie\") fu il primo, e fondamentale, passo alla meccanizzazione dell'esercito. Vennero impiegati soprattutto camion civili che ben si adattavano ad impieghi militari, con il traino di cannoni ed equipaggiamenti compreso il trasporto di truppe e rifornimenti.\nQuesta motorizzazione dell'esercito aumenta notevolmente la mobilit\u00e0 strategica della fanteria, che altrimenti avrebbe dovuto affidarsi alla ferrovia oppure alle lunghe marce forzate, ma non fornisce nessun vantaggio tattico diretto in combattimento, poich\u00e9 camion e autovetture sono vulnerabili agli attacchi dell'artiglieria e al fuoco degli armamenti leggeri.\nIn questo modo la fanteria pu\u00f2 spostarsi molto pi\u00f9 velocemente sul campo di battaglia e allo stesso tempo gli armamenti sia leggeri che pesanti viaggiano come parte integrante. Il notevole svantaggio della motorizzazione \u00e8 che le formazioni motorizzate dipendono totalmente dai rifornimenti di carburante, inoltre i mezzi necessitano di parti di ricambio che in certe fasi della guerra furono introvabili, tale mancanza costringeva i meccanici a \"cannibalizzare\" alcuni mezzi in favore di altri.\nSin dal 1934 le prime formazioni Panzer sperimentali comprendevano oltre a due reggimenti carri armati, anche una \"Sch\u00fctzen-Brigade\" (brigata fucilieri) con un \"leichte Sch\u00fctzen-Regiment\" (reggimento leggero fucilieri) e un \"Kradsch\u00fctzen-Battallion\" (battaglione fucilieri motociclisti). Queste truppe di supporto \"Sch\u00fctzen\", erano composte da personale equiparato ai carristi, erano classificate come \"Panzertruppen\" e indossavano i medesimi simboli; le \"Waffenfarbe\" rosa presenti anche sulle uniformi dei carristi con una lettera S a differenziarsi dai piloti e dalle truppe anticarro..\nLe prime unit\u00e0 di fanteria meccanizzata indipendenti furono costituite nel 1937, quattro divisioni di fanteria regolari divennero note come \"Infanterie-Divisionen (motorisierte)\". Queste unit\u00e0 portavano le decorazioni bianche standard della fanteria.\nAltre quattro divisioni nel 1938 divennero le prime \"leichte Divisionen\" per tacitare l'influenza delle fazioni pro cavalleria leggera all'interno degli alti comandi dell'esercito. Le unit\u00e0 motorizzate all'interno di queste divisioni erano conosciute come \"Kavalleriesch\u00fctzen\".\nQueste unit\u00e0 motorizzate divennero fondamentali nella tecnica della \"Blitzkrieg\" e dopo un primo approccio durante l\"Anschluss\", dove Heinz Guderian e gli altri comandanti trassero importanti lezioni su come spostare grandi divisioni motorizzate sul campo di battaglia, si dimostrarono un elemento chiave nel successo in Francia del 1940.\nAlcune unit\u00e0 motorizzate combatterono poi all'interno dei quattro \"Panzergruppen\" impegnati dal giugno 1941 durante l'operazione Barbarossa, dove rappresentarono l'avanguardia delle avanzate attraverso la steppa russa, e continuarono a combattere in Russia per tutto il 1942 quando inizi\u00f2 a farsi evidente l'incapacit\u00e0 dell'industria tedesca a far fronte alla richiesta di veicoli.\nLe unit\u00e0 \"Panzergrenadieren\".\nA seguito delle sconfitte subite dalla \"Wehrmacht\" ad El Alamein e Stalingrado, molte delle divisioni motorizzate dell'esercito tedesco erano state distrutte. Nel corso della loro ricostruzione, nel giugno 1943, la profonda riorganizzazione dell'esercito tedesco comport\u00f2 la ridesignazione della maggior parte delle unit\u00e0 di fanteria motorizzata come formazioni \"Panzergrenadier\", ossia fanteria corazzata.\nNel 1942 Adolf Hitler volle rinominare i reggimenti di fanteria come \"granatieri\", in omaggio a Federico il Grande e al suo esercito. Con il cambio di nome, anche gli \"Sch\u00fctzen\" vennero ridefiniti \"Panzergrenadier\", e lo stesso nome venne attribuito alla fanteria meccanizzata e alla fanteria motorizzata. Il loro simbolo venne unificato, passando dal bianco/rosa al verde erba che era precedentemente gi\u00e0 in uso nelle truppe su motocicletta; il processo di cambiamento dur\u00f2 fino al 1943.\nIl termine \"Panzergrenadier\" si applic\u00f2 quindi sia ai complementi di truppa preesistenti che alle nuove divisioni costituite dopo il 1942.\nIl termine panzergrenadier introdotto l'anno prima, si applic\u00f2 quindi sia alla componente di fanteria delle divisioni Panzer sia alle nuovi divisioni. Tecnicamente la componente di fanteria di queste nuove divisioni doveva essere trasportata su autoblindo semicingolati, ma in pratica l'industria tedesca, gi\u00e0 duramente colpita dalle incursioni aeree alleate e dalla crescente mancanza di materie prime, non fu mai in grado di fornire un numero sufficiente di tali mezzi. Pertanto il 90% dei battaglioni di fanteria si affidarono al trasporto su autocarro, e di conseguenza la maggior parte degli elementi di artiglieria erano trainati piuttosto che essere semoventi.\nLa riqualificazione delle divisioni procedette per gradi e con metodi differenti. In alcuni casi si procedette a dotare di veicoli delle divisioni preesistenti, trasformandole prima in divisioni motorizzate e poi in \"Panzergrenadier\"; in questi casi veniva mantenuto il numero originario della divisione, cos\u00ec la 3\u00aa e la 10\u00aa divisione di fanteria divennero le rispettive panzergrenadier-division, la 33\u00aa divisione di fanteria divenne la \"15\u00aa panzergrenadier\", e la 16\u00aa, 18\u00aa, 20\u00aa, 25\u00aa, e 29\u00aa divisioni motorizzate divennero le rispettive \"Panzergrenadier\"; inoltre la 90 \"leichte Afrika\" e molte altre divisioni sia di fanteria che di fanteria motorizzata divennero nel tempo delle vere e proprie \"Panzergrenadier-Division\", le quali durante gli ultimi mesi del conflitto subirono ulteriori rimaneggiamenti nell'organico e nel nome.\nIn altri casi, come per la \"Panzergrenadier-Division Gro\u00dfdeutschland\", la costituzione della divisione avvenne aumentando progressivamente le dimensioni di quello che era un piccolo reggimento di \u00e9lite.\n\"SS-panzergrenadier\".\nLe unit\u00e0 \"Panzergrenadier\" furono utilizzate anche dalle \"Waffen SS\", che costituirono anche numerose nuove unit\u00e0 reclutando numerosi uomini. In seguito nel 1944 numerose brigate Panzer furono utilizzate nel limitare il collasso del fronte orientale durante l'avanzata dell'Armata Rossa. Queste formazioni erano una combinazione di armamenti Panzer e Panzergrenadier sotto lo stesso comando, divenendo cos\u00ec i nuclei delle divisioni Panzer di \"tipo 45\", di dimensioni ridotte impiegate alla fine del conflitto.\nOrganizzazione.\nLe divisioni \"Panzergrenadier\" furono organizzate come formazioni ad armamenti combinati, in genere con sei battaglioni (\"Abteilung\") di fanteria, uno con semicingolati e il resto con autocarri, organizzati in due o tre reggimenti. Ogni divisione prevedeva inoltre un battaglione di carri armati, insieme ad unit\u00e0 di artiglieria, di ricognizione, genieri, anticarro e antiaereo, pi\u00f9 una unit\u00e0 di supporto divisionale.\nTutti gli elementi che componevano la divisione erano meccanizzati: le armi pesanti erano in genere trainate da camion, anche se in alcuni casi la divisione veniva dotata dei rari veicoli semoventi corazzati dedicati a scopi specifici.\nSempre seguendo le tabelle teoriche, una divisione \"Panzergrenadier\" possedeva solo un battaglione carri armati in meno rispetto ad una divisione Panzer, mentre disponeva di due battaglioni di fanteria in pi\u00f9, quindi soprattutto in difesa una divisione panzergrenadier poteva raggiungere la forza di una divisione Panzer vera e propria.\nDato il volgere al peggio della guerra, gi\u00e0 nel 1942-43 era raro che a queste divisioni venissero assegnati dei veri carri armati: caso molto pi\u00f9 frequente era l'assegnazione di cannoni d'assalto, cio\u00e8 cannoni o obici montati su mezzi d'assalto aventi corazzatura equivalente a quella dei carri armati, ma con l'armamento principale montato in casamatta invece che in torretta.\nI cannoni d'assalto erano svantaggiati tatticamente nei confronti dei carri potendo ruotare il pezzo principale solo di pochi gradi e non montando cannoni veramente efficaci contro altri carri armati, ma erano sufficienti a dare protezione alla fanteria. Il modello utilizzato maggiormente fu Daimler-Benz Sturmgesch\u00fctz III (\"StuG\") pi\u00f9 economico e veloce da produrre, valido ma comunque vulnerabile in uno scontro con dei carri armati.\nLe divisioni di \u00e9lite, invece, potevano essere dotate oltre che del complemento di cannoni semoventi anche di un battaglione di carri armati, ed anche di trasporti truppe corazzati al posto dei camion.\nDei 226 battaglioni di \"Panzergrenadier\" costituiti nel 1943 da esercito, \"Luftwaffe\" e \"Waffen SS\", a causa della scarsit\u00e0 di mezzi solo 26 erano dotati di cingolati, mentre il resto aveva solo camion. Anche la Divisione \"Grossdeutschland\", una unit\u00e0 di elite, era dotata solamente di pochi trasporti truppe semicingolati Sd.Kfz. 251 per i suoi due battaglioni di Panzergrenadier.\nLe divisioni \"Panzergrenadieren\".\nCon lo scoppio del conflitto, la \"Wehrmacht\" richiese la creazione di nuove unit\u00e0 mobili; tale richiesta venne soddisfatta con la conversione di alcune delle divisioni di fanteria esistenti in divisioni di fanteria motorizzata, e alla fine del 1940, la creazioni di unit\u00e0 del tutto nuove come la divisione d\"\u00e9lite\" \"Grossdeutschland\" che deriv\u00f2 dall'ampliamento di unit\u00e0 cerimoniali e di guardia. Nel 1943 molte delle divisioni motorizzate erano oramai delle vere e proprie formazioni corazzate e a sottolineare il fatto furono quindi designate come Panzergrenadier, ossia di fanteria corazzata.\nLe Panzergrenadiers nella Bundeswehr.\nNella Heer (Bundeswehr), le unit\u00e0 \"Panzergrenadiere\" agiscono come fanteria meccanizzata a scorta di veicoli corazzati e carri armati.\nLe unit\u00e0 di \"Panzergrenadiere\" furono ricostituite a partire dagli anni settanta e dotate di nuovi veicoli Marder.\nA causa del processo di trasformazione dell'Heer tedesco a partire dal 2002, il numero di battaglioni panzergrenadier venne ridotto. Ad oggi, ogni brigata corazzata delle \"Eingreifkr\u00e4fte\" (forze di intervento) includono un battaglione panzergrenadier, mentre le brigate meccanizzate delle \"Stabilisierungskr\u00e4fte\" (forze di stabilizzazione) comprendono due battaglioni panzergrenadier. Un battaglione panzergrenadier \u00e8 in genere costituito da una compagnia di comando, tre compagnie da combattimento, e una compagnia di addestramento.\nFino al 2010 circa nell'esercito tedesco sono attivi otto battaglioni panzergrenadier:"}
{"id": "476933", "revid": "1932958", "url": "https://it.wikipedia.org/wiki?curid=476933", "title": "Yo Yo Mundi", "text": "Gli Yo Yo Mundi sono un gruppo di folk rock italiano, originario di Acqui Terme (AL), nato alla fine del 1988.\nNel loro percorso musicale hanno spaziato dal combat folk alla canzone d'autore e negli anni hanno allargato i loro orizzonti artistici a contaminazioni con altre arti quali il cinema, il teatro e la letteratura.\nBiografia.\nLe origini.\nIl gruppo nasce nel 1988 attorno alla figura di Paolo Enrico Archetti Maestri, gi\u00e0 chitarrista e seconda voce degli Knot Toulouse gruppo di rock psichedelico con cui ha inciso solo il primo 45 giri del gruppo, \"The Leaves Are Turning Blue\" uscito nel 1987 per la Contempo Records) e poi cantante dei Viridanse prima del loro scioglimento avvenuto nel 1988, succedendo a Paolo Boveri.\nIl gruppo piemontese tiene il suo primo concerto nell'estate del 1988 in occasione di una manifestazione contro l'inquinamento della Valle Bormida. La loro prima canzone \u00e8 \"Freccia Vallona\", un brano ispirato alla grande classica ciclistica del Belgio.\nEmergono quindi subito tre fra i temi pi\u00f9 ricorrenti della loro produzione: il legame con la propria terra e le proprie radici, l'impegno politico (anche in funzione ambientalista) e l'amore per lo sport e il gioco.\nNel 1989 autoproducono il loro primo demo tape (\"Freccia Vallona\" appunto, distribuito da Toast Records) con 6 brani. \u00c8 del 1992, con la produzione artistica di Gianni Maroccolo, il loro primo lavoro in studio, \"Andeira\", una cassetta con 6 brani registrati tra Pistoia e Genova.\nI primi album.\nNel 1994 viene pubblicato il loro primo album, \"La diserzione degli animali del circo\", che vede la partecipazione di vari musicisti internazionali tra cui Brian Ritchie e Gordon Gano dei Violent Femmes, band statunitense di alternative rock.\nIl secondo album, \"Bande rumorose\", del 1995, \u00e8 un live registrato in presa diretta durante la trasmissione televisiva \"Segnali di Fumo\" in onda su Videomusic, con la collaborazione di diversi ospiti, esponenti della scena musicale alternativa italiana tra cui Marlene Kuntz, Ginevra Di Marco e Giorgio Canali.\nEntrambi questi primi due lavori furono prodotti dal Consorzio Produttori Indipendenti, etichetta fondata da Gianni Maroccolo e Massimo Zamboni, allora componenti dei CSI.\nSempre nel 1995 va segnalata la partecipazione degli Yo Yo Mundi alla compilation \"Materiale resistente\" con la canzone \"I banditi della Acqui\", brano da cui nascer\u00e0 uno spettacolo teatrale intitolato \"Il Bandito della Acqui: memorie di un soldato dimenticato\". Da qui in poi il tema della Resistenza italiana sar\u00e0 uno dei pi\u00f9 importanti della loro produzione.\nNel 1996 pubblicano \"Percorsi di musica sghemba\", con la produzione artistica di Giorgio Canali e anche in questo caso con collaborazioni internazionali tra cui va ricordata quella di Trey Gunn, gi\u00e0 stickista nei King Crimson e di Guy Kyser dei Thin White Rope. \u00c8 un album con atmosfere diverse da quelle degli esordi ma molto apprezzato dalla critica, tanto che gli Yo Yo Mundi vincono il premio Max Generation come miglior gruppo italiano dell'anno, assegnato dal Gruppo Giornalisti Musicali. Insieme a Teresa De Sio registrano il brano \"Girotondo\" (Di Lucio Fabbri e Fabrizio de Andr\u00e8) che viene inserita nel CD \"Fatto per un Mondo Migliore\".\nSono questi gli anni in cui partecipano come ospiti a varie rassegne musicali (tra cui il Premio Tenco, il Premio Citt\u00e0 di Recanati, l'Arezzo Wave) ed espandono la loro attivit\u00e0 live anche all'estero con alcuni concerti in Svizzera, Francia, Austria e addirittura Malaysia.\nLa consacrazione.\nNel 1999 dopo tre anni di attesa dall'ultimo lavoro esce \"L'impazienza\" impreziosito ancora una volta dalla presenza di artisiti di rilievo come Ivano Fossati che per loro scrive un brano \"Il Sud e il Nord\".\nLa collaborazione con il cantautore genovese non si ferma qui, tanto che gli Yo Yo Mundi suonano nel suo album \"La disciplina della Terra\" del 2000.\nMa \u00e8 nel 2001 che il gruppo piemontese d\u00e0 alla luce quello che pu\u00f2 essere considerato il loro biglietto da visita: \"Sciopero\". \u00c8 un progetto molto particolare, il loro primo lavoro di contaminazione tra le arti: \u00e8 un estratto della sonorizzazione del film \"Sciopero!\" di Sergej Michajlovi\u010d \u0116jzen\u0161tejn (maestro storico del cinema sovietico) che gli Yo Yo Mundi hanno realizzato per il Festival Internazionale di Cinema Muto tenutosi a Roma nel 1994.\nPur essendo un album quasi interamente strumentale ottiene un grande successo di pubblico e di critica tanto che ancora oggi questo spettacolo di sonorizzazione viene portato in scena, anche all'estero. \u00c8 soprattutto nel Regno Unito che Sciopero ottiene grandi riconoscimenti: qui nel febbraio 2006 gli Yo Yo Mundi tengono un lungo tour che toccher\u00e0 anche il Barbican Arts Centre di Londra, il pi\u00f9 grande centro culturale d'Europa, \nDopo l'intenso lavoro di Sciopero, nel 2002 pubblicano un nuovo album di canzoni \"Alla bellezza dei margini\". Il cd \u00e8 il primo lavoro per l'etichetta discografica Mescal.\nLa conferma degli Yo Yo Mundi come valenti musicisti nell'ambito della canzone d'autore avviene con la loro partecipazione nel 2003 all'album di Giorgio Gaber \"Io non mi sento italiano\".\nNon solo musica....\nNel 2002 hanno fondato un'etichetta discografica, la \"Sciopero Records\", che si propone di dare visibilit\u00e0 a giovani musicisti spesso ignorati dal circuito discografico commerciale italiano. Tra questi i pi\u00f9 noti sono Paolo Bonfanti e i Virginiana Miller. Tra gli album pubblicati dalla Sciopero Records figura anche \"Tribe\" dei Frangar Non Flectar.\nApprofondiscono quello che avevano iniziato con la sonorizzazione di \"Sciopero!\": contaminare la musica con altre espressioni artistiche quali la letteratura e il teatro.\nAlla fine del 2003 pubblicano \"Musiche per una Favola\", un cd con 11 brani inediti ispirato ed allegato al libro illustrato \"Storia del Bacicalupo Innamorato\" di Marco Castelnuovo, realizzato con la cooperativa sociale Impressioni Grafiche e i ragazzi dell'Istituto d'Arte di Acqui Terme.\nNel 2004 \u00e8 la volta dell'album \"54\": la musica degli Yo Yo Mundi si intreccia con il romanzo \"54\" del collettivo Wu Ming. Partecipano con le loro voci gli attori Marco Baliani, Giuseppe Cederna, Fabrizio Pagella e Francesco Di Bella, cantante dei 24 Grana. L'album, registrato in presa diretta, diventa sia uno spettacolo di lettura scenica che una riduzione teatrale intitolata \"54. Anno Incredibile\".\nSempre nel 2004 esce il miniCD \"La Casa del Freddo\", con 3 brani inediti (su 5), anche in questo caso allegato al romanzo di Sandro Ballestrazzi.\nDal 2005 al 2010.\nIl 15 gennaio 2005 a Casale Monferrato gli Yo Yo Mundi tengono un concerto-evento in occasione del sessantesimo anniversario della Liberazione. \u00c8 uno spettacolo intitolato \"La Banda Tom e altre Storie Partigiane\", dedicato alla banda partigiana trucidata dai nazi-fascisti il 15 gennaio del 1945 con brani tratti da scritti di Fabrizio Meni, da cui nascono prima un miniCD omonimo, poi un album dal vivo e un DVD intitolati \"Resistenza\" con le immagini della serata e le testimonianze di partigiani raccolte dal regista del documentario Matteo Bellizzi.\nNel 2005 gli Yo Yo Mundi con \"Yo Yo Mundi alla Guerra di Troia\" ritentano l'avventura della sonorizzazione di un film: questa volta l'oggetto della loro attenzione \u00e8 La caduta di Troia di Giovanni Pastrone, uno dei film pionieri della storia del cinema muto. Nasce cos\u00ec un nuovo spettacolo di lettura scenica a due voci (gli attori Franco Branciaroli e Federica Castellini), prodotto dal Museo Nazionale del Cinema di Torino e dal Festival di Critica Cinematografica di Alessandria.\nArriva nel 2006: \"L'ultimo testimone\", un mini CD con 5 brani tratti da \"Resistenza\" rielaborati anche questa volta con l'aiuto di ospiti esterni (il brano che d\u00e0 il nome al cd \u00e8 remixato dagli Eiffel 65).\nNel 2007 esce . Anche in questo caso si tratta di una colonna sonora per l'omonimo film muto del 1927 diretto da Merian C. Cooper ed Ernest B. Schoedsack.\nIl 12 dicembre 2008 dopo sei anni dall'ultimo disco esce l'album di brani inediti Album rosso, tra gli ospiti Steve Wickham (dei Waterboys), Paolo Bonfanti, Alessio Lega, Patrizia Laquidara.\nSempre nel 2008 partecipano alla compilation Fuorisessione '08 con il brano \"Il giorno in cui vennero gli aerei\". La compilation, a cui partecipano anche, fra gli altri, Paolo Benvegn\u00f9, Bandabard\u00f2, Giorgio Canali, Barrio Sud, Almamediterranea ecc.., \u00e8 servito a raccogliere fondi per Emergency.\nSi ricorda anche la partecipazione di Paolo Archetti Maestri e Fabio Martino nella reinterpretazione di \"Ho visto Nina volare\" (di Fabrizio De Andr\u00e9 e Ivano Fossati) da parte dei C.F.F. e il Nomade Venerabile, contenuta nell'album \"Lucidinervi\" del 2009.\nGli ultimi lavori.\nA febbraio 2011 partecipano ad uno dei concerti organizzati dal Comitato per l'acqua pubblica e anticipano l'uscita del nuovo disco con il brano Rabdomantiko, il cui video viene pubblicato sul sito ufficiale del comitato per l'acqua pubblica.\nIl 21 marzo 2011 esce Munfr\u00e2 (Felmay/Egea), un disco completamente dedicato al Monferrato. Una gestazione di 3 anni durante i quali gli Yo Yo Mundi hanno approfondito e studiato a fondo tutta la storia del Monferrato, dalla terra, alla lingua piemontese, passando per la tradizione, la storia, i cibi e i vini tipici.\nDa sottolineare la collaborazione con Eataly, nata dall'importanza per le eccellenze (alimentari e non solo) che vengono raccontate all'interno del nuovo disco. Contiene anche un brano dedicato agli orsanti. Ospiti nel disco sono la Banda Osiris nel brano \"Lengua ed ssu\"; Eugenio Finardi nel brano \"La ballata del tempo de sogno\".\nNel 2012 esce l'album \"La Strategia Del Colibr\u00ec\" con sottotitolo \"Raccolta di canzoni equo solidali\". Si tratta, come recita il cd stesso di \"...una raccolta di canzoni... dedicate alla difesa di ambiente e diritti umani\" e il ricavato del cd stesso \u00e8 stato destinato al finanziamento di una scuola primaria di Kamujwa in Kenya (attraverso la Meru Herbs Onlus Italia-Cuneo). Da segnalare in quet'album la presenza di Teresa De Sio nella canzone \"Girotondo\" (cover di Fabrizio De Andr\u00e9).\nA due anni di distanza da \"La Strategia Del Colibr\u00ec\", esce a nome Andrea Pierdicca e Yo Yo Mundi il cd \"La Solitudine Dell'ape\". Si tratta della trasposizione su CD dell'omonimo spettacolo teatrale, dove le canzoni degli Yo Yo Mundi sono inframezzate dalle letture di Andrea Pierdicca.\nArriviamo al 2016 per assistere alla pubblicazione dell'album di inediti dal titolo \"Evidenti Tracce di Felicit\u00e0\", contenente le partecipazioni di Gianni Maroccolo, Cristina Nico e di Anna Maria Stasi dei C.F.F. e il Nomade Venerabile. Evidenti Tracce Di Felicit\u00e0 \u00e8 finalista delle Targhe Tenco 2016.\nNel 2021, dopo una campagna di crowdfunding conclusa con successo, pubblicano il nuovo album \"La rivoluzione del battito di ciglia\" (Felmay)."}
{"id": "476941", "revid": "2155920", "url": "https://it.wikipedia.org/wiki?curid=476941", "title": "Roskilde Festival", "text": "Il Roskilde Festival, costituito nel 1971, \u00e8 il pi\u00f9 vecchio, grande ed importante festival musicale dell'Europa continentale, secondo per dimensioni nel mondo solo al Glastonbury Festival in Inghilterra.\nSi svolge a Roskilde, citt\u00e0 della Danimarca da cui prende il nome.\nOltre ad una selezione musicale all'avanguardia ruotante attorno alla musica moderna indipendente ma estendentesi al jazz, all'elettronica, alla world-music e a pressoch\u00e9 ogni genere musicale, il festival presenta tutta una serie di attivit\u00e0 collaterali quali cinema, performance-art, poetry slam, ed altro tra cui una maratona nudista (\"Roskilde naked run\").\nEdizione 1971.\nFamily, Skin Alley, Fujara, Vannis Aften, Engine, Gasolin, Culpepper's Orchad, Day Of Phoenix, Dalta Blues Band, Burnin' Red Ivanhoe, Phillias Fogg, Rainbow Band, Fessors Big City Band, Sunny Side Stompers, Alex Campbell, Poul Dissing, Paddy Doyle's, Trees, Andrew John, Per Kofoed, Strawbs, Stefan Grossman, Tom Bailey, Dr. Dopojam, O.M.F., m/Steen Vig.\nEdizione 1972.\nThe Kinks, Tony Busch, Midnight Sun, Gnags, Alex Campbell, Musikpatruljen, Starfuckers, Paddy Doyles Boots, Gnags, Polyfeen, Fujara.\nFessor Big City Band, Andrew John, Arlune Rod, Contact, Hurdy Gurdy, Dr. Dopo Jam, Gasolin, Family, Delta Blues Band, Purple Door Gang, Book.\nAmon D\u00fc\u00fcl, Smile, Sha Na Na, David Blue, Saft.\nEdizione 1973.\nNegro Spiritual &amp; Elim's Kor, Ewald Thomsen &amp; Spillem\u01fdnd, Midnight Sun, Canned Heat, V8, R\u00f8de Mor\nSwing J\u00f8rgens Rytmecirkus, Burnin Red Ivanhoe, Fessor Big City Band, Culpepper's Orchard, Fujara, Kansas City Stompers, Arlune Rod, Gasolin, Fumble, Sensory System, Den Gamle Mand Og Havet, Hair.\nMo-I-Rana, Fairport Convention, Olsen Brothers, Dr. Dopo Jam, Sume.\nEdizione 1974.\n\u00d8stjsk Musikforsyning, Dr. Dopo Jam, Pugh &amp; Rainrock, J\u00f8rgen Skammeritz &amp; Erik Sch\u00f8tt, Blue Sun &amp; Lone Kellerman, Haster Show Band, Status Quo, Hot Lips, R\u00f8de Mor, Midnight Sun, Gnags.\nFessor Big City Band, Tyggegummibanden, Secret Oyster, Prudence, Camel, Culpepper's Orchard, Supersister, Bill Walach &amp; Jens, Mo-I-Rana, Side Show, Savage Rose, Papa Benny, Andrew John, The Incredible String Band, Alrune Rod, Side Show, Kardemomme Rock, Swing J\u00f8rgens Rytmecirkus.\nMorgengymnastik vs. Palle Nielsen, Musikandagt (Keep Singing, Pastor Helga Moller-Christiansen, Gospel m/Rosita Thomas &amp; Etta Jones), Spillem\u01fdndene, Den Gamle Mand Og Havet, Chilensk Folketrup, Gasolin, Kansas City Stompers, McEwans Export, Tassavalla Presidentii, High Speed Grass, Fujara, New Orleans Workshop.\nGruppi musicali.\nGruppi che hanno partecipato al festival.\nAerosmith, Arctic Monkeys, Beastie Boys, Bj\u00f6rk, Blur, David Bowie, Nick Cave, Marillion, Ray Charles, Chemical Brothers, The Clash, Elvis Costello, The Cure, Bob Dylan, The Flaming Lips, Franz Ferdinand, Garbage, Guns N' Roses, Ti\u00ebsto, Iggy Pop, Jeff Buckley, Kraftwerk, Litfiba, London Chamber Orchestra, Marilyn Manson, Bob Marley, Megadeth, Metallica, Morrissey, New Order, Foo Fighters, Nirvana, Oasis, Pearl Jam, Pet Shop Boys, Placebo, Primal Scream, Radiohead, Rammstein, Red Hot Chili Peppers, R.E.M., Sonic Youth, Suede, Th\u00e5str\u00f6m, Tool, U2, Underworld, Neil Young.\nPrincipali gruppi della trentaseiesima edizione (29-30/6 1-2/7/2006).\nArctic Monkeys, Bullet for My Valentine, Bob Dylan, Coheed and Cambria, Death Cab for Cutie, Deftones, Editors, Evergrey, Franz Ferdinand, Parliament/Funkadelic, Gogol Bordello, Goldfrapp, Guns N' Roses, Hatesphere, H.I.M., Kaiser Chiefs, Kanye West, Kashmir, Lagwagon, Morrissey, Opeth, Placebo, Primal Scream, The Raconteurs, Roger Waters, Scissor Sisters, Sigur R\u00f3s, The Strokes, Tool, Trivium, Volbeat, Wolfmother.\nBand della trentasettesima edizione (5-6-7-8/7/2007).\nThe Who, Bj\u00f6rk, Red Hot Chili Peppers, Thirty Seconds to Mars\nBand della trentottesima edizione.\nRadiohead, Neil Young\nBand della trentanovesima edizione.\nNine Inch Nails, Oasis, The Mars Volta, Volbeat, White Lies\nBand della quarantesima edizione.\nCV J\u00f8rgensen, Dizzy Mizz Lizzy, Linkin Park, Muse, NOFX, Pavement, Shantel, The Kissaway Trail"}
{"id": "476942", "revid": "287204", "url": "https://it.wikipedia.org/wiki?curid=476942", "title": "Festival Internacional de Benic\u00e0ssim", "text": "Il Festival Internacional de Benic\u00e0ssim, abbreviato in FIB, \u00e8 il pi\u00f9 importante festival di musica marcatamente indie in Europa e tra i pi\u00f9 rilevanti del mondo. Si svolge ogni anno dal 1995 nella citt\u00e0 spagnola di Benic\u00e0ssim, nella Comunit\u00e0 Valenciana, sulla costa dell'Azahar.\nSi concentra sul pop, sul rock. Oltre alla musica generalmente definita indie ampie concessioni in cartellone sono per la musica elettronica.\nAll'evento sono affiancati \"festival nel festival\" di corti cinematografici, danza, moda.\nLe prime undici edizioni (fino a quella del 2005 compresa) si sono svolte nel mese di agosto a Benic\u00e0ssim.\nDal 2006 il festival ha luogo in luglio.\nEdizioni e artisti partecipanti.\n1995 : Lancio del festival. I concerti (The Charlatans, Cranes...) si svolgono nello stadio cittadino, di fronte a 7.000 spettatori.\n1996 : The Stone Roses, The Jesus and Mary Chain, Orbital...\n1997 : The Chemical Brothers, Suede... Un violento temporale provoca danni al palco e l'annullamento del concerto dei Blur.\n1998 : Sonic Youth, PJ Harvey, Bj\u00f6rk, Fatboy Slim...\n1999 : Blur, Suede, Massive Attack... Il festival si trasferisce presso un nuovo sito, in grado di accogliere 30.000 spettatori.\n2000 : Oasis, Morcheeba, Placebo, Nada Surf, Richard Ashcroft...\n2001 : James, Manic Street Preachers, Pulp, The Flaming Lips, PJ Harvey, Mercury Rev, Ash...\n2002 : The Cure, Radiohead, Sigur R\u00f3s, Primal Scream, Suede, Paul Weller, Muse, The Chemical Brothers...\n2003 : Blur, Beck, Moby, Suede, Placebo, Travis, Badly Drawn Boy, The Coral, Super Furry Animals, Moloko, Death in Vegas, Donovan, Calexico, Groove Armada...\n2004 : Kraftwerk, Brian Wilson, Lou Reed, Morrissey, The Chemical Brothers, The Dandy Warhols, Franz Ferdinand, Air, LCD Soundsystem, Ash, Yann Tiersen. Annullano i loro concerti David Bowie e Morrissey, troppo tardivamente per essere rimpiazzati.\n2005 : The Cure, Keane, Oasis, Mando Diao, The Kills, Kaiser Chiefs, Nick Cave, Hot Hot Heat, Kasabian, Max\u00efmo Park.\n2006 : Il festival si svolge dal 20 al 23 luglio. Depeche Mode, Franz Ferdinand, Morrissey, The Strokes, Placebo, Pixies, Madness, 2 Many DJ's, Ellen Allien &amp; Apparat, Nathan Fake, James Holden...\n2007 : Il festival si svolge dal 19 al 22 luglio. Arctic Monkeys, Iggy Pop &amp; The Stooges, The B-52's, Muse, The Hives, The Rapture, Klaxons, CSS, !!!, Calexico, Wilco, Dinosaur Jr., Kings of Leon, Black Rebel Motorcycle Club, The Go! Team, Cassius, The Pipettes, Antony and the Johnsons e Rufus Wainwright.\n2008 : Leonard Cohen, Mika, Babyshambles, My Bloody Valentine, Siouxsie Sioux, , Moriarty. Il 19 luglio a Madrid il festival vive una data extra con Morrissey, My Bloody Valentine, Mika, Siouxsie Sioux e Babyshambles. \n2009 : Il festival si svolge dal 16 al 19 luglio. Oasis, The Killers, Elbow, Franz Ferdinand, Kings of Leon, Peter Doherty, Laurent Garnier, Anni B Sweet... \n2010 : Kasabian, Vampire Weekend, The Prodigy, Gorillaz, Ray Davies, Dizzee Rascal, Julian Casablancas, Hot Chip, Foals, Goldfrapp, Calvin Harris, Ash, Ian Brown, The Specials, Klaxons, Los Ilegales...\n2011 : Il festival si svolge dal 14 al 17 luglio. Mumford and Sons, Portishead, Arctic Monkeys, The Strokes, Arcade Fire, Primal Scream, Elbow, Beirut, Friendly Fires ...\n2012 : Il festival si svolge dal 12 al 15 luglio. Bob Dylan, The Stone Roses, New Order, Florence and the Machine, Crystal Castles, The Vaccines, Bombay Bicycle Club, The Horrors, The Maccabees... \n2013 : Il festival si svolge dal 18 al 21 luglio. Arctic Monkeys, Queens of the Stone Age, The Killers, Kaiser Chiefs, Primal Scream, Beady Eye, Black Rebel Motorcycle Club, Miles Kane, Dizzee Rascal, La Roux, Jake Bugg, Beach House, Johnny Marr... \n2014 : The Libertines, Lily Allen, Razorlight, Kasabian, Tinie Tempah, Ellie Goulding, Jake Bugg, Chase and Status, M.I.A, Katy B, Tame Impala, Manic Street Preachers, James, Klaxons, The Courteeners, Sub Focus, Of Montreal, The Charlatans, The Presidents of the United States of America, The 1975, Kodaline, Telegram..."}
{"id": "476943", "revid": "2155920", "url": "https://it.wikipedia.org/wiki?curid=476943", "title": "Lowlands Festival", "text": "Il Lowlands Festival, anche abbreviato in Lowlands o allungato in A Campingflight To Lowlands Paradise, \u00e8 uno dei pi\u00f9 importanti festival musicali europei, inaugurato nel 1992.\nOltre ad una selezione musicale all'avanguardia ruotante attorno alla musica moderna indipendente ma estendentesi al jazz, all'elettronica, alla world music e ad ulteriori generi musicali, il festival presenta tutta una serie di attivit\u00e0 collaterali quali cinema, teatro, politica, poesia e altro.\n\u00c8 tra gli eventi pi\u00f9 importanti nel suo genere insieme al pi\u00f9 grande Roskilde Festival.\nIl festival si svolge nella seconda met\u00e0 del mese di agosto a Biddinghuizen, nei Paesi Bassi.\nBand.\nBand che hanno partecipato al festival.\nTi\u00ebsto, 2 Many DJs, Arcade Fire, At the Drive-In, Audio Bullys, Basement Jaxx, Beastie Boys, Beck, Bj\u00f6rk, Black Rebel Motorcycle Club, Blur, Buitenwesten, Calexico, Nick Cave &amp; The Bad Seeds, Manu Chao, Chemical Brothers, Dave Clarke, Coldplay, The Dandy Warhols, The Darkness, Deftones, dEUS, Editors, Eels, Enter Shikari, Faithless, Fatboy Slim, Feeder, Fischerspooner, Foo Fighters, Franz Ferdinand, Laurent Garnier, Grandaddy, Green Day, PJ Harvey, LCD Soundsystem, Live, Junkie XL, Kaiser Chiefs, Korn, Limp Bizkit, Marilyn Manson, The Mars Volta, Muse, Mogwai, Moloko, The National, Nightwish, N.E.R.D, Nickelback, Heather Nova, Oasis, The Offspring, Pixies, Placebo, Iggy Pop, Portishead, Postmen, The Prodigy, Public Enemy, Queens of the Stone Age, Rage Against the Machine, Rammstein, Rancid, R\u00f6yksopp, Sergent Garcia, DJ Shadow, Roni Size, Smashing Pumpkins, Sonata Arctica, Soulwax, Soundgarden, Spearhead, Starsailor, Stereo MC's, St. Germain, The Streets, Sum 41, Supergrass, System of a Down, Tool, Underworld, Vitalic, DJ Wizard, Serj Tankian, The White Stripes, Wilco, Within Temptation, Warpaint, Jake Bugg."}
{"id": "476944", "revid": "287204", "url": "https://it.wikipedia.org/wiki?curid=476944", "title": "All Tomorrow's Parties (festival)", "text": "L'All Tomorrow's Parties \u00e8 stato un festival musicale che si svolgeva in Inghilterra all'holiday camp di Pontins a Camber Sands nell'East Sussex, ed in precedenza a Butlins di Minehead nel Somerset.\nIl festival, il cui nome rimanda alla canzone \"All Tomorrow's Parties\" dei The Velvet Underground, fu fondato da Barry Hogan nel 1999 come alternativa a festival di pi\u00f9 grandi dimensioni come quello di Reading e con un'attenzione maggiore verso generi di nicchia come il post-rock, l'avanguardia, e l'hip hop pi\u00f9 underground. Viene presentato in luoghi pi\u00f9 intimi rispetto ad uno stadio o ai grandi spazi aperti tipici dei grandi concerti, vive senza sponsor dove organizzatori ed artisti alloggiano assieme ai propri fan.\nSi tengono varie edizioni ogni anno, e la formula prevede una band, musicista o artista chiamato a \"curare\" il proprio weekend scegliendo secondo il proprio gusto personale i gruppi che faranno parte del cartellone.\nEdizioni.\nGran Bretagna 2000 7-8-9/4/2000 \"curato dai Mogwai\".\n...And You Will Know Us by the Trail of Dead, Alfie, Aphex Twin, Arab Strap, Bardo Pond, Clinic, Ganger, Godspeed You! Black Emperor, Gorky's Zygotic Mynci, Hood, Labradford + Pan American, Laika, Ligament, Mice Parade, Mogwai, Motor Life Co., Pan American, Plaid, Plone, Pram, Radar Brothers, Scott 4, Shellac, Sigur R\u00f3s, Snow Patrol, Sonic Youth, Sophia, Stereolab, Super Furry Animals, Tarwater, Ten Benson, The Delgados, The For Carnation, The High Llamas, Two Dollar Guitar, Wire\nGran Bretagna 2001 6-7-8/4/2001 \"curato dai Tortoise\".\nAtmosphere, Autechre, Boards of Canada, Broadcast, Calexico, Cannibal Ox, Derek Bailey, DJ Fred Ones, EL-P + MURS, Fred Anderson Trio, Lambchop, Mike Ladd, Mira Calix, Mr Lif, Neil Hamburger, Prefuse 73, Radian, Rick Rizzo and Tara Key, Russell Haswell, Sun Ra Arkestra, Television, The Eternals, The Ex, The Sea and Cake, Tony Allens Afro Beat, Tortoise, US Maple, Yo La Tengo\nGran Bretagna 2002 19-20-21 &amp; 26-27-28 4/2002 \"curato dagli Shellac\".\nArcwelder, Blonde Redhead, Bonnie 'Prince' Billy, Brick Layer Cake, Cheap Trick, Consonant, Danielson Famile, David Lovering, Dead Moon, Dianogah, Do Make Say Think/Godspeed You! Black Emperor (joint set), FlourFlour, High Dependency Unit, Lonesome Organist, Low, Mark Robinson, Melt Banana, Mission of Burma, Nina Nastasia, Oxes, Plush, PW Long, Rachel's, Robbie Fulks, Shannon Wright, Shellac, Shipping News, Silkworm, Smog (cantautore), The Breeders, The Ex Orkest, The Fall, The New Year, The Upper Crust, Three Second Kiss, Threnody Ensemble, Versus, Wire, Zeni Geva\n2002 15-16-17/3/2002 \"curato dai Sonic Youth\".\nAphex Twin, Asheton Mascis e Mike Watt, Bardo Pond, Big Star, Black Dice, Boredoms, Bride of No No, Califone, Cannibal Ox, Cat Power, Cecil Taylor, Chris Lee, Christina Rosenvinge, Dead C, Deerhoof, Destroy All Monsters, DJ Olive, Eddie Vedder, Erase Errata, Fred Anderson Trio, Fursaxa, Gerard Malanga, Ikue Mori, Ira Cohen, Jackie-O Motherfucker, Jim O'Rourke, Kevin Drumm, Leah Singer, Lydia Lunch, Madlib, Mats Gustafsson, Merzbow, Mike Watt + The Secondmen, Nathaniel Mackey, Neil Michael Hagerty, Nels Cline, Papa M, Peaches, Pita, Quix*o*tic, Renee Gladman, Saccharine Trust, Satans Tornade, Sleater-Kinney, Smog, Stephen Malkmus and the Jicks, Stereolab, Television, Tony Conrad, Unwound, U.S. Maple, White Out, Wilco, William Winant\nGran Bretagna 2003 4-5-6/4/2003 \"curato dagli Autechre\".\nA Guy Called Gerald, Andrea Parker, Anthony 'Shake' Shakir, Aphex Twin, Baby Ford, Bernard Parmegiani, Coil, Curtis Roads, Disjecta, Drexciyan DJ Stingray, Earth, EL-P + MURS, Farmersmanual, G-Man, Florian Hecker, Jim O'Rourke, Kool Keith, Kut Masta Kurt, LFO, Mark Broom, Mira Calix, Ned Beckett, O.S.T., Pita, Public Enemy, Req, Russell Haswell, Sluta Leta, SND, Sonic Sum, Stasis, Strictly Kev, Sunn O))), Surgeon, The Fall, The Magic Band, Thirstin Howl III, Venetian Snares, Yasunao Tone + Hecker, Zoviet France, Skam Records Room: Alder and Elius, Bola, DJ Woody, Freeform, Gescom, Made, Meam, Mike Williamson, Mr 76IX, N M B Allstars, North Manchester Bedroom Allstars, Push Button Objects, Skam DJ's, Tatamax, Team Doyob, Wevie Stonder, ZK\n2003 8-9/11/2003 \"curato da Matt Groening\".\n!!!, Built to Spill, Modest Mouse, Sonic Youth, The Black Heart Procession, The Magic Band, The Shins, Unknown Hinson, Daniel Johnston, Danielson Famile, Deerhoof, John Wesley Harding, Mike Watt/George Hurley Minutemen, Morris Tepper, Spoon, Bangs, Bardo Pond, Har Mar Superstar, Iggy &amp; The Stooges, James Chance and The Contortions, Mission of Burma, The Mars Volta, American Analog Set, Carla Bozulich Red Headed Stranger Show, Cat Power, Electrelane, Jackie-O Motherfucker, Liarbird, Terry Riley/Stefano Scodanibbio\nGran Bretagna 2004 The Director's Cut Weekend One 26-27-28/3/2004 \"curato da Mogwai/Tortoise/Shellac\".\nA Whisper in the Noise, Acid Mothers Temple, Arcwelder, Atombombpocketknife, Azita, Bobby Conn, Boredoms, Botnledja, Cat Power, Converge, Dead Meadow, Entrance, Envy, French Toast, Growing, Isis, James Orr Complex, Kid606, Lightning Bolt, Luke Haines (cancelled), Lungfish, McLusky, Mike Watt + The Jom &amp; Terry Show, Mike Watt + The Secondmen, Mogwai, Nobukazu Takemura + Aki Tsuyuko, Papa M, Part Chimp, Phillip Roebuck, Prefuse 73, Shellac, Sonic Boom, Stinking Lizaveta, Sun City Girls, The Dishes, The Seconds, Todd, Tortoise, Trans Am, Turbonegro, Uzeda\nGran Bretagna 2004 The Director's Cut Weekend Two 2-3-4/4/2004 \"curato da Stephen Malkmus and the Jicks/Sonic Youth/Foundation\".\nAngelblood, Arab Strap, Bardo Pond, Black Dice, Carla Bozulich Red Headed Stranger Show, Cass McCombs, Cat Power, Charalambides, Deerhoof, Dizzee Rascal, Double Leopards, Dream/Aktion Unit, Ella Guru, Enon, Erase Errata con Anxious Rats, ESG, Explosions in the Sky, Fuck, Fursaxa, Har Mar Superstar, Jackie-O Motherfucker, James Yorkston, LCD Soundsystem, Le Tigre, Lightning Bolt, Love, Mighty Flashlight, Mission of Burma, Modest Mouse, Nina Nastasia, OOIOO, Polmo Polpo/Hangedup, Saccharine Trust, Sonic Youth, Sophia, Stephen Malkmus and the Jicks, The Fiery Furnaces, The Notwist, The Shins, The Tindersticks, Threnody Ensemble, Trad Gras Och Stenar, Vibracathedral Orchestra, Vincent Gallo, White Magic, Wolf Eyes\n2004 6-7/11/2004 \"curato dai Modest Mouse\".\nExplosions in the Sky, J Mascis + The Fog, Lou Reed, Lungfish, Modest Mouse, The Black Heart Procession, The Walkmen, Wolf Parade, Sufjan Stevens, The Buff Medways featuring Billy Childish, White Hassle, White Magic, Willy Mason, Built to Spill, Constantines, Stephen Malkmus and the Jicks, The Cramps, The Flaming Lips, The Shins, Eagles of Death Metal, Love As Laughter, Magic Magicians, Peaches, Radar Brothers, Those Peabodys\nGran Bretagna 2004 A Nightmare Before Christmas 3-4-5/12/2004 \"curato da Jake and Dinos Chapman\".\nLFO, Lightning Bolt, Peaches, Throbbing Gristle, Mike Watt/George Hurley Minutemen Duet, Shellac, Wolf Eyes, DJ Rob Hall, Freeform, Quinoline Yellow, Skam DJ's + Skam Visuals, Team Doyobi, ...And You Will Know Us by the Trail of Dead, Bird Blobs, Mercury Rev, Miss Kittin, Liars, Aphex Twin, Comets on Fire, Growing, Little Wings, The Silver Mount Zion Orchestra, Hecker, Kevin Drumm, Pita, Russell Haswell, Destroy All Monsters, Hood, Pelican, Sunn O))), The Fall, Violent Femmes, Carl Craig, DJ Cherrystones vs DJ Spykid, N&gt;E&gt;D + Tom Pants\nGran Bretagna 2005 Weekend One 25-26-27/2/2005 \"curato dagli Slint\".\nBad Wizard, Born Heller, Brightblack, Deerhoof, Early Man, Endless Boogie, Faun Fables, King Kong, Love As Laughter, Sons &amp; Daughters), Matmos, Mighty Flashlight, Mogwai, M\u00fam, Need New Body, Neil Hamburger, Pearls and Brass, Polar Goldie Cats, Rednails, Sean Garrison and the Five Finger Discount, Slint, Spoon, Staremaster, The Melvins, The Naysayer, White Magic\nGran Bretagna 2005 Weekend Two 22-23-24/4/2005 \"curato da Vincent Gallo\".\nAfrirampo, Autolux, Buck 65, DJ Ellen Allien, Gang Gang Dance, I Am Kloot, James Chance and the Contortions, Jayne County, John Foxx, John Frusciante, Kid Koala, Leslie Winer, Lydia Lunch, Magik Markers, Merzbow, Money Mark, Nikolai Haas, Olivia Tremor Control, Peaches, PJ Harvey (solo), Prefuse 73, Sean Lennon, Suicide, Ted Curson, The Jon Spencer Blues Explosion, The Tints, The Zombies, Thread Pulls, Trapist, Vincent Gallo, Vitamin B-12, Women and Children, Y\u014dko Ono + Sean Lennon, Yuka Honda\nGran Bretagna 2005 A Nightmare Before Christmas 2-3-4/12/2005 \"curato da The Mars Volta\".\n400 Blows, Acid Mothers Temple, Anthony and the Johnsons, Battles, Beans featuring Holy Fuck, Blonde Redhead, The Cinematic Orchestra, CocoRosie, Damo Suzuki + Jelly Planet, D\u00e4lek, Diamanda Gal\u00e1s, DJ Nobody, Dudley Perkins, Dungen, Gris Gris, Hella, High on Fire, Holger Czukay, J-Rocc, Jaga Jazzist, Jai-Alai Savant, JR Ewing, Kill Me Tomorrow, Les Savy Fav, Lydia Lunch, Madlib, Mastodon, Michael Rother, Peanut Butter Wolf, Quintron and Miss Pussycat, Saul Williams, Subtitle, The Eternals, The Fucking Champs, The Kills, The Locust, The Mars Volta, Weird War, Year Future\nGran Bretagna 2006 United Sounds of ATP Weekend One 12-13-14/5/2006 \"curato da Mudhoney (gruppo musicale)/The Yeah Yeah Yeahs/Devendra Banhart\".\nVashti Bunyan, Vetiver, Espers, Bat For Lashes, Jana Hunter, The Metallic Falcons, Danielle Stech-Homsy, Bert Jansch, The Watts Prophets, Tarantula AD, Ramblin' Jack Elliott, Jandek, Devendra Banhart, Mudhoney, Comets on Fire, Black Mountain, The Drones, The Scientists, Country Teasers, David Dondero, Jon Wahl &amp; The Amadans, Total Sound Group Direct Action Committee, The Flesh Eaters, Mark Pickerel, Holly Golightly, Yeah Yeah Yeahs, Liars, TV on the Radio, Oneida, The Blood Brothers, Celebration, Imaginary Folk, Services, Magik Markers, Ex Models, Hundred Eyes\nGran Bretagna 2006 United Sounds of ATP Weekend Two 19-20-21/5/2006 \"curato da Dinosaur Jr/Sleater-Kinney/The Shins\".\nThe New Pornographers, The Decemberists, Clinic, Big Business, Triangle, Destroyer, The Black Keys, Dungen, Elf Power, Electrelane, The Shins, Sleater-Kinney, David Cross, The Gossip, Spoon, Lightning Bolt, Joanna Newsom, Boredoms, Radar Bros, 1990s, Edith Frost, The Black Heart Procession, The Fiery Furnaces, Dinosaur Jr, Dead Meadow, Bevis Frond, Broken Social Scene, The Brian Jonestown Massacre, The Lilys, Eater, Magik Markers, Herman D\u00fcne, Mt Eerie/The Microphones, Mission of Burma, Teenage Fanclub\nGran Bretagna 2006 A Nightmare Before Christmas 8-9-10/12/2006 \"curato da Thurston Moore\".\nIggy &amp; The Stooges, Sonic Youth, Bardo Pond, Six Organs of Admittance, Jackie-O Motherfucker, My Cat Is an Alien, Melvins, Richard Youngs, Charalambides, The Skaters, Magik Markers, Alexander Tucker, Deerhoof, Wooden Wand, Sunburned Hand of the Man, Wolf Eyes, Negative Approach, Dead C, Monotract, Prurient, Awesome Colour, dkt/MC5, Dinosaur Jr., Gang of Four, Be Your Own Pet, Nurse conWound, Aaron Dilloway, Major Stars, Lambsbread, Hive Mind, Leslie Keffer, Notekillers, Dead Machines, Family Underground, White Out con Nels Cline, Peter Br\u00f6tzmann e Hans Bennink, MV/EE + The Bummer Road, Hair Police, Bark Haze (Thurston Moore, Gown and Pete Nolan), Taurpis Tula, Islaja, The New Blockaders con The Haters, 16 Bitch Pile-Up, Blood Stereo, Flipper, No Neck Blues Band, Comets On Fire, Fursaxa, Double Leopards, Mouthus, Sun City Girls.\nGran Bretagna 2007 All Tomorrow's Parties Weekend One 27-28-29/4/2007 \"curato da Dirty Three\".\nDirty Three, Nick Cave, Papa M, Low, The Drones, Tara Jane O'Neil, Grinderman, Magnolia Electric Company, Brokeback, Faun Fables, A Silver Mt. Zion, Devastations, Spiritualized Acoustic Mainlines, Joanna Newsom, Yann Tiersen, Einsturzende Neubaten.\nGran Bretagna 2007 All Tomorrow's Parties Weekend Two 18-19-20/5/2007 \"curato da ATP &amp; the fans\".\nBuilt to Spill, Sparklehorse, Akron Family, Notwist, Echo &amp; The Bunnymen, Do Make Say Think, Death Vessel, Brightblack Morning Light, Shellac, Micah P. Hinson.\nGran Bretagna 2007 A Nightmare Before Christmas 7-9/12/2007 - curato dai Portishead.\nA Hawk and a Hacksaw, Aphex Twin, Atavist, Autolux, Black Mountain, The Blessing, Blood Island Raiders, Boris, Chrome Hoof, Crippled Black Phoenix, Damo Suzuki, Don Mandarin, Dylan Howe, Earth, Fran\u00e7oiz Breut, Fuck Buttons, Fuzz Against Junk, The Gas Giants, Glenn Branca, Gonga, GZA, The Heads, The Horrors, Jah Shaka Soundsystem, Jerry Sadowitz, Joe Volk, John Cooper Clarke, John Parish, Jukes, Julian Cope, Kling Klang, Lucky Luke, Madlib, Malachai, Malcolm Middleton, Om, Oneida, Oren Ambarchi, Polar Bear, Portishead, Rosie Red Rash, Seasick Steve, Silver Apples, Sparklehorse, Sunn O))), Team Brick, Thought Forms, Thurston Moore.\nGran Bretagna Weekend One 9-11/5/2008 - curato da ATP/Pitchfork.\nArtisti ATP: Ween, Sebadoh, Fuck Buttons, Pissed Jeans, Apse, The Black Angels, Shit and Shine, Meat Puppets, Deerhunter, Wooden Shjips, Marissa Nadler, Redd Kross, Even, Harmonia, Carsick Cars, Howlin' Rain, Born Ruffians, Girls Against Boys.\nArtisti Pitchfork: Dirty Projectors, of Montreal, Caribou, Man Man, Glass Candy, Los Campesinos!, No Age, Les Savy Fav, Hot Chip, Black Lips, The Hold Steady, Yeasayer, A Place to Bury Strangers, Jens Lekman, The Clientele, Vampire Weekend, Jay Reatard, Times New Viking, Bon Iver, Hot Chip\nGran Bretagna 2008 16-18/5/2008 Weekend Two - curated by Explosions in the Sky.\nExplosions in the Sky, Broken Social Scene, Iron &amp; Wine, Dinosaur Jr., Adem, ...And You Will Know Us by the Trail of Dead, Polvo, Animal Collective, A Hawk and a Hacksaw, Eluvium, The Paper Chase, Four Tet, Ghostface Killah, Western Keys, Silver Jews, Jens Lekman, Mono, The National, Sunset Rubdown, Lichens, Stars of the Lid, Battles, De La Soul, Saul Williams, Raekwon, The Field, Okkervil River, Atlas Sound, The Pale Gallery, The Octopus Project, Constantines, Beach House, World's End Girlfriend, Phosphorescent, Papier Tigre, Envy\nGran Bretagna 2008 A Nightmare Before Christmas (5-7/12/2008) - curato da Melvins/Mike Patton.\nMelvins, Isis, Neil Hamburger, D\u00e4lek, Big Business, The Black Heart Procession, Torche, Kill Me Tomorrow, J.G. Thirlwell's Manorexia, The Dirtbombs, Mastodon, Butthole Surfers, Fant\u00f4mas, The Locust, Zu, Bohren &amp; der Club of Gore, Farmers Market, Squarepusher, Soulsavers con Mark Lanegan, White Noise, The Damned, Karlheinz Stockhausen con Steinberg &amp; William Winant, MadLove, Double Negative, Boss Hog, Rahzel, Teenage Jesus and the Jerks, Tweak Bird, Os Mutantes, Meat Puppets, Joe Lally, Mugison, Monotonix, Taraf de Ha\u00efdouks, Bernard Parmegiani, Porn, Labeque Sisters, Vocal Sampling, Fennesz, Kool Keith + KutMasta Kurt, Ghostigital, Junior Brown, Martina Topley-Bird, Leila, James Blood Ulmer and Melvins 1983\nGran Bretagna 2009 Weekend One - ATP Vs The Fans 2: The Fans Strike Back! (8-10/5/2009).\n\"Curated by ATP:\"\nDevo, Grails, Sleep, Spiritualized, Young Marble Giants, Antipop Consortium, Sleepy Sun, The Jesus Lizard, The Cave Singers, Retribution Gospel Choir, Health, Shearwater, Pink Mountaintops, The Acorn, Qui, Liam Finn, Hush Arbors, This Will Destroy You, Grouper, Nico Muhly, Sian Alice Group, Grizzly Bear, Edan.\n\"Curated by The Fans:\"\nKilling Joke, Beirut, Electric Wizard, M83, Marnie Stern, Future of the Left, Errors, Parts &amp; Labor, Jeffrey Lewis, The Mae Shi, School of Seven Bells, Harvey Milk, Jesu, Casiotone for the Painfully Alone, Lords, !!!, Fuck Buttons, Andrew W.K.\n\"Curated by Lydia Lunch - Spoken Word Stage:\"\nLydia Lunch, Martyn Waites, Jake Arnott, Cathi Unsworth, John Tottenham, Bibbe Hansen\nGran Bretagna 2009 Weekend Two - curated by The Breeders.\n15-17/05/2009.\nThe Breeders, Throwing Muses, Bon Iver, Holy Fuck, Teenage Fanclub, Kimya Dawson, Pit Er Pat, Deerhunter, Gang of Four, Shellac, Foals, Zach Hill, The Soft Pack (formerly The Muslims), The Holloys, Styrofoam, CSS, Supersuckers, Yann Tiersen, X, The Whispertown 2000, Tricky, Mr. Lif, J-Zone, Blood Red Shoes, Melt-Banana, Giant Sand, Th' Faith Healers, Madlib &amp; J-Rocc, Heartless Bastards, Wire, Times New Viking, The Bronx, The Frogs, Distortion Felix, Buffalo Killers, Dianogah, Tune-Yards and Scarlett Thomas.\nGran Bretagna 2009 Nightmare Before Christmas - curato dai My Bloody Valentine.\n04-06/12/2009.\nMy Bloody Valentine, Sonic Youth, De La Soul, EPMD, Sun Ra Arkestra, The Horrors, Buzzcocks, Spectrum, Fucked Up, Le Volume Courbe, Wounded Knees, The Pastels, Witch, Lilys, A Place to Bury Strangers, J Mascis + The Fog, Bob Mould, Swervedriver, Dirty Three, Primal Scream, Serena Maneesh, Yo La Tengo, Brightblack Morning Light, The Membranes, Josh T Pearson, Ariel Pink, Lightning Bolt, That Petrol Emotion, m\u00fam, Harmony Rockets, Th' Faith Healers, School of Seven Bells, No Age, Robin Guthrie, The Robert Coyne Outfit and The Pains of Being Pure at Heart.\nUK 2009 In Between Days.\n07-10/12/2009.\nFuck Buttons, Lightning Bolt, Tall Firs, Dirty Three, Josh T Pearson, Bardo Pond, Apse, Alexander Tucker, m\u00fam, Om, Growing, Polvo, Deerhoof, Crispin Glover and Sleepy Sun.\nUK 2009 Tenth Birthday Party.\n11-13/12/2009.\nBattles, Explosions in the Sky, Stephen Malkmus and the Jicks, J Mascis + The Fog, Sunn O))), Tortoise, Shellac, Dirty Three, Melvins, Mudhoney, Papa M, The For Carnation, Deerhoof, The Drones, Sleepy Sun, Bardo Pond, Fuck Buttons, Apse, Alexander Tucker and Decomposed Orchestra, Yeah Yeah Yeahs, The Breeders, Modest Mouse, Om, Lightning Bolt, m\u00fam, Tall Firs, Porn, Edan, The Magic Band, The Mars Volta, Beak, Afrirampo, Devendra Banhart, Growing, Polvo, Josh T. Pearson, Six Organs of Admittance, Ricky Powell and Crispin Glover.\nUK 2010 curato da Matt Groening.\n7\u20139 maggio 2010.\nIggy &amp; The Stooges, Joanna Newsom, Spiritualized, The xx, CocoRosie, Built to Spill, She &amp; Him, James Chance and the Contortions, Liars, Boredoms, The Raincoats, Toumani Diabat\u00e9, Danielson, Anni Rossi, James Blackshaw, Viv Albertine's Limerence, Panda Bear, Daniel Johnston, The Residents, Deerhunter, Broadcast, Shonen Knife, Ruins (Tatsuya Yoshida), Amadou &amp; Mariam, Ponytail, Konono N\u00ba1, Thee Oh Sees, Juana Molina, Lightning Dust, Hope Sandoval, Tiger Lillies, Hello Saferide, The Fresh And Onlys, Cold Cave, Trash Kit and Jill Sobule.\nUK 2010 curato da Pavement.\n14\u201316 maggio 2010.\nPavement, Atlas Sound, The Authorities, Blitzen Trapper, Broken Social Scene, Calexico, The Clean, Camera Obscura, The Drones, Enablers, Endless Boogie, The Fall, Faust, The Fiery Furnaces, Grails, Los Campesinos!, Marble Valley, Mission of Burma, Omar Souleyman + Sublime Frequencies, Pierced Arrows, Quasi, The Raincoats, Saccharine Trust, Sic Alps, Spiral Stairs, The 3Ds, Wildbirds &amp; Peacedrums, Wooden Shjips, Boris, Mark Eitzel, Monotonix, The Dodos, Venom P. Stinger, Wax Fang, Tim Chad &amp; Sherry, Horse Guards Parade, Still Flyin', Terry Reid featuring Matt Sweeney, Times New Viking, Avi Buffalo and Surfer Blood.\nUK 2010 Nightmare Before Christmas curato da Godspeed You! Black Emperor.\n3\u20135 dicembre 2010.\nGodspeed You! Black Emperor, Bardo Pond, The Ex, Deerhoof, Tim Hecker, Mike Watt, Scout Niblett, Neurosis, Black Dice, The Dead C, Francisco L\u00f3pez, Wolves in the Throne Room, Rangda, Marissa Nadler, Growing, \"Weird Al\" Yankovic, Nomeansno, Emeralds, White Magic, Josephine Foster, Daniel Higgs, Boban I Marko Markovic Orchestra, Cluster, Mah Jong, Charlemagne Palestine, Maher Shalal Hash Baz, Keiji Haino, Flower / Corsano Duo, Borbetomagus, Daniel Menche, Country Teasers, Bruce Mcclure, Berg Sans Nipple, Sick Llama, Oneida present The Ocropolis, Thee Oh Sees, Hangedup, Matana Roberts, Land Of Kush, Philip Jeck, John Butcher, Tindersticks, The Sadies, Yomul Yuk and Dreamcatcher.\nUK 2010 In Between Days curato da Amos.\n6\u20139 dicembre 2010.\nAutolux, Caribou, Cave, Connan Mockasin, Wooden Shjips, Moon Duo, Emeralds, White Hills, DJ Cherrystones, Factory Floor, Holy Fuck, Mugstar, Ulrich Schnauss, Four Tet, Hallogallo (Michael Rother and Friends suonano i Neu!), Yob and Urfaust.\nUK 2010 (Bowlie 2) curato dai Belle &amp; Sebastian.\n10\u201312 dicembre 2010.\nBelle &amp; Sebastian, Field Music, Frightened Rabbit, Los Campesinos!, Howlin' Rain, Julian Cope, Those Dancing Days, The Vaselines, Vashti Bunyan, Teenage Fanclub, The New Pornographers, The Apples in Stereo, Isobel Campbell con Mark Lanegan, Silver Columns, Foals, Crystal Castles, Dean Wareham plays Galaxie 500, Mulatu Astatke, Edwyn Collins, Steve Mason, Dirty Projectors, The Zombies, Jenny And Johnny, Sons and Daughters, Trembling Bells, Abagail Grey, Zoey Van Goey, 1900s, 1990s, Wild Beasts, L\u00e6titia Sadier, Camera Obscura, Saint Etienne, Franz Ferdinand, Jane Weaver, Daniel Kitson &amp; Gavin Osborn, The Go! Team and Jane Weaver.\nUK 2011 ATP curato da Animal Collective.\n13\u201315 maggio 2011.\nAnimal Collective, Gang Gang Dance, Lee \"Scratch\" Perry, Black Dice, Ariel Pink's Haunted Graffiti, Meat Puppets, The Frogs, Omar-S, Prince Rama, Spectrum, Dent May, Group Doueh, The Brothers Unconnected, Sublime Frequencies, Deradoorian, Zomby, Vladislav Delay, Big Boi, Terry Riley, Thinking Fellers Union Local 282, Atlas Sound, Micachu And The Shapes, The Entrance Band, Orthrelm, Tickley Feather, Drawlings, Teengirl Fantasy, Kria Brekkan, Eric Copeland, Beach House, Ear Pwr, Floating Points, Mick Barr, Tony Conrad, Grouper, Actress, Oneohtrix Point Never, Kurt Vile And The Violators, Khaira Arby, Soldiers Of Fortune and Matt Baetz.\nLondon 2011 I'll Be Your Mirror curato da Portishead &amp; ATP.\n23-24 luglio 2011.\nPortishead, PJ Harvey, DOOM, Company Flow, The Books, Factory Floor, Beak, Black Roots, DD/MM/YYYY, Foot Village, Helen Money, Thought Forms, and The London Snorkelling Team, Godspeed You! Black Emperor, Grinderman, Alan Moore &amp; Stephen O'Malley, Swans, Beach House, Caribou, Liars, The Telescopes, The Passion Of Joan Of Arc, Anika, S.C.U.M, Acoustic Ladyland, and Fairhorns, and The Sundowners.\nUK 2011 A Nightmare Before Christmas Curato da Battles, Caribou &amp; Les Savy Fav.\n09\u201311 dicembre 2011.\nScelti da Les Savy Fav: Les Savy Fav, Hot Snakes, Archers of Loaf, No Age, The Dodos, Holy Fuck, Marnie Stern, Wild Flag, Total Control, Oxes, Surfer Blood, Simian Mobile Disco DJs, Violent Soho, The Budos Band and Future Islands.\nScelti da Battles: Battles, Flying Lotus, The Psychic Paramount, Gary Numan, Bitch Magnet, Washed Out, Thank You, Nisennenmondai, Phil Manley Life Coach, Dead Rider, Walls (live), Underground Resistance, Cults, The Field and Matias Aguayo.\nScelti da Caribou:\nCaribou, The Ex con Getatchew Mekurya, Junior Boys, Omar Souleyman, Factory Floor, Four Tet, Theo Parrish, Toro Y Moi, Orchestra of Spheres, Pharoah Sanders, Sun Ra Arkestra, Silver Apples, Connan Mockasin, Roll The Dice, DJ Rashad &amp; DJ Spinn.\nUK 2012 ATP Curato da Jeff Mangum (Neutral Milk Hotel).\n9\u201311 marzo 2012 \nJeff Mangum, The Olivia Tremor Control, Young Marble Giants, The Magic Band, The Raincoats, A Hawk and a Hacksaw, The Apples in Stereo, Mike Watt &amp; George Hurley suonano i Minutemen, Robyn Hitchcock, Scratch Acid, Yann Tiersen, Elephant 6 Holiday Surprise, Half Japanese, Low, Boredoms, The Fall, Lost In The Trees, Joanna Newsom, Thurston Moore, Sebadoh, Tall Firs, Jon Spencer Blues Explosion, The Magnetic Fields, Versus, Group Doueh, The Music Tapes, Mount Eerie, Roscoe Mitchell, Earth, ACME (American Contemporary Music Ensemble) performing Gavin Bryars, Rafael Toral, Matana Roberts, Yamantaka // Sonic Titan, Demdike Stare, Blanck Mass, Sun Ra Arkestra, Oneohtrix Point Never, Feathers and Charlemagne Palestine.\nLondon 2012 I'll Be Your Mirror curato da Mogwai e ATP.\n25-27 maggio 2012.\nSlayer performing Reign in Blood, Sleep, Melvins, Wolves in the Throne Room, Yob, A Storm of Light, Mogwai, Dirty Three, Mudhoney, Codeine, Chavez, Bill Wells &amp; Aidan Moffat, The Music of Can: Unreleased Music &amp; Discussion con Irmin Schmidt + Jono Podmore, Harvey Milk, Floor, The Soft Moon, Umberto, Balam Acab, Antoni Maiovvi, The Afghan Whigs, The Make-Up, Archers of Loaf, Thee Oh Sees, Yuck, Sleepy Sun, Tennis, Tall Firs, Forest Swords, Demdike Stare, Siskiyou, Blanck Mass\nUK 2012 Nightmare Before Christmas curated da Shellac.\n30 novembre-2 dicembre 2012.\nShellac, Wire, Scrawl, Mission Of Burma, The Ex + Brass Unbound, Red Fang, Shannon Wright, The Membranes, ALiX, Bear Claw, Helen Money, Dead Rider, Arcwelder, Neurosis, Melt Banana, Uzeda, Prinzhorn Dance School, Three Second Kiss, Buke and Gase, Oxbow, Nina Nastasia, Zeni Geva, Bottomless Pit, Pinebender and STNNNG.\nUK 2012 ATP Curato da The National.\n7\u20139 dicembre 2012.\nThe National, Kronos Quartet, The Antlers, Owen Pallett, Boris, Tim Hecker, Sharon Van Etten, My Brightest Diamond, Wye Oak, Lower Dens, Megafaun, Suuns, Dark Dark Dark and Buke and Gase, Bear In Heaven, Local Natives, Kurt Vile, Michael Rother presents the music of Neu! and Harmonia, Deerhoof, Menomena, Youth Lagoon, Nico Muhly, Stars of the Lid, Perfume Genius, Richard Reed Parry (Arcade Fire), Mark Mulcahy (Miracle Legion), Kathleen Edwards, Hauschka, This Is The Kit, So Percussion, Hayden.\nUK 2013 Weekend 1 ATP Curato da TV on the Radio.\n10\u201312 maggio 2013.\nTV on ohe Radio, Spank Rock, El-P, Tinariwen, Shabazz Palaces, Thee Oh Sees, CSS, Saul Williams, Celebration, Talibam!, North America, Daniel Higgs (Lungfish), De La Soul, MF Doom, Doseone, Dark Dark Dark, Unknown Mortal Orchestra, Dragons of Zynth, Lone Wolf and Cub, Death Grips, Why?, Antibalas, Bouquet, Light Asylum, Marques Toliver, Mykki Blanco, Iran, The Juggs and Rain Machine.\nLondon 2013 I'll Be Your Mirror curato da Yeah Yeah Yeahs.\n4 maggio 2012.\nYeah Yeah Yeahs, The Jon Spencer Blues Explosion, The Locust, The Black Lips, The Field, J.G. Thirlwell's Manorexia, Prince Rama, Dirty Beaches, Jah Shaka, King Khan &amp; The Shrines, Big Freedia, Mick Harvey w/ guest Sophia Brous - Performing the music of Serge Gainsbourg, Anika, K Holes and DJ Jonathan Toubin.\nUK 2013 Weekend 2 ATP Curato da Deerhunter.\n21\u201323 giugno 2013.\nDeerhunter, Atlas Sound, The Breeders, Panda Bear, Avey Tare, Pere Ubu, Dan Deacon, Tim Gane, L\u00e6titia Sadier, Kim Gordon &amp; Ikue Mori, No Age, Black Lips, Tom Tom Club, Rhys Chatham con Oneida, William Basinski, Ex Models conKid Millions, Samara Lubelski, Blues Control con Laraaji, DJ Set/Spoken Word by Eric Isaacson (Mississippi Records founder), Steve Reich con The London Sinfonietta, Robyn Hitchcock, Lonnie Holley, Hollow Stars, Blue Orchids and Black Dice."}
{"id": "476957", "revid": "110157", "url": "https://it.wikipedia.org/wiki?curid=476957", "title": "Partito della Libert\u00e0 Inkata", "text": "Il Partito della Libert\u00e0 Inkata (\"Inkatha Freedom Party\", IFP), precedentemente noto come Movimento di Liberazione Culturale Nazionale Inkata (\"Inkatha National Cultural Liberation Movement\") \u00e8 un partito politico sudafricano. Fondato nel 1975 da Gatsha Mangosuthu Buthelezi, ex leader della Lega Giovanile del Congresso Nazionale Africano, rappresenta in modo particolare le aspirazioni indipendentiste del popolo zulu, e gode di un forte consenso nella provincia del KwaZulu-Natal.\nStoria.\nL'IFP nacque nel 1975 per scissione dall'African National Congress. I fondatori dell'IFP condividevano le istanze anti-apartheid dell'ANC ma si opponevano alla direzione che tale movimento aveva preso dopo gli anni sessanta, abbandonando la filosofia pacifista e gandhiana delle origini e intraprendendo azioni di guerriglia e sabotaggio attraverso il suo braccio armato, le \"Umkhonto we Sizwe\" (\"lance della nazione\").\nDopo la sconfitta del regime dell'apartheid nei primi anni novanta, la politica dell'IFP si caratterizz\u00f2 in senso indipendentista, a favore della nascita di un regno zulu autonomo. Il partito alla fine dell'apartheid propose il mantenimento e la completa indipendenza dei bantustan zulu: i separatisti neri si unirono in alleanza all'estrema destra bianca dell'Afrikaner Weerstandsbeweging nella lotta contro lo stato unico voluto dall'ANC; i paramilitari boeri addestrarono le milizie Inkhata per un periodo, dopo un accordo con il leader AWB Eug\u00e8ne Terre'Blanche.\nNon vedendo riconosciute le proprie aspirazioni nella nuova Costituzione, l'IFP reag\u00ec inizialmente scegliendo di non presentarsi alle elezioni; questa decisione fu ritrattata quando il governo centrale scese a patti con i movimenti indipendentisti zulu accordando una forte autonomia alla provincia del Natal, ribattezzata KwaZulu-Natal.\nAlle elezioni del 1994 l'IFP ottenne il 10,5% dei voti e 43 seggi. Nelle successive elezioni del 1999 il partito scese all'8,9% e 34 seggi, salvo divenire il primo partito del KawaZulu-Natal con il 41,9% dei voti. Alle ultime politiche del 2004, l'IFP ha ulteriormente diminuito i propri voti, passando al 7% ed a 28 seggi. Nelle elezioni della provincia del KawaZulu-Natal, sempre nel 2004, l'IFP abbandon\u00f2 la coalizione con l'ANC e si \u00e8 schierato con l'Alleanza Democratica. La nuova Coalizione ha ottenuto 37 seggi, contro i 38 dell'ANC, che \u00e8 stato costretto a dar vita ad un esecutivo di minoranza contando sul sostegno di liste minori.\nAlle elezioni politiche del 2009, l'IFP si \u00e8 fermato al 4,55% dei voti ed ha eletto 18 deputati, 5 in meno. Il calo dell'IFP ha avvantaggiato il Congresso del Popolo (COPE) (7,4% dei voti), formazione nata dalla scissione dell'ala anti-Zuma dell'ANC. L'IFP si \u00e8 confermata la seconda forza politica del KwaZulu-Natal con il 27,3% dei consensi, ma l'ANC \u00e8 tornata alla guida della regione con 51 seggi su 80."}
{"id": "476975", "revid": "921573", "url": "https://it.wikipedia.org/wiki?curid=476975", "title": "Raviv Ullman", "text": "Fino al 2006 era noto con il nome d'arte di Ricky Ullman.\nBiografia.\nRicky \u00e8 nato a Eilat, in Israele da genitori ebrei: Brian Ullman e Laura Ehrenkrantz; suo nonno materno, Joseph Ehrenkrantz, fa il rabbino nel Connecticut e la sua famiglia \u00e8 imparentata con Joseph Lieberman, senatore del Connecticut. \u00c8 anche cugino del rabbino David Ehrenkrantz del Massachusetts.\nDopo il suo primo compleanno, la sua famiglia si trasfer\u00ec a Fairfield, Connecticut, negli Stati Uniti. Quando era piccolo, il padre lavorava come clown. Ricky prese interesse per la recitazione dopo aver visto una produzione musicale in un campeggio per ragazzi. Frequent\u00f2 il campeggio l'estate successiva e si accaparr\u00f2 sia i ruoli principali che quelli di supporto, dandogli cos\u00ec l'aiuto nel scoprire le sue abilit\u00e0 nella recitazione, nel canto e nel ballo.\nCarriera.\nIl primo ruolo teatrale importante per Ricky fu come Louis nel tour nazionale con la compagnia di \"The King and I\", assieme a Jesse McCartney.\nAltre produzioni sulle quali lavor\u00f2 furono Peter Pan al Polka Dot Playhouse, \"The music Man\" con la New England Repertory Company, e \"Just People\" al Long Wharf Theatre. Nel 1998-1999 Ricky ricevette la nomination come migliore attore dai Connecticut Critics Awards per il suo personaggio Stanley, del lavoro teatrale di Stamford \"A Rosen by another name\".\nUllman \u00e8 pi\u00f9 famoso per il suo ruolo principale come Phil, un teenager proveniente dall'anno 2121 sulla serie di Disney Channel Phil dal futuro. La serie ha debuttato nel 2004 ed \u00e8 terminata nel 2006. Ricky ha anche recitato nel ruolo di Roscoe in \"Star ad alta definizione\" e in Sam nel telefilm per famiglie della ABC \"Searching for David's heart\". Ullman \u00e8 un membro identificato di Circle of Stars, ed \u00e8 apparso con altri membri di Circle of Stars nel video musicale di \"A Dream Is a Wish Your Heart Makes\", dove ha cantato come pure suonato la batteria.\nHa recentemente iniziato ad usare il suo nome reale, Raviv, venendo citato da guest star come Raviv Ullman in un episodio di Dr. House - Medical Division nel 2006. Ha partecipato come guest star anche in un episodio di Law and Order SVU, interpretando il ruolo del colpevole.\nVita privata.\nUllman parla correntemente l'ebraico e lo spagnolo ed ha imparato da solo a suonare la batteria. \u00c8 diplomato alla Fairfield Warde High School, dove \u00e8 stato presidente del Consiglio Studentesco.\nUno dei suoi migliori amici \u00e8 Orlando Brown, noto per interpretare Eddie Thomas nel telefilm Raven. Brown \u00e8 apparso nell'episodio \"Visite dal futuro\" della serie \"Phil dal futuro\" nel ruolo di un antagonista, Andy Baxley, e Ullman \u00e8 apparso nell'episodio \"Salvate la Vecchia Quercia\" di \"Raven\" nel ruolo di un antagonista, Jake Haskell.\nHa vissuto a Los Angeles, CA, con sei amici tra cui le famose gemelle cantanti The Veronicas, ma attualmente risiede a Brooklyn, NY . Nel febbraio 2007 \u00e8 apparso nella \"UCLA's 2007 Dance Marathon\".\nDoppiatori italiani.\nNei film in cui Ullman riveste il ruolo di doppiatore, la sua voce \u00e8 sostituita da:"}
{"id": "477004", "revid": "122483289", "url": "https://it.wikipedia.org/wiki?curid=477004", "title": "Emirato di Ras al-Khaima", "text": "Ras al-Khaima () \u00e8 uno dei sette emirati che compongono gli Emirati Arabi Uniti. Si affaccia sul Golfo Persico ed \u00e8 vicino all'emirato di Umm al-Qaywayn.\nL'8 agosto 2009 Alinghi, il defender della Coppa America, scelse questo emirato come prossima sede dell'America's Cup. Successivamente Alinghi fu costretta a rinunciare ad organizzare la manifestazione in questo emirato dopo la sentenza della Corte Suprema di New York del 27 ottobre 2009."}
{"id": "477011", "revid": "1005847", "url": "https://it.wikipedia.org/wiki?curid=477011", "title": "Emirato di Umm al-Qaywayn", "text": "L'emirato di Umm al-Quwain (in arabo: \u0623\u0645 \u0627\u0644\u0642\u064a\u0648\u064a\u0646 Umm al Quwwayn), anche Umm al Qiwain, Umm al-Qawain, Umm al-Qaywayn, Umm el-Qiwain, Umm al-Qiwain o Umm al-Qaiwain, \u00e8 uno dei sette emirati degli Emirati Arabi Uniti. Situato nel nord del paese, si affaccia sul Golfo Persico. L'emirato \u00e8 stato governato, fino alla sua morte, da bin Rashid Ahmad Al Mu'alla, che era un membro del Consiglio Supremo degli Emirati Arabi Uniti dal 1981. L'emirato nel 2007 contava circa 72.000 abitanti (che rende l'emirato il meno popolato della federazione) e ha una superficie di circa 755 km\u00b2. \u00c8 compreso tra l'emirato di Ras al-Khaima e quello di Sharja.\nGeografia fisica.\nClima.\nTra novembre e marzo, le temperature medie giornaliere sono di 26\u00a0\u00b0C mentre quelle notturne sono di 15\u00a0\u00b0C, ma nella stagione estiva possono aumentare fino a raggiungere i 40\u00a0\u00b0C con livelli di umidit\u00e0 molto elevati. La media delle precipitazioni annue \u00e8 di 42 mm. Sulla costa soffiano fresche brezze di mare durante il giorno.\nEconomia.\nTurismo.\nGrandi attrazioni turistiche sono il Forte di Umm Al Quwain (oggi riconvertito in museo), il Porto Antico, le Isole di Umm Al Quwain, gli Scavi Archeologici di Al-Dour (importante insediamento pre-islamico) e il Dreamland Aqua Park (il parco acquatico pi\u00f9 grande degli Emirati Arabi Uniti)"}
{"id": "477018", "revid": "2178", "url": "https://it.wikipedia.org/wiki?curid=477018", "title": "Euro 2000", "text": ""}
{"id": "477019", "revid": "523249", "url": "https://it.wikipedia.org/wiki?curid=477019", "title": "Sepp Piontek", "text": "Carriera.\nCalciatore.\nSquadre di club.\nCresciuto nelle giovanili del VfL Germania di Leer, debutt\u00f2 in prima squadra nel 1958 e disput\u00f2 due campionati della Amateuroberliga Niedersachsen. Nel 1960 fu ingaggiato dal , nelle cui file trascorse il resto della carriera agonistica giocando come terzino. Dopo tre anni in Oberliga Nord, la squadra fu promossa in massima serie e tra il 1963 e il 1972 Piontek disput\u00f2 203 partite nella Bundesliga, siglando 14 reti. Con il Werder vinse la Bundesliga 1964-1965, arrivando secondo nel 1967-1968, e la Coppa di Germania 1961.\nNazionale.\nNella stagione in cui vinse lo scudetto da giocatore, Piontek fu chiamato nella nazionale della Germania Ovest dal CT Helmut Sch\u00f6n e debutt\u00f2 il 13 marzo 1965 nel pareggio 1-1 contro l'Italia ad Amburgo. Disput\u00f2 con la maglia della nazionale 6 partite, l'ultima delle quali fu la vittoria per 2-0 contro l'Irlanda del Nord a Belfast il 7 maggio 1966. Non fu convocato per i Mondiali del 1966 in Inghilterra.\nAllenatore.\nInizi.\nDopo essersi ritirato allen\u00f2 subito il Werder, dove rimase tre stagioni, sedendosi successivamente sulla panchina del Fortuna D\u00fcsseldorf nella stagione 1975-1976. Fu quindi per due anni il CT della nazionale haitiana; nel 1978 fece ritorno in Germania per allenare il St. Pauli e l'anno seguente fu chiamato alla guida della nazionale danese.\nNazionale danese.\nLa sua carriera di allenatore \u00e8 legata principalmente alla nazionale danese, che nel periodo in cui la allen\u00f2 fu soprannominata \"Danish Dinamite\" (\"dinamite danese\"). Fu il primo allenatore professionista della nazionale, dove arriv\u00f2 grazie alla sponsorizzazione della Carlsberg, rimanendo alla sua guida per 115 partite. Fece ricorso a giocatori professionisti, alcuni dei quali cresciuti all'estero. Molti dei membri della squadra non avevano il senso della disciplina n\u00e9 prendevano con seriet\u00e0 l'impegno calcistico; preferivano darsi agli eccessi notturni, bevendo spesso alcolici fino a tarda notte. Trassero giovamento dall'arrivo nel 1979 di Piontek, la cui rigidit\u00e0 li spron\u00f2 a una maggiore professionalit\u00e0. Piontek cerc\u00f2 di sfruttare al meglio le grandi doti offensive dei suoi giocatori, proponendo un martellante e spettacolare gioco d'attacco che avrebbe caratterizzato tutta la sua gestione tecnica.\nTra le caratteristiche che fecero grande il gioco d'attacco di quella Danimarca, vi fu un eccezionale dinamismo, lo spirito di gruppo e l'eccezionale cambio di passo nel \"dribbling\" di giocatori come Arnesen, Elkj\u00e6r, Laudrup e i due Olsen, in grado di creare continuamente superiorit\u00e0 numerica. I primi segnali del nuovo corso si ebbero nelle qualificazioni al Campionato Mondiale di Spagna 1982, dove la Danimarca, pur eliminata da Italia e Jugoslavia, fu l'unica nazionale in grado di sconfiggere gli Azzurri nelle partite ufficiali che li portarono alla trionfale vittoria nella finale di Madrid.\nIl primo successo dell'era Piontek era arrivato nei Campionati nordici, dove la Danimarca conquist\u00f2 per la seconda volta il titolo nell'edizione 1978-1980, dopo che dal 1933 era stato appannaggio esclusivo della . I bianco-rossi ripeterono il successo anche nella successiva edizione 1981-85. Ma la prima consacrazione a livello internazionale per la Danimarca di Piontek arriv\u00f2 con il campionato d'Europa 1984 di Francia. Nel girone di qualificazione eliminarono l'Inghilterra di Bobby Robson, sconfitta 1-0 a Wembley con un rigore trasformato da Allan Simonsen. Si confermarono nella fase finale dopo aver perso la gara di esordio con i padroni di casa francesi, in cui lo stesso Simonsen sub\u00ec un grave incidente a una gamba che lo tenne lontano dai campi di gioco alcuni mesi. Proseguirono il torneo rifilando un 5-0 alla Jugoslavia e vincendo per 3-2 in rimonta contro il , che conduceva 2-0. Persero infine la semifinale ai rigori contro la Spagna quando Elkj\u00e6r fall\u00ec l'ultimo calcio dal dischetto, al termine di un incontro molto spettacolare e ricco di tensione emotiva.\nLa conferma si ebbe nel successivo campionato del mondo 1986 in cui la nazionale, al suo esordio nella fase finale della manifestazione, raccolse unanimi consensi per il grande gioco espresso, il migliore mai esibito da una squadra danese. I danesi vinsero il girone di qualificazione con autorit\u00e0, nel corso del quale sconfissero 4-2 a Copenaghen l' al termine di un apertissimo incontro. Affrontarono poi la prima fase a gruppi della rassegna iridata messicana con grande determinazione. Dopo una difficile vittoria per 1-0 sulla nella partita d'esordio, la Danimarca inflisse un pesante 6-1 all', campione uscente del Sudamerica. Gi\u00e0 qualificati agli ottavi, i danesi avrebbero affrontato il Marocco in caso di sconfitta nell'ultima gara del girone contro la . La filosofia di Piontek impose la vittoria, i tedeschi furono superati per 2-0 e l'avversaria agli ottavi fu l'ostica Spagna, in una sorta di rivincita dalla semifinale europea di due anni prima. A pochi minuti dalla fine della gara con i tedeschi era giunta l'espulsione di Arnesen, che fu squalificato e priv\u00f2 la squadra di una pedina fondamentale.\nAl termine della fase a gruppi, molti inserirono i danesi nel lotto dei favoriti alla vittoria finale, in virt\u00f9 del gioco e dei risultati spettacolari ottenuti. Dopo essere passata in vantaggio su rigore, la squadra controll\u00f2 il gioco negli ottavi contro la Spagna fino agli ultimi minuti del primo tempo, quando un disastroso retropassaggio di Jesper Olsen liber\u00f2 Emilio Butrague\u00f1o che, solo davanti al portiere, segn\u00f2 facilmente. Nella ripresa i danesi si gettarono con rabbia all'attacco e andarono vicini al raddoppio, ma furono sorpresi nuovamente da Butragueno che port\u00f2 la propria squadra in vantaggio. Con la Danimarca totalmente sbilanciata in avanti, la Spagna complet\u00f2 l'opera in contropiede aggiudicandosi l'incontro per 5-1. La stampa accus\u00f2 Piontek di non aver saputo gestire gli enormi sforzi profusi dai suoi giocatori alle temperature elevate del Messico, mentre questi imput\u00f2 la sconfitta al senso di appagamento provato dai danesi per l'ottimo torneo fino ad allora disputato.\nMalgrado il pesante passivo, in un sondaggio del 2007 condotto tra giornalisti sportivi, la Danimarca del 1986 fu inserita dalla rivista sportiva britannica World Soccer al sedicesimo posto tra le migliori squadre calcistiche al mondo di tutti i tempi. \u00c8 stata la sola formazione ad essere paragonata da molti alla grande Olanda di Cruijff e ritenuta anche migliore di quest'ultima sotto il profilo del \"dribbling\", con un numero maggiore di uomini in grado di saltare l'uomo. In un servizio della ESPN, \u00e8 stata presentata come la quinta nazionale pi\u00f9 forte tra quelle che non hanno vinto il Mondiale, alle spalle di Brasile 1950, Ungheria 1954, Olanda 1974 e Brasile 1982. \u00c8 stata anche definita il pi\u00f9 grande al mondo tra i \"cult team\", per aver conquistato la fantasia e la simpatia di intere generazioni di sportivi. Il grande allenatore scozzese Alex Ferguson la riteneva a quel tempo la pi\u00f9 grande squadra europea.\nIl periodo che segu\u00ec fu di transizione, la Danimarca si qualific\u00f2 agli Europei di eliminando la pericolosa , ma non ripet\u00e9 le prestazioni degli ultimi anni nella fase finale, perdendo tutte e tre le partite del suo gruppo. Con i migliori giocatori arrivati a fine carriera, la squadra torn\u00f2 nell'anonimato e non riusc\u00ec a qualificarsi per i Mondiali di Italia 1990, eliminata dall'emergente di Gheorghe Hagi. I deludenti risultati portarono alla fine della gestione Piontek, che in quel periodo fu anche accusato di aver depositato fondi neri in un conto bancario in Liechtenstein. Il tecnico tedesco diede le dimissioni e accett\u00f2 l'offerta di allenare la ., lasciando il posto a Richard M\u00f8ller Nielsen.\nUltimi anni della carriera.\nRimase alla guida della nazionale turca dal 1990 al 1993 e fu quindi ingaggiato per un breve periodo dai turchi del Bursaspor. Nella stagione 1995-1996 fu sulla panchina dell'Aalborg BK e nel 1997 fu chiamato al Silkeborg IF, dove rimase fino al 1999. Chiuse la carriera come CT della nazionale groenlandese, che guid\u00f2 dal 2000 al 2002.\nAltre attivit\u00e0.\nTerminata la carriera di allenatore ha lavorato come commentatore televisivo e come professore universitario.\nRiconoscimenti.\nNel 2011 Piontek \u00e8 entrato a far parte della Hall of fame del calcio danese."}
{"id": "477020", "revid": "1649409", "url": "https://it.wikipedia.org/wiki?curid=477020", "title": "Khalifa bin Zayed Al Nahyan", "text": "Biografia.\nIl principe \"Shaykh\" Khal\u012bfa bin Z\u0101yed \u0100l Nahy\u0101n \u00e8 l'attuale Presidente degli Emirati Arabi Uniti in carica dal 3 novembre 2004, nonch\u00e9 emiro dell'emirato di Abu Dhabi e governante della citt\u00e0 stessa, figlio primogenito dello scomparso Z\u0101yed bin Sul\u1e6d\u0101n \u0100l Nahy\u0101n, fratello di Mansur bin Zayd Al Nahyan e cugino di fatto di Tamim bin Hamad al-Thani, emiro del Qatar e proprietario del PSG. &lt;br&gt;\n\u00c8 considerato dalla rivista statunitense Forbes uno degli uomini pi\u00f9 ricchi del mondo, con un patrimonio stimato di circa 21 miliardi di dollari.\nNel 2013 entra in servizio il suo panfilo denominato Azzam, lo yacht pi\u00f9 grande del momento, con una lunghezza di 180 metri ed un costo di realizzazione stimato in 500 milioni di euro."}
{"id": "477021", "revid": "2057018", "url": "https://it.wikipedia.org/wiki?curid=477021", "title": "Marconi Stallions Football Club", "text": " \nIl Marconi Stallions Football Club \u00e8 un club calcistico di Sydney.\nMilita nelle National Premier Leagues, seconda serie del campionato australiano di calcio.\nLe partite in casa sono giocate al Marconi Stadium, situato nel Bossley Park, nella parte occidentale di Sydney. Nel corso della partecipazione alla \"National Soccer League\" i Marconi Stallions hanno vinto il campionato 4 volte eguagliando il South Melbourne ed il Sydney City. Insieme col South Melbourne \u00e8 l'unica squadra ad aver sempre militato nella NSL.\nStoria.\nLa societ\u00e0 calcistica dei Marconi Stallions \u00e8 nata nel 1956 ed \u00e8 principalmente sostenuta dalla \"comunit\u00e0 italiana\" in Australia.\nIl club fu fondato col nome di \"Marconi Fairfield\", in onore a Guglielmo Marconi ed al sobborgo di Fairfield a Sydney, dove il club disputa le sue partite in casa.\nIl club ha vinto il campionato australiano nel 1979, 1988, 1989 e 1993 ed \u00e8 stato vincitore della Australian Cup nel 1980."}
{"id": "477024", "revid": "1745361", "url": "https://it.wikipedia.org/wiki?curid=477024", "title": "Foco (figlio di Ornizione)", "text": "Foco () \u00e8 un personaggio della mitologia greca, e uno dei possibili eponimi della Focide.\nGenealogia.\nFiglio di Ornizione, spos\u00f2 Antiope e divenne padre di Ornizione (od Ornito), figlio a cui diede il nome del proprio padre e che a sua volta divenne il padre di Naubolo.\nMitologia.\nCur\u00f2 Antiope che ritrov\u00f2 mentre vagava in preda alla follia dovuta all'influenza di Dioniso ed in seguito la spos\u00f2. \nLasci\u00f2 in regno di Corinto al fratello Toante e fu il primo colonizzatore della Daulide (che comprendeva citt\u00e0 di Tithorea ed una parte del monte Parnaso) e divenne l'eponimo della Focide estendendone il territorio. \nIl suo nome significa \"foca\" e Pausania scrive che i due coniugi (lui ed Antiope) sono stati seppelliti nella stessa tomba.\nPer via dell'omonimia viene a volte confuso con il figlio di Poseidone e di Pronoe (figlia di Asopo) che a sua volta \u00e8 ritenuto l'eponimo della stessa regione."}
{"id": "477031", "revid": "1226", "url": "https://it.wikipedia.org/wiki?curid=477031", "title": "Ritorno all'Isola Misteriosa", "text": ""}
{"id": "477032", "revid": "5456", "url": "https://it.wikipedia.org/wiki?curid=477032", "title": "Marconi Stallions", "text": ""}
{"id": "477043", "revid": "1573940", "url": "https://it.wikipedia.org/wiki?curid=477043", "title": "Curculionoidea", "text": "La superfamiglia Curculionoidea , \u00e8 un vasto raggruppamento dell'ordine dei Coleotteri (sottordine Polyphaga, infraordine Cucujiformia), comprendente oltre 60.000 specie.\nDescrizione.\nLa caratteristica morfologica pi\u00f9 importante, non sempre evidente, \u00e8 il prolungamento del capo in un processo allungato, detto rostro, che nella terminologia comune spesso \u00e8 indicato con i termini di \"proboscide\" o \"becco\".\nAll'apice del rostro si articolano le appendici dell'apparato boccale masticatore e ai lati le antenne.\nNei Curculionidae, lo scapo trova alloggiamento in un apposito solco del rostro detto \"scroba\". Questa tipica conformazione non \u00e8 tuttavia presente in molte famiglie e sottofamiglie dei Curculionoidea: negli Attelabidae, nei Brentidae, negli Anthribidae e negli Scolytinae, una sottofamiglia di Curculionidae la cui morfologia apparentemente li accosta agli Anobiidae, per via delle dimensioni generalmente piccole, con lunghezza del corpo inferiore ai 6 millimetri.\nBiologia.\nI Curculionoidei sono uno dei raggruppamenti pi\u00f9 importanti dei Coleotteri, sia per il numero di specie comprese, sia per l'importanza economica. Sono per la maggior parte insetti fitofagi, con regimi alimentari vari (fillofagi, xilofagi, rizofagi, carpofagi, ecc.), che generalmente si sviluppano, almeno negli stadi giovanili, in gallerie scavate all'interno degli organi attaccati. Sono dannosi alle coltivazioni erbacee e arboree, alle derrate alimentari, alle essenze forestali. Di particolare importanza, nell'ambito dei Curculionidi \u00e8 la sottofamiglia degli Scolytinae, comprendente molte specie considerate tra le pi\u00f9 dannose agli ecosistemi forestali.\nSistematica.\nQuesto raggruppamento \u00e8 stato oggetto di importanti revisioni, fra le quali si cita l'inserimento della superfamiglia degli Scolytoidea, contemplata nella tassonomia classica, all'interno della famiglia dei Curculionidae al rango di sottofamiglia.\nStudi filogenetici basati sul DNA ribosomale (Marvaldi 2002) hanno portato a definire le seguenti famiglie\nUna recente revisione (Bouchard 2011) assegna alla superfamiglia Curculionoidea le seguenti famiglie:"}
{"id": "477044", "revid": "125706042", "url": "https://it.wikipedia.org/wiki?curid=477044", "title": "Pasquale Panico", "text": "Di origine operaio agricolo con licenza elementare, si iscrive al PCI nel 1944. Dal 1944 al 1946 \u00e8 vice capo della lega dei braccianti di Cerignola. Dal 1947 al 1948 \u00e8 Segretario della terza sezione del PCI di Cerignola. Dal 1949 al 1952 \u00e8 il primo Segretario provinciale e membro della Direzione nazionale della Fgci. Nel 1953 \u00e8 Segretario provinciale della Federbraccianti. \nDal 1944 al 1957 \u00e8 Segretario della Camera del lavoro di Cerignola. Nel 1956 \u00e8 stato eletto, nel Collegio di Cerignola, primo consigliere provinciale, nella lista del PCI. \nDal 1958 al 1970 \u00e8 Segretario generale della Cgil della provincia di Foggia. Nello stesso periodo \u00e8 rieletto consigliere, assessore e vice presidente dell'Amministrazione provinciale ed \u00e8 consigliere comunale al comune di Foggia. \nDal 1970 al 1979 \u00e8 consigliere regionale alla Regione Puglia, vice presidente del Consiglio regionale nella prima Legislatura ed \u00e8 Presidente della Commissione Agricoltura nella seconda Legislatura. Dal 1972 al 1975 \u00e8 Presidente provinciale dell'Arci Uisp. Dal 1975 al 1977 \u00e8 Presidente provinciale dell'Alleanza contadini. \nEletto Senatore nel 1979 nel Collegio di Cerignola, fa parte della Commissione Lavoro. Nello stesso periodo \u00e8 Presidente provinciale della Commissione Federale di Controllo. \u00c8 stato promotore e cofirmatario dell'emendamento alla legge di riordino del sistema universitario che ha schiuso le porte all'istituzione dell'Universit\u00e0 di Foggia.\nDal 1983 al 1989 \u00e8 Presidente regionale della Commissione Federale di Controllo. Dopo la Bolognina si schiera contro la decisione di Achille Occhetto di sciogliere il PCI ed \u00e8 il coordinatore provinciale della Mozione che a livello nazionale fa capo ad Pietro Ingrao. Partecipa alla costituzione della Federazione provinciale di Rifondazione Comunista, ma decide, dopo lo scioglimento del PCI, di non iscriversi n\u00e9 a Rifondazione n\u00e9 al Partito Democratico della Sinistra."}
{"id": "477054", "revid": "1718925", "url": "https://it.wikipedia.org/wiki?curid=477054", "title": "Val di Rabbi", "text": "La val di Rabbi (\"val de Rabi\" in rabbiese) \u00e8 una valle alpina che corrisponde grossomodo al comune trentino di Rabbi, laterale della val di Sole; \u00e8 percorsa dal torrente Rabbies ed ha orientamento da nord a sud.\nGeografia fisica.\nLa valle \u00e8 parallela per orientamento alla val di Peio e da questa separata dalla catena di monti Cima Rossa-Vegaia-Tremenesca-Camocina. Il versante opposto confina con la val di Br\u00e9simo in val di Non e con le altoatesine val Martello e val d'Ultimo. Si collega alla Bassa val di Sole tra Mal\u00e9 e Terzolas. I suoi abitanti sono chiamati \"Rabbiesi\". Ha un'evidente conformazione a V, con ripidi fianchi boscosi e rocciosi, prateria sul fondovalle interessata da varie conoidi alluvionali e canaloni di valanga, testimonianza dell'antico e recente lavoro del tempo.\nLa val di Rabbi \u00e8 tra gli ambienti pi\u00f9 caratteristici dell'intera provincia di Trento sia per il paesaggio naturale che per l'intervento antropico profondamente unitario e forse anche per questo motivo \u00e8 stata inserita nel parco nazionale dello Stelvio. La derivazione toponomastica si pu\u00f2 far risalire ad una base prelatina \"rova\" o \"rava\" che significa \"smottamento\" con il successivo avvento del latino medioevale \"rabius\", riferito al carattere impetuoso del torrente che solca la valle, detto Rabbies.\nGeografia antropica.\nFrazioni.\nLa val di Rabbi \u00e8 formata da frazioni sparse senza un centro ben definito: \nStoria.\nFino al 1000, a differenza di gran parte delle localit\u00e0 solandre, Rabbi dovrebbe essere stata \"terra di nessuno \"e priva quindi di insediamenti causa l'asprezza del suo territorio. La sua giurisdizione apparteneva ai feudatari di castel Caldes e in particolare al membro pi\u00f9 anziano della casata. Secondo A. Gorfer il periodo insediativo avvenne nei secoli dal X al XIV durante il fenomeno europeo del primo assalto alle risorse naturali. Storicamente e giuridicamente sono importanti le \"consortele\", compropriet\u00e0 collettive collegabili alla divisione degli antichi beni feudali. Possono anche essere considerate le remote radici dello sviluppo cooperativistico trentino di fine Ottocento.\nNumerose sono le leggende che circondano la zona: si narra che a Rabbi le streghe trescavano attorno ad un masso di grandi dimensioni e che l'anima inquieta del \"Grotol\", un aguzzino dei conti di Caldes, impauriva la gente con rumori di catene, orme di capra sulla neve e rotolando sassi verso i masi. Storicamente la formazione in comune autonomo \u00e8 piuttosto recente, risalendo al 1800. Non esiste infatti alcun centro che porti il nome di Rabbi.\nEconomia.\nI rabbiesi si distinguevano negli anni passati in tutti quei lavori legati al mondo agricolo e pastorale. Erano conosciuti particolarmente come valenti pastori, malgari e casari, professione quest'ultima che assicurava autorit\u00e0 e rispetto. L'avarizia del suolo ha sempre alimentato una forte emigrazione. Le professioni pi\u00f9 gettonate erano quelle di \"squadratori di legname\", \"segantini\" chiamati in dialetto \"rasejini\" e infine nello scorso secolo gli operai addetti alla costruzione di linee ferroviarie, detti in dialetto \"aisimponeri\". In passato la sponda destra della val di Rabbi \u00e8 stata oggetto di estrazioni minerarie, anche se molto modeste rispetto alla Val di Peio. Attualmente l'economia \u00e8 legata al turismo ed all'agricoltura.\nTurismo.\nLa val di Rabbi ha conosciuto un affollato turismo d'\u00e9lite, dovuto alla scoperta ed allo sfruttamento delle acque minerali. A met\u00e0 '800 Rabbi era una ridente stazione di cura che accoglieva molti visitatori per stagione. Nel secolo scorso il sacerdote e scienziato Antonio Stoppani, autore de \"Il Bel Paese\" e frequentatore della localit\u00e0, augurava a questi luoghi un prospero futuro turistico. Era luogo di villeggiatura anche per il musicista Arturo Benedetti Michelangeli.\nSociet\u00e0.\nParticolarit\u00e0 linguistiche.\nIl rabbiese, ovvero il dialetto parlato in Val di Rabbi, appartiene alle parlate retoromanze e nello specifico esso \u00e8 assimilato al ladino anaunico-solandro.\n\u00c8 caratterizzato fonologicamente dalla semi-palatizzazione dei fonemi \"c e g\" davanti a vocale, con la conseguente formazione di \"chj-\" e \"j-\". In particolare il suono \"chj\", con pronuncia molto aspirata, \u00e8 considerato fattor comune di tutte le genti ladine antiche (elevando il dialetto di Rabbi ad un dialetto antico e conservativo) ed anche in Val di Non, in Val di Fassa e nell'Alta Val di Fiemme, prima del fonema \"\u0107\" persisteva l'uso del fonema \"chj\", specialmente davanti alla vocale \"a\" (ancora oggi esso viene utilizzato nella parlata nell'alta Anaunia, come per esempio nel paese di Fondo).\nAltra caratteristica fonetica peculiare della parlata rabbiese \u00e8 la vocale usata come finale per il genere femminile. Generalmente trascritta con i grafemi \u00f4 o \u00e5, essa \u00e8 senza dubbio un indice di quanto il dialetto di Rabbi, a differenza dei dialetti ad esso tassonomicamente pi\u00f9 legati (come appunto le varianti nonese), abbia resistito molto bene al \"naturale\" processo di italianizzazione fonetica tuttora in atto. \nQuesto suono \u00e8 oggi pronunciato largamente come [o], ma presumibilmente ricorre come evoluzione del fonema \"\u00f6\" o \"\u00eb\" (che ancora si riscontra nella pronuncia di parlanti pi\u00f9 anziani e soprattutto in parole come \"chjas\u00f4\", dove il fonema subisce una tendenza ad anteriorizzarsi per analogia con l'italiano): nella parlata comune attuale, come detto, il fonema \u00e8 chiuso e posteriorizzato, secondo peraltro le tendenze generali che si ritrovano negli altri dialetti simili. Il fatto che questo fonema sia ancora percepito come diverso da \"a\" e \"o\" italiane, evidenzia quanto il dialetto di Rabbi sia stato e sia ancora particolarmente conservativo rispetto al cambiamento sub\u00ecto da quasi tutti gli altri dialetti solandri e non solo.\nSi riscontra nel dialetto rabbiese un largo uso delle vocali \"alterate\" \u00fc ed \u00f6. Nella parlata della val di Rabbi sono presenti i gruppi consonantici \"pl\" (plan-piano/a e planger-piangere), \"gl\" (glesi\u00f4-chiesa e la glac'-ghiaccio), \"cl\" (secl\u00f4-secchio e recl\u00f4-orecchio), \"bl\" (blainch-bianco e sablon-sabbia), tratti caratteristici delle parlate ladine. Anche dal punto di vista lessicale, il \"rabj\u00e9s\" \u00e8 considerato d'avanguardia, utilizzando parole che vengono usate ormai in pochi altri paesi delle valli vicine. Nel censimento del 2011 il 5,00% degli abitanti si \u00e8 dichiarato appartenente al gruppo linguistico ladino."}
{"id": "477056", "revid": "24823", "url": "https://it.wikipedia.org/wiki?curid=477056", "title": "Benjamin De Jaeger", "text": ""}
{"id": "477057", "revid": "86599", "url": "https://it.wikipedia.org/wiki?curid=477057", "title": "Cratere Calippus", "text": ""}
{"id": "477060", "revid": "729019", "url": "https://it.wikipedia.org/wiki?curid=477060", "title": "Acromion", "text": "Il processo acromiale o acromion (dal greco: akros, \"pi\u00f9 alto\" e \u014dmos, \"spalla\") \u00e8 una parte anatomica della scapola. Assieme al processo coracoideo si estende lateralmente al di sopra dell'articolazione della spalla.\nAnatomia.\n\u00c8 la continuazione della spina della scapola e si protende anteriormente a forma di uncino.\nNell'uomo l'acromion si articola con la clavicola a formare l'articolazione acromioclavicolare.\nVi si distinguono una faccia superiore ed una inferiore ed un margine mediale e uno laterale.\nFacce.\nLa faccia superiore \u00e8 coperta dalla pelle, mentre quella inferiore sovrasta l'articolazione scapoloomerale.\nMargini.\nIl margine mediale presenta una faccia articolare con cui contrae rapporto la clavicola;\nil margine laterale \u00e8 la prosecuzione del labbro inferiore del margine superiore della spina scapolare.\nOsso acromiale.\nIn circa il 2,7 % della popolazione la parte finale dell'acromion non si consolida con il resto della scapola e resta parzialmente mobile."}
{"id": "477061", "revid": "270833", "url": "https://it.wikipedia.org/wiki?curid=477061", "title": "Passo del Turchino", "text": "Il passo del Turchino \u00e8 un valico appenninico posto tra il comune di Masone e il comune di Mele oltrepassato dalla strada statale 456 del Turchino che collega Isola d'Asti a Genova Voltri attraverso Acqui Terme e quindi Genova con il settore sud-occidentale della provincia di Alessandria e con Asti.\nToponimo.\nIl toponimo del colle \u00e8 di origine incerta, il valico lo riprende dal soprastante monte Turchino, un'altura di 672\u00a0m che divide le valli dei torrenti Gorsexio e Ceresolo (bacino del Leiro) dalla valle Stura.\nGeografia.\nL'altitudine reale del passo, sul quale transitano il sentiero dell'Alta Via dei Monti Liguri e la strada carrozzabile proveniente dall'Acquasanta, attraverso le \"Giutte\", \u00e8 di 588\u00a0m s.l.m. mentre la quota 532\u00a0m s.l.m. si riferisce alla galleria di valico sulla strada statale, che passa pi\u00f9 in basso.\nStoria.\n\u00c8 uno dei passi pi\u00f9 bassi dell'intera catena appenninica, tuttavia fino all'epoca moderna gli fu preferito il vicino Giovo di Masone (676\u00a0m s.l.m.), un altro valico posto circa ad ovest del Turchino, in prossimit\u00e0 del quale transita l'attuale strada provinciale del Faiallo e che, fino alla met\u00e0 del XIX secolo, era attraversato dall'antica via della \"Canellona\", strada di epoca probabilmente alto-medievale, che consentiva di collegare Voltri e Masone, attraverso il crinale che separa la Val Leira dalla Val Cerusa.\nL'importanza del passo del Turchino, come via di comunicazione tra mar Ligure e pianura piemontese, risale quindi a tempi relativamente recenti, ossia al 1872, quando venne aperta la \"strada carrozzabile del Turchino\", che soppiant\u00f2 il vecchio tracciato.\nNel 1894 venne poi inaugurata la linea ferroviaria Acqui-Ovada-Genova che supera il valico con una galleria di , perfettamente rettilinea, congiungendo le stazioni di Mele e Campo Ligure.\nOggi il passo non \u00e8 molto battuto dal traffico automobilistico che si \u00e8 in gran parte spostato sull'autostrada A26, aperta al traffico nel 1977, destinando il valico al solo traffico automobilistico locale o turistico.\nA partire del XIII secolo, e fino al XVI secolo, nella zona del \"monte Turchino\" acquis\u00ec notevole importanza l'estrazione della quarzite che era usata nella valle Stura per la produzione del vetro, tanto che la pietra stessa veniva chiamata \"pietra turchina\". Un centro importante per la produzione del vetro era posizionato nella valle Gargassa (il torrente Gargassa \u00e8 un affluente dello Stura di Ovada), in localit\u00e0 Veirera, dove \u00e8 stata accertata la presenza di una fornace risalente al XIII secolo.\nStrage del Turchino.\nNelle vicinanze, lungo la strada provinciale 73 del passo del Faiallo, collegante Mele e l'entroterra voltrese con l'alta Valle dell'Orba, si trova il \"Sacrario dei Martiri del Turchino\" che ricorda l'eccidio di 59 detenuti politici prelevati dal carcere di Marassi di Genova, perpetrato dai nazisti il 19 maggio 1944.\nLa nuova galleria.\nNella seconda met\u00e0 del 2010 sono stati aperti i cantieri per la realizzazione di una nuova galleria di valico a sostituzione della precedente, la quale era di sezione ridotta e percorribile solo a senso unico alternato con semafori, e vietata ai mezzi pesanti.\nLa nuova galleria, di 270\u00a0m di lunghezza (20 artificiali e 250 in galleria naturale) \u00e8 stata realizzata a una quota inferiore della precedente (circa 10\u00a0m), con due corsie di 3,5\u00a0m di larghezza. Essendo questa percorribile anche dai mezzi pesanti, crea un'alternativa in caso di eventuali interruzioni sull'autostrada A26, e un ammodernamento infrastrutturale a favore della mobilit\u00e0 delle comunit\u00e0 di Mele, Fado e Masone. \u00c8 inoltre transitabile contemporaneamente nei due sensi di marcia.\n\u00c8 stata inaugurata e aperta al transito il 19 ottobre del 2013. Per iniziativa della Provincia di Genova e dei Comuni di Mele e Masone, il nuovo tunnel \u00e8 stato dedicato ai Martiri del Turchino.\nCiclismo.\nNell'ambito sportivo ciclistico, il passo del Turchino \u00e8 noto per essere la prima asperit\u00e0 di rilievo nonch\u00e9 il punto pi\u00f9 elevato della Milano-Sanremo, la classica ciclistica di primavera, durante la quale la salita viene affrontata dal versante pi\u00f9 lungo e facile. Quando, ai tempi di Coppi e Bartali, la strada era ancora sterrata, la salita era considerata impegnativa e provocava selezione tra i corridori.\nIl passo del Turchino in televisione.\nIl 20 gennaio del 1978 all'interno dello spettacolo televisivo Portobello, condotto da Enzo Tortora, Piero Diacono, un tranviere milanese, propose lo spianamento del passo del Turchino come metodo per diminuire la formazione della nebbia nella pianura padana. La proposta suscit\u00f2 sui media un acceso dibattito, con intervento di illustri meteorologi sull'influsso che una maggiore circolazione d'aria marina avrebbe potuto avere sulla nebbia."}
{"id": "477062", "revid": "1982", "url": "https://it.wikipedia.org/wiki?curid=477062", "title": "Andre Cailleux", "text": ""}
{"id": "477064", "revid": "287204", "url": "https://it.wikipedia.org/wiki?curid=477064", "title": "Dragan Stojkovic", "text": ""}
{"id": "477067", "revid": "339392", "url": "https://it.wikipedia.org/wiki?curid=477067", "title": "O.C.", "text": ""}
{"id": "477071", "revid": "767487", "url": "https://it.wikipedia.org/wiki?curid=477071", "title": "Blaze Bayley", "text": "Gran parte della sua fama \u00e8 tuttavia da attribuire al ruolo di cantante degli Iron Maiden ricoperto tra il 1994 e il 1999, prendendo il posto di Bruce Dickinson, che se ne and\u00f2 per dedicarsi pienamente alla sua attivit\u00e0 solista.\nBiografia.\nAll'inizio della sua attivit\u00e0 musicale Bayley era il leader di un gruppo heavy rock di culto in Inghilterra, i Wolfsbane, ma nel 1994 il cantante si un\u00ec a sorpresa agli Iron Maiden aggiudicandosi il posto (lasciato vacante dallo storico cantante Bruce Dickinson per potersi dedicare ai suoi progetti solisti). Con la band britannica Bayley ha inciso gli album \"The X Factor\" nel 1995 e \"Virtual XI\" nel 1998. Questi album non riuscirono a ripetere il successo commerciale dei precedenti, n\u00e9 le critiche furono positive.\nBayley venne incolpato da molti \"fan\" per il fallimento commerciale dei due dischi, salvo venire rivalutato negli anni a venire. Divisero anche le sue prestazioni live: gli arrangiamenti della band non tennero conto del timbro vocale molto diverso di Bayley rispetto a quello di Dickinson, e a complicare le cose vi furono anche un incidente motociclistico e una pesante allergia alle corde vocali che colpirono il nuovo cantante. Secondo indiscrezioni mai confermate Bayley ebbe forti tensioni con Nicko McBrain e Janick Gers. Steve Harris, leader indiscusso dei Maiden, non aveva alcuna intenzione di dimissionarlo, ma di fronte all'ultimatum degli altri membri che avrebbero minacciato degli abbandoni, fu costretto a licenziare il cantante. Bayley lasci\u00f2 dunque gli Iron Maiden per favorire il ritorno di Bruce Dickinson nel febbraio del 1999.\nBayley ne usc\u00ec psicologicamente distrutto ma non si arrese avviando immediatamente la sua nuova carriera. L'anno seguente, incise il suo primo album con la sua nuova band, i Blaze, successivamente rinominata Blaze Bayley Band. Complessivamente nell'era post-Maiden da solista ha inciso finora undici album in studio, sei album dal vivo, una raccolta, un EP e altrettanti DVD dal vivo. Questi lavori sono stati tutti ben recensiti dalla critica e hanno permesso al cantante di riprendersi non solo musicalmente ma anche psicologicamente, dopo il licenziamento dai Maiden.\nChiusa l'era Blaze il cantante fonda una nuova band chiamata semplicemente con il suo nome: Blaze Bayley Band (BBB) che nella sua primissima incarnazione realizza un DVD, \"Alive in Poland\". Trovata successivamente una formazione stabile e particolarmente coesa (i fratelli colombiani David Bermudez e Nico Bermudez, ex Underthtreat rispettivamente basso e chitarra, Jay Walsh ex Fourwaykill alla seconda chitarra e Lawrence Paterson ex Chokehold, successivamente rimpiazzato dall'italiano Claudio Tirincanti, alla batteria), incider\u00e0 in particolare due album \"The Man Who Would Not Die\" e \"Promise and Terror\" oltre ad alcune pubblicazioni live. A cavallo fra i due dischi, nel luglio 2008 Blaze si \u00e8 trovato costretto a vegliare sulle condizioni della moglie Debbie Hartland, ricoverata in un ospedale in seguito a una grave ischemia cerebrale che l'ha colpita nella loro casa. Il 27 settembre 2008 il sito ufficiale di Blaze d\u00e0 la triste notizia della sua scomparsa a causa di una seconda ischemia.\nLa donna, oltre ad essere la moglie del cantante, \u00e8 stata anche la manager del gruppo, e stava ultimando l'organizzazione del tour. In seguito a questa tragedia, Blaze ha ammesso di voler proseguire con la vita on the road, perch\u00e9 \u00e8 ci\u00f2 che la sua consorte avrebbe desiderato, cancellando solo alcune date per poterle stare accanto. Molte di queste vicende sono narrate nella biografia semi-ufficiale del cantante, \"At The End Of The Day\", scritta dal batterista Larry Paterson.\nLa Blaze Bayley Band girer\u00e0 il mondo ininterrottamente per due anni e mezzo. Il 29 marzo 2011 Bayley in persona, dal suo sito web, annuncia per\u00f2 a sorpresa la separazione da questa formazione per motivi \"finanziari e di salute\", dichiarando l'impossibilit\u00e0 economica di tenere in vita una formazione a tempo pieno nella quale due membri - i fratelli Bermudez - sono costretti pi\u00f9 volte l'anno a rientrare in Colombia a spese della band per rinnovare i propri permessi di soggiorno per l'Europa, a volte con tempistiche interminabili che costringono a sostituzioni all'ultimo minuto dei musicisti (spesso al loro posto si esibiranno Chris e Luke Appleton della band Fury Uk oltre a Dave Andrews che pi\u00f9 tardi entrer\u00e0 nella formazione).\nBlaze annuncia comunque la volont\u00e0 di proseguire la sua carriera solista ma collaborando di volta in volta con diversi musicisti. La prima formazione ufficiale dal vivo ha visto la conferma di Claudio Tirincanti alla batteria, il ritorno di Dave Andrews (membro live in alcune date del 2009) alla chitarra, e l'innesto dei belgi Steve Deleu e Nick Meganck rispettivamente alla seconda chitarra e al basso. Alla fine dell'anno viene annunciato che gli stessi musicisti costituiranno anche la live band di Ripper Owens, ex cantante dei Judas Priest. Nel frattempo Bayley e la sua nuova compagna, Eline, danno il benvenuto alla propria primogenita Alice, venuta alla luce nel 2011. La coppia convoler\u00e0 a nozze due anni dopo, nell'agosto 2013.\nI progetti portati avanti nel 2011 da Blaze Bayley sono stati molteplici: un tour acustico (accompagnato in Inghilterra dal fedele amico e chitarrista dei Wolfsbane Jase Edwards e in Italia da Andrea Neri), e la prima tourn\u00e9e sul suolo americano dai tempi dei Maiden (accompagnato dalla band canadese Man The Destroyer e dal chitarrista statunitense Rick Plester, che diventer\u00e0 un occasionale collaboratore di Bayley). Parallelamente il cantante si esibisce nuovamente in numerose date live e giunge all'incisione di nuovo materiale con la sua prima band ormai stabilmente riunita, i Wolfsbane.\nIl 2012 sar\u00e0 un'annata altrettanto intensa. Bayley a febbraio affronta un tour in Russia assieme all'altro ex cantante degli Iron Maiden, Paul Di'Anno e presenta un nuovo lavoro in studio: \"The King of Metal\" (tributo ai fans, che Bayley definisce \"i soli re dell'heavy metal\") promosso da un massiccio tour mondiale. Il disco, registrato fra i Fear Studio di Ravenna e l'Olanda, e mixato in parte da Tony Newton nello studio del leader degli Iron Maiden Steve Harris, in parte da Rick Plester negli USA e in parte da Raoul Soentken nei Paesi Bassi, ha visto la partecipazione di tre musicisti italiani: il fidato Claudio Tirincanti, il chitarrista Andrea Neri (della band romana Stage of Reality), il bassista Matteo \"Lehmann\" Grazzini (dei thrasher bolognesi Neurasthenia). Completa la formazione il chitarrista Thomas Zwijsen, giovane talento olandese diventato un fenomeno sul web per i video dei suoi riarrangiamenti classici dei pezzi degli Iron Maiden. Zwijsen risulta coautore di gran parte dei brani assieme allo stesso Bayley. La stessa formazione che ha registrato l'album \u00e8 anche a tutti gli effetti la nuova live band del cantante britannico, che fra marzo e maggio affronta un tour europeo di oltre 60 date. Il 2012 \u00e8 fitto di impegni: a luglio un tour acustico in compagnia di Thomas Zwijsen, in ottobre un mini-tour con i Wolfsbane, a novembre un ulteriore co-headlining tour assieme a Paul Di'Anno (Europa dell'Est, Australia e Nuova Zelanda).\nNel 2013 oltre alla consueta, intensissima attivit\u00e0 live (in particolare con Di'Anno) d\u00e0 vita a nuovi tour acustici in Brasile (con Zwijsen e la violinista olandese Anne Bakker), Europa ed Usa. Negli States Bayley si esibisce col progetto The Foundry, all-star band che vede coinvolti il chitarrista Rick Plester (Black Symphony), il bassista John Moyer (Adrenaline Mob, Disturbed, Queensr\u00ffche) e il batterista degli Scorpions, James Kottak. \nNello stesso anno, a suggellare l'esperienza acustica, esce l'EP \"Russian Holiday\" della coppia Bayley-Zwijsen con rivisitazioni unplugged di alcune canzoni della carriera solista di Blaze, un brano con gli Iron Maiden e l'inedito \"Russian Holyday\".\nIl cantante annuncia quindi per novembre 2013 l'uscita di \"Soundtracks of my Life\", doppio best of con cui Bayley intende celebrare i 30 anni dietro al microfono. Ci sono anche due inediti (\"Hatred\" e \"Eating Children\") che Bayley ha scritto e inciso con Rick Plester e per i quali vengono girati due videoclip promozionali. L'album sar\u00e0 seguito da un tour mondiale nel 2014. Per la parte europea del tour di \"Soundtracks of my life\" i musicisti che accompagnano Blaze sono i membri della band inglese Absolva: Chris Appleton (chitarra, gi\u00e0 con Blaze in alcune apparizioni live), Dan Bate (basso, poi sostituito temporaneamente da Luke Appleton, fratello di Chris e musicista dei blasonati Iced Earth, quindi da Karl Schramm) e Martin McNee (batteria). Con gli Absolva viene registrato il DVD Live in Prague che contiene un concerto del Soundtracks of My Life European Tour pi\u00f9 altri bonus. Nel frattempo in Slovacchia e Germania, con altri musicisti, Blaze d\u00e0 vita ad alcuni show esclusivi incentrati su brani del suo periodo negli Iron Maiden, celebrando cos\u00ec i 20 anni dal suo ingresso nella Vergine di Ferro. In inverno il cantante ritorna in Sudamerica, Canada e Usa. In quest'ultimo Paese torna ad esibirsi con l'all-star band The Foundry assieme a Plester, Moyer e al batterista dei Twisted Sister A.J. Pero (in alcune date sostituito da Bobby Jarzombek). Nel 2015 in Sudamerica effettua un breve tour sotto l'egida \"Metal Singers\" assieme ai colleghi vocalist Udo Dirkschneider, Ripper Owens e Mike Vescera.\nNel 2016 vede la luce il nuovo album \"Infinite Entanglement\", un concept che ritorna alle tematiche sci-fi degli esordi, scritto e registrato con i musicisti degli Absolva. \"Human\" \u00e8 il primo singolo e videoclip del nuovo disco. Blaze effettuer\u00e0 un lungo tour mondiale, esibendosi anche come ospite dei Disturbed al Download Festival e negli Usa assieme ai cantanti Geoff Tate e Tim Owens nel progetto \"Trinity\". Un anno dopo arriva il nuovo album \"Endure and Surive - Infinite Entanglement part II\", secondo capitolo della trilogia. Il primo singolo e video \u00e8 proprio la \"title track\". Nel 2018 viene pubblicato il terzo capitolo \"The Redemption of William Black - Infinite Entanglement Part III\", seguito lo stesso dall'album acustico \"December Wind\" con cui si rinnova la collaborazione con Thomas Zwijsen.\nil 9 aprile 2021 \u00e8 stato pubblicato l'undicesimo album in studio da solista \"War Within Me\".\nCollegamenti esterni.\nBLAZE BAYLEY AL MUSIC GARDEN 2009"}
{"id": "477078", "revid": "125731181", "url": "https://it.wikipedia.org/wiki?curid=477078", "title": "Cronaca di una morte annunciata (film)", "text": "Cronaca di una morte annunciata \u00e8 un film del 1987 diretto da Francesco Rosi.\nIl soggetto \u00e8 tratto dall'omonimo romanzo di Gabriel Garc\u00eda M\u00e1rquez.\nTrama.\nIl maturo dottor Cristof Bedoya scende dal battello che l'ha ricondotto lungo il fiume a uno sperduto villaggio della Colombia, dove ha fatto la sua prima pratica medica, chiamato a dirigerne l'ospedale. L'assalgono i ricordi della giovinezza, quando il ventunenne amico Santiago Nasar, rampollo di una famiglia benestante del paese, venne ucciso a coltellate dai fratelli Vicario, per vendicare l'onore della loro sorella Angela che, ripudiata subito dopo le nozze dal marito Bayardo San Roman perch\u00e9 non illibata e violentemente pressata dai familiari, si era lasciata sfuggire il nome del giovane colpevole.\nSull'onda dei ricordi, Bedoya riesce a ricostruire pezzo per pezzo la cronaca dell'uccisione dell'amico, dall'arrivo dello spavaldo Bayardo, al suo vano corteggiamento di Angela che lo rifiuta, ai modi strafottenti e alla sfacciata profusione di denaro con cui riesce a convincere la famiglia a concedergliela in sposa, fino alle nozze fiabesche, cui far\u00e0 seguito il ripudio e la tragica uccisione dell'amico, davanti al passivo fatalismo di quasi tutto il paese, riversato sulla piazza in occasione del passaggio del vescovo. Nessuna prova concreta delle presunte responsabilit\u00e0 di \"seduttore\" di Santiago affiora dalle ostinate ricerche dell'amico. Frattanto Angela, incredibilmente fedele al marito, continua a scrivergli lettere su lettere per anni, fino al ritorno di lui al paese e alla patetica riconciliazione finale.\nDistribuzione.\n\u00c8 stato presentato in concorso al 40\u00ba Festival di Cannes, il film \u00e8 stato girato in Colombia, tra Mompos e Cartagena de Indias.\nCritica.\nIl film non venne molto apprezzato dalla critica, che ne denunci\u00f2 l'incapacit\u00e0 di rendere appieno gli intenti e le atmosfere del romanzo salvando comunque l'interpretazione di Gian Maria Volont\u00e9:"}
{"id": "477080", "revid": "188116", "url": "https://it.wikipedia.org/wiki?curid=477080", "title": "Giunta regionale", "text": "La giunta regionale \u00e8 l'organo di governo della Regione, come stabilito dall' della Costituzione.\n\u00c8 un organo collegiale composto dal presidente della Giunta regionale e dagli assessori; in quanto tale, per quest'organo vale il principio della responsabilit\u00e0 politica solidale dei suoi componenti.\nIl numero dei componenti della giunta, indicato nei rispettivi statuti regionali, varia da regione a regione.\nL'art. 14, comma 1, lett. b) del decreto-legge n. 138/2011 prevede che il numero massimo degli assessori regionali sia pari o inferiore a un quinto del numero dei consiglieri regionali, con arrotondamento all'unit\u00e0 superiore.\nElezione.\nI membri della giunta sono nominati dal presidente della Regione, il quale li pu\u00f2 scegliere sia tra componenti eletti al Consiglio regionale sia tra persone non elette a far parte del Consiglio.\nLa giunta, in quanto nominata dal presidente della Regione, non deve pi\u00f9 ottenere la fiducia del Consiglio regionale.\nGli statuti regionali possono disporre diversamente.\nMandato.\nLa Giunta, in virt\u00f9 del rapporto fiduciario con il presidente della Regione, rimane in carica per il tempo in cui rimane in carica il presidente. Nei casi normali la Giunta rimane in carica per i cinque anni della legislatura regionale.\nIn tutti i casi di revoca o decadenza del mandato del presidente della Regione (mozione di sfiducia, impedimento permanente, morte, dimissioni), la giunta decade e con essa anche il consiglio regionale, (secondo il noto principio del \"Simul stabunt vel simul cadent\") (vedi della Costituzione).\nIl presidente della Regione pu\u00f2 revocare la delega ai componenti della giunta, singolarmente o complessivamente, come stabilito dall' della Costituzione.\nFunzioni.\nLa Giunta ha delle funzioni proprie, distinte da quelle attribuite al presidente della Regione e da quelle da questo delegate ai singoli assessori, considerati come vertici degli uffici regionali.\nL'attivit\u00e0 della Giunta \u00e8 coordinata dal presidente della Regione e ha competenze di tipo legislativo, esecutivo e amministrativo.\nHa competenze esecutive in merito alle leggi e alle deliberazioni del Consiglio.\nPer quelle di tipo amministrativo spetta alla Giunta la predisposizione:\nSpetta sempre alla Giunta coordinare l'attivit\u00e0 degli uffici regionali, al cui capo\nsono posti i singoli assessori secondo le specifiche competenze. La Giunta amministra il patrimonio dell'ente-Regione.\nTra quelle di tipo legislativo, la Giunta ha il potere di iniziativa legislativa, in quanto pu\u00f2 predisporre dei disegni di legge regionale da presentare all'approvazione del Consiglio; inoltre spetta alla Giunta definire i regolamenti regionali. La giunta, diversamente dal Governo dello Stato, non pu\u00f2 sostituirsi al Consiglio regionale, per cui non pu\u00f2 produrre n\u00e9 decreti legislativi n\u00e9 decreti-legge.\nIn alcune regioni, ad esempio Piemonte e Valle d'Aosta, la Giunta in caso di necessit\u00e0 e urgenza pu\u00f2 adottare deliberazioni che competono al Consiglio, fatto salvo che le stesse devono poi essere ratificate dal consiglio entro la prima sessione di lavori.\nOrganizzazione.\nL'organizzazione della Giunta \u00e8 definita dallo statuto della Regione.\nFunzionamento.\nIl funzionamento della Giunta \u00e8 definito dallo statuto della Regione.\nIn generale la sua attivit\u00e0 si svolge in diverse fasi:"}
{"id": "477085", "revid": "767487", "url": "https://it.wikipedia.org/wiki?curid=477085", "title": "Funeral (Arcade Fire)", "text": "Funeral \u00e8 il primo album in studio del gruppo musicale canadese Arcade Fire, pubblicato il 14 settembre 2004.\nDescrizione.\nIl titolo dell'album \u00e8 dovuto alla scomparsa di diversi familiari durante la registrazione dell'album stesso tra l'inverno del 2003 e i primi mesi del 2004; eventi che caratterizzeranno anche le sonorit\u00e0 delle composizioni.\nMolti dei pezzi erano gi\u00e0 stati composti e scritti da Win Butler prima delle registrazioni, a parte \"Neighborhood 1 (Tunnels)\", che fu scritta insieme all'ex membro Josh Deu. Insieme a sua moglie R\u00e9gine Chassagne scrisse poi \"In The Backseat\" e \"Wake Up\", alla cui composizione collabora anche Richard Reed Parry, che cre\u00f2 il coro che caratterizza il ritornello.\nL'album ha ottenuto la sesta posizione nella classifica dei migliori album del decennio 2000-2009 secondo la rivista \"Rolling Stone\"."}
{"id": "477095", "revid": "228587", "url": "https://it.wikipedia.org/wiki?curid=477095", "title": "Dima", "text": ""}
{"id": "477096", "revid": "1318658", "url": "https://it.wikipedia.org/wiki?curid=477096", "title": "Strada del Karakorum", "text": "La strada del Karakorum (\"Karakorum Highway\" in inglese da cui la sigla KKH con cui \u00e8 individuata) \u00e8 la strada asfaltata internazionale pi\u00f9 alta del mondo.\nCollega la Cina al Pakistan attraversando la catena montuosa del Karakorum, superando il passo Khunjerab a un'altitudine di 4.693 metri che ne fa una delle pi\u00f9 alte via asfaltata del mondo che attraversi un confine internazionale. La seconda strada internazionale per altezza del valico \u00e8 la strada del Pamir, che arriva ai 4655\u00a0m del passo Ak-Bajtal (non asfaltato).\nLa strada \u00e8 costruita sui percorsi dell'antica via della seta che collega il Pakistan con la Cina, tramite Gilgit-Baltistan (l'antica regione di Balor), \u00e8 lunga circa 1.200\u00a0km da Kashgar nella regione cinese dello Xinjiang, a Havelian nel distretto di Abbottabad del Pakistan. Il proseguimento della strada incontra la Grand Trunk Road a Hasan Abdal, a ovest di Islamabad.\nStoria.\nLa KKH \u00e8 stata costruita dai governi di Pakistan e Cina ed \u00e8 stata completata nel 1978, dopo circa 20 anni di lavori. 810 lavoratori pakistani e circa 200 cinesi hanno perso la vita durante i lavori, soprattutto in frane e cadute. Le salme di 140 operai cinesi caduti durante la costruzione della strada sono stati sepolti nel cimitero cinese presso la citt\u00e0 di Gilgit. Il percorso della KKH segue uno dei molti tracciati della Via della seta.\nDal lato pakistano la strada \u00e8 stata costruita dalla FWO (Frontier Works Organization), impiegando un corpo militare di genieri. La divisione ingegneristica dell'esercito pakistano sta lavorando a un progetto per documentare la storia della \"Karakorum Highway\". Il brigadiere in pensione Muhammad Mumtaz Khalid, un vecchio veterano che lavor\u00f2 alla costruzione della strada, sta scrivendo la storia della Strada del Karakorum.\nA causa dello stato estremamente critico del conflitto del Kashmir tra India e Pakistan, la strada ha una grande importanza strategica e militare.\nTurismo.\nNegli ultimi anni, questa strada \u00e8 diventata una destinazione turistica di nicchia per viaggi avventurosi. Il numero di turisti internazionali del Pakistan \u00e8 triplicato dal 2013, raggiungendo 1,75 milioni di visitatori nel 2016.\nLa strada ha dato agli alpinisti e appassionati di montagna un facile accesso a molte cime, ghiacciai e laghi d'alta quota della zona. La Strada del Karakorum consente un facile accesso via terra a Gilgit e Skardu da Islamabad. Questi sono i due principali centri per le spedizioni montuose nel nord del Pakistan.\nGli attentati dell'11 settembre 2001 hanno avuto l'effetto collaterale di ridurre il turismo nell'area, poich\u00e9 da allora il Pakistan \u00e8 stato sconsigliato come meta turistica. I turisti di lingua non inglese, inclusi molti europei, stanno ricominciando a frequentare queste zone mentre britannici e statunitensi sono ancora rari a causa della permanente, anche se isolata, cattiva fama.\nMontagne e ghiacciai.\nLa KKH consente alle spedizioni l'accesso alla maggior parte dei picchi nel nord del Pakistan e a numerose montagne nello Xinjiang. Questa regione include alcuni tra i pi\u00f9 grandi ghiacciai del mondo, come il ghiacciaio Baltoro. Cinque degli \"8000\" (montagne che superano gli 8.000 metri di altezza) che si trovano in Pakistan sono accessibili tramite la KKH, in un modo o nell'altro. Questi monti includono:\nLaghi.\nDiversi laghi sono raggiungibili dalla strada.\nPianure del Deosai.\nPianure del Deosai, il secondo altopiano per altezza al mondo, a 4.115\u00a0m si trova nel sud dello Skardu e nell'est della Valle dell'Astore. La pianura copre un'area di 3.000 chilometri quadrati. L'area \u00e8 stata dichiarata \"Parco nazionale del Deosai\" nel 1993.\nGraffiti rupestri.\nCi sono pi\u00f9 di 20.000 esemplari di incisioni rupestri e rocce artistiche lungo la KKH nel nord del Pakistan, che sono concentrati in dieci principali siti tra fiume Hunza e Shatial. Le incisioni sono state lasciate da vari invasori, commercianti e pellegrini che hanno attraversato questa rotta, cos\u00ec come da locali. I pi\u00f9 antichi risalgono al periodo tra il 5.000 e il 1000 a.C., e mostrano animali, uomini stilizzati e scene di caccia in cui gli animali sono molto pi\u00f9 grossi degli uomini. Queste incisioni sono state scolpite nella roccia con strumenti in pietra e sono coperti da una fitta patina che ne prova l'et\u00e0. L'archeologo Karl Jettmar ha ricostruito la storia dell'area da varie incisioni e ha esposto le sue scoperte in \"Rockcarvings and Inscriptions in the Northern Areas of Pakistan\" e nel successivo \"Between Gandhara and the Silk Roads - Rock carvings Along the Karakoram Highway\".\nTrasporto pubblico tra Gilgit e Kashghar.\nNel marzo 2006, i rispettivi governi hanno annunciato che dal 1\u00ba giugno 2006 un servizio di autobus quotidiani avrebbe attraversato il confine tra Gilgit in Pakistan e Kashghar in Cina, e che lavori di ampliamento sarebbero cominciati su 600\u00a0km della strada.\nCondizioni meteo.\n\u00c8 preferibile percorrere la KKH in primavera o all'inizio dell'autunno. Forti nevicate durante il rigido inverno possono far chiudere la strada per lunghi periodi. Tra luglio e agosto le piogge monsoniche possono causare frane di fango che bloccano la strada per ore. L'attraversamento del confine tra Cina e Pakistan al passo Khunjerab \u00e8 aperto solo tra il 1\u00ba maggio e il 15 ottobre."}
{"id": "477100", "revid": "287204", "url": "https://it.wikipedia.org/wiki?curid=477100", "title": "Panaeolus", "text": "Panaeolus \u00e8 un genere di funghi basidiomiceti a cui appartengono funghi saprofiti che vivono su materia organica e su escrementi come i Coprinus da cui si distinguono per le lamelle non deliquescenti e l'aspetto grigiastro dovuto alla diversa epoca di maturazione delle spore su tutte le parti della lamella.\nI \"Panaeolus\" hanno le seguenti caratteristiche.\nDescrizione del genere.\nLamelle.\nAdnate, larghe.\nSpore.\nGrandi, nere o bruno-nere.\nGambo.\nBen distinto dal cappello, senza anello e volva.\nCommestibilit\u00e0 delle specie.\nMediocri, senza valore e velenose. Le velenose sono: \"Panaeolus sphinctrinus\", \"Panaeolus cyanescens\", \"Panaeolus acuminatus\", \"Panaeolus semiovatus\" e \"Panaeolus subbalteatus\".\nTassonomia.\nSpecie di \"Panaeolus\".\nLa specie tipo \u00e8 il \"Panaeolus papilionaceus\" (Bull.) Qu\u00e9l. (1873), alcune altre specie sono:"}
{"id": "477110", "revid": "486946", "url": "https://it.wikipedia.org/wiki?curid=477110", "title": "Pubbliche amministrazioni", "text": ""}
{"id": "477115", "revid": "125762019", "url": "https://it.wikipedia.org/wiki?curid=477115", "title": "Savelli (famiglia)", "text": ""}
{"id": "477117", "revid": "1516566", "url": "https://it.wikipedia.org/wiki?curid=477117", "title": "Roy Eugene Davis", "text": "Biografia.\nDiscepolo di Paramahansa Yogananda fin dall'et\u00e0 di 18 anni, si un\u00ec alla sua comunit\u00e0 di Los Angeles nel 1949. Ricevuta l'iniziazione al \"kriya yoga\" nel 1951, fu autorizzato da Paramahansa Yogananda ad insegnare verso la fine di quell'anno. Poich\u00e9 si sentiva pi\u00f9 portato ad esprimersi individualmente, Davis abbandon\u00f2 la Self-Realization Fellowship due anni dopo, avviando con successo l'attivit\u00e0 di maestro indipendente del kriy\u0101 Yoga in tutto il mondo, con presenze significative in Giappone, Brasile, Canada, Ghana, Nigeria, Gran Bretagna, India, Germania e Italia.\nI suoi libri sono stati pubblicati in nove lingue, con oltre quaranta diverse edizioni nel mondo.\n\u00c8 vissuto negli Stati Uniti, dove dal 1972 ha dato vita al Center for Spiritual Awareness come base permanente della sua attivit\u00e0 di insegnamento. Entr\u00f2 a far parte di questa organizzazione verso la fine degli anni sessanta, quando ancora si chiamava \"Christian Spiritual Alliance\". Roy Eugene Davis insegnava una forma di \"kriya yoga\" molto legata alle organizzazioni spirituali americane del \"New Thought\". Il Center for Spiritual Awareness ha gruppi di meditazione sparsi in: Stati Uniti, Canada, Sud Africa, Germania, Inghilterra e Italia."}
{"id": "477120", "revid": "1305772", "url": "https://it.wikipedia.org/wiki?curid=477120", "title": "Acapulco H.E.A.T.", "text": "Acapulco H.E.A.T. (Acapulco Hemisphere Emergency Action Team) \u00e8 una serie televisiva statunitense.\nLa serie \u00e8 andata in onda in syndication per una stagione dal 1993 al 1994. A quattro anni di distanza, nel 1998, fu prodotta una nuova stagione. Nella nuova stagione rimangono solo due attori del cast originale.\nTrama.\nLa serie racconta di una organizzazione segreta, la Acapulco H.E.A.T. alla quale vengono affidati vari compiti tra i quali sconfiggere gruppi terroristici, trafficanti di droga, multinazionali disoneste. La caratteristica che la distingue \u00e8 che non ha nessun appoggio ufficiale da parte delle autorit\u00e0 competenti.\nGli elementi del gruppo sono Ashley Hunter (Catherine Oxenberg, che ha interpretato anche Amanda di Dynasty); Mike Savage (Brendan Kelly), ex agente della CIA; Claudio (l'italiano Fabio Lanzoni), il miliardario dell'hotel che \u00e8 la base delle operazioni; Mr. Smith (John Vernon), un personaggio misterioso che si fa vedere in rare occasioni; Marte Claire Pascal detta \"Cat\" (Alison Armitage, modella di Playboy), abilissima nel corpo a corpo e in grado di scalare qualsiasi edificio."}
{"id": "477122", "revid": "599013", "url": "https://it.wikipedia.org/wiki?curid=477122", "title": "Sostrato", "text": ""}
{"id": "477126", "revid": "24019", "url": "https://it.wikipedia.org/wiki?curid=477126", "title": "Macchina di Von Neumann", "text": ""}
{"id": "477128", "revid": "380654", "url": "https://it.wikipedia.org/wiki?curid=477128", "title": "Money in the Bank", "text": ""}
{"id": "477132", "revid": "287204", "url": "https://it.wikipedia.org/wiki?curid=477132", "title": "A caccia dell'invisibile", "text": "A caccia dell'invisibile \u00e8 una serie televisiva inglese in 6 episodi del 1974 che racconta di alcune delle scoperte mediche pi\u00f9 famose di tutti i tempi. Tra gli interpreti, vi \u00e8 anche Arthur Lowe che interpreta Louis Pasteur. \nStoria.\nLa serie, prodotta da Peter Goodchild, si sofferma in particolare sulla vita privata e sui problemi apparentemente insormontabili dei vari scienziati, ponendo in secondo piano i dettagli e l'evoluzione dei processi teorici e degli esperimenti prodotti in laboratorio."}
{"id": "477133", "revid": "34060", "url": "https://it.wikipedia.org/wiki?curid=477133", "title": "Nazionale di calcio cilena", "text": ""}
{"id": "477143", "revid": "2044650", "url": "https://it.wikipedia.org/wiki?curid=477143", "title": "Nazionale di calcio del Cile", "text": "La nazionale di calcio del Cile (in spagnolo \"Selecci\u00f3n de f\u00fatbol de Chile\") \u00e8 la rappresentativa calcistica del Cile ed \u00e8 controllata dalla Federaci\u00f3n de F\u00fatbol de Chile.\nSoprannominata \"La Roja\" (\"La Rossa\"), \u00e8 membro fondatore della CONMEBOL. Ha preso parte a nove edizioni del campionato mondiale di calcio, ottenendo il terzo posto nell'edizione del 1962, giocata in casa. Sempre in casa si \u00e8 aggiudicato il suo primo titolo ufficiale, la Coppa America 2015, e ha bissato il successo l'anno successivo, aggiudicandosi la Copa Am\u00e9rica Centenario, in entrambi i casi battendo l' in finale ai tiri di rigore. Con la vittoria della Coppa America 2015 ha acquisito il diritto di partecipare alla Confederations Cup 2017 in Russia, dove ha concluso il torneo al secondo posto, sconfitto per 1-0 in finale dalla .\nNella classifica mondiale della FIFA il miglior piazzamento del Cile \u00e8 il 4\u00ba posto dell'aprile 2016, mentre il peggiore piazzamento \u00e8 l'84\u00ba posto del dicembre 2002. Attualmente occupa la 24\u00aa posizione nella graduatoria.\nStoria.\nPrimo ventennio.\n\"La Roja\", com'\u00e8 soprannominata, gioc\u00f2 la sua prima partita nel 1910 contro l'. Nel 1928 prese parte al Torneo Olimpico di calcio, venendo eliminata al turno di qualificazione. Vedendosi negato l'accesso al tabellone principale, partecip\u00f2 al torneo di consolazione, durante il quale raggiunse la finale, dove venne sconfitta dai a seguito di un sorteggio. Partecip\u00f2 alla prima edizione dei Mondiali di calcio, nel 1930, e fu inserita nel girone A che comprendeva anche , e . I cileni partirono ottimamente (3-0 al Messico e 1-0 alla Francia), ma si dovettero arrendere ai \"gauchos\" (3-1 il risultato finale), perdendo cos\u00ec il primo posto, l'unico utile per avanzare alle semifinali. Guillermo Subiabre firm\u00f2 ben quattro delle cinque reti totali cilene, l'altra marcatura fu di Carlos Vidal.\nMondiali 1962.\nL'organizzazione dei Mondiali 1962 venne assegnata allo Stato sudamericano, nonostante gravi carenze infrastrutturali e il terremoto che aveva scosso il paese nel 1960. I padroni di casa furono sorteggiati in un girone con tre avversarie europee: l' (due volte campione mondiale), la (che aveva sollevato la coppa nel 1954) e la . Il Cile seppe trarre il massimo vantaggio dal fattore campo, esordendo con una vittoria per 3-1 sugli elvetici.\nNel secondo incontro, gi\u00e0 decisivo ai fini della classifica, il Cile affront\u00f2 l'Italia: prima della partita, l'ambiente fu destabilizzato da alcuni articoli apparsi su quotidiani italiani (\"Il Resto del Carlino\" e \"La Nazione\" di Firenze) che denunciavano l'estrema povert\u00e0 dello Stato, il sottosviluppo, la denutrizione, la prostituzione, l'analfabetismo e l'alcolismo. Gli avvenimenti del campo passarono alla storia come la battaglia di Santiago: il primo fallo venne fischiato dopo appena 12\" e dopo 7' Giorgio Ferrini fu il primo espulso, per un fallo su Honorino Landa. Il giocatore, riluttante ad abbandonare il campo, fu portato fuori con la forza dai carabinieri locali.\nLa partita prosegu\u00ec tra falli e proteste: al 38' Leonel S\u00e1nchez fu contrastato, regolarmente, da Mario David e fin\u00ec a terra infuriato. Rialzatosi, il cileno (figlio dell'ex campione di pugilato Juan S\u00e1nchez) sferr\u00f2 un pugno all'avversario ma il direttore di gara (l'inglese Ken Aston) non si avvide del grave gesto: pochi minuti dopo, l'italiano reag\u00ec con un calcio che gli cost\u00f2 l'espulsione. L'Italia, ridotta in nove, difese il risultato sino all'ultimo quarto d'ora ma i cileni andarono a segno con Jaime Ram\u00edrez (al 74') e Jorge Toro (al 88') centrando la vittoria.\nDopo aver perso contro la Germania Ovest nell'ultima giornata del girone, nei quarti di finale il Cile super\u00f2 a sorpresa l' (2-1). Fermato in semifinale dal di Garrincha, poi campione, per 2-4 disput\u00f2 la finale di consolazione contro la vincendola (con rete di Eladio Rojas nei minuti conclusivi) e guadagnando la medaglia di bronzo.\nQuattro anni pi\u00f9 tardi, in occasione dei Mondiali disputati in Inghilterra, Italia e Cile si ritrovarono nello stesso girone: gli Azzurri vendicarono l'onta subita nel 1962 con una vittoria per 2-0, ma entrambe le squadre furono eliminate (a passare il girone furono l'Unione Sovietica e la ).\nMondiale del 1974.\nLa Roja arriv\u00f2 in Germania Ovest dopo un controverso spareggio contro l'Unione Sovietica. Dopo l'andata disputata regolarmente a Mosca, i sovietici si rifiutarono di giocare all'Estadio Nacional di Santiago del Cile, poich\u00e9 questo impianto era usato come campo di concentramento da parte di Augusto Pinochet. La FIFA non accolse il reclamo ed il Cile vinse per rinuncia e ottenne cos\u00ec il diritto di disputare la fase finale del torneo. Il Cile esord\u00ec contro i padroni di casa della Germania Ovest e venne battuto 1-0 con un gol da lunga distanza di Paul Breitner; conquist\u00f2 poi un prezioso pareggio (1-1) contro la , ma pareggi\u00f2 a reti vuote nell'ultima sfida con l', fallendo cos\u00ec l'accesso alla seconda fase del torneo.\nMondiale 1982.\nIl campionato mondiale del 1982 rappresent\u00f2 la peggiore delusione - in termini di risultato - per il Cile, che fu eliminato dalla competizione al primo turno dopo tre sconfitte. Battuta di misura dall' e nettamente dalla (4-1, con gol della bandiera per i cileni segnato allo scadere da Moscoso), la \"Roja\" allenata da Luis Santib\u00e1\u00f1ez concluse il girone all'ultimo posto perdendo anche con l' (3-2, dopo che il primo tempo si era concluso sul 3-0 per gli algerini, prima che i gol di Neira su calcio di rigore e Letelier salvassero l'onore dei sudamericani).\nGli anni '90: dallo scandalo Rojas al ritorno internazionale.\nNel 1989 il Cile contese al Brasile la qualificazione al campionato mondiale del 1990. L'incontro decisivo, che oppose le due squadre, si svolse il 3 settembre 1989 al Maracan\u00e3 di Rio de Janeiro: ai verdeoro bastava un semplice pareggio in virt\u00f9 di una migliore differenza reti, mentre la \"Roja\" doveva vincere. La \"Sele\u00e7\u00e3o\" pass\u00f2 in vantaggio nei primi minuti della seconda frazione di gioco, grazie ad una conclusione mancina di Careca.\nA questo punto, quando ormai la partita per il Cile pareva compromessa, il portiere Roberto Rojas, soprannominato \"C\u00f3ndor\", aspett\u00f2 che un bengala arrivasse dalle sue parti, si gett\u00f2 per terra e si incise il sopracciglio sinistro con un minuscolo bisturi che aveva precedentemente nascosto in un guanto, fingendo cos\u00ec di essere stato colpito. Rojas, disteso per terra dolorante e sanguinante, poi semi-incosciente, venne preso dai propri compagni di squadra e portato a braccia negli spogliatoi.\nIl Cile non fece rientro in campo, costringendo l'arbitro a sospendere la partita in attesa di una situazione di maggiore calma. Rojas venne trasportato immediatamente in Cile con un aereo dove fu accolto quasi come un martire. Mentre inizialmente si pavent\u00f2 una sconfitta a tavolino per i brasiliani, la FIFA esamin\u00f2 filmati e fotografie e svel\u00f2 un inganno ordito probabilmente dalla federazione cilena, dove il bengala aveva finito la sua corsa a circa un metro di distanza dal portiere. L'organismo internazionale pun\u00ec quindi il Cile con l'esclusione dalle eliminatorie del campionato del mondo del 1994, dato che, in virt\u00f9 degli strani gesti di alcuni compagni di squadra subito dopo l'intervento dei sanitari, si intu\u00ec che lo stesso Rojas non si mosse di sua iniziativa, ma probabilmente fu indirizzato in partenza dalla stessa federcalcio cilena. Rojas sub\u00ec invece una squalifica a vita, poi amnistiata nel 2001.\nDal 1991 al 1997 la squadra disput\u00f2 soltanto la Copa Am\u00e9rica senza peraltro conseguire - in quattro edizioni - risultati di rilievo. Una rinascita avvenne in coincidenza con le eliminatorie del campionato del mondo del 1998, al quale il Cile si qualific\u00f2 arrivando quarta nel girone unico sudamericano, introdotto in occasione di quelle qualificazioni, a pari punti con il , ma avvantaggiato da una differenza reti di +16 contro il -1 dei peruviani. I cileni, guidati da Nelson Acosta, potevano disporre di un prolifico attacco con Marcelo Salas e Iv\u00e1n Zamorano, in due realizzatori di ben 23 gol dei 32 totali del Cile nel girone eliminatorio.\nNella fase finale, in Francia, la squadra cilena trov\u00f2 nel girone , e . L'inizio fu esaltante: l'11 giugno a Bordeaux i cileni imposero un 2-2 all' di Cesare Maldini, vice-campione del mondo in carica. Dopo aver subito la rete di Vieri, arriv\u00f2 la doppietta del \"Matador\" Salas e solo Baggio, grazie ad un discutibile rigore a cinque minuti dalla fine, risollev\u00f2 gli azzurri dal baratro. Sei giorni dopo, a Saint-\u00c9tienne, arriv\u00f2 un altro pareggio, stavolta con l', con le reti messe a segno da Salas prima (anche se il pallone probabilmente non varc\u00f2 la linea) e da Vasti\u0107 allo scadere.\nIl 23 giugno 1998 a Nantes il Cile pareggi\u00f2 nuovamente per 1-1, stavolta contro il ], con gol di Sierra nel primo tempo e Mboma al decimo della ripresa. Questo risultato permise ai cileni di avanzare il turno ed affrontare negli ottavi di finale, il 27 giugno, i campioni uscenti del , da cui la \"Roja\" fu sconfitta per 4-1, con doppiette di C\u00e9sar Sampaio e Ronaldo. In una giornata triste Salas si prese comunque la soddisfazione di siglare il suo quarto gol nel torneo e gli applausi meritati del pubblico del Parco dei Principi. L'anno successivo la \"Roja\" fece suo il quarto posto in Copa Am\u00e9rica.\nMancate qualificazioni ai Mondiali 2002 e 2006.\nAll'indomani della buona prestazione al campionato del mondo del 1998 il Cile sub\u00ec un pesante ricambio generazionale, finendo per passare dal quarto posto ottenuto nel girone eliminatorio sudamericano, che gli diede la qualificazione a Francia 1998, all'ultima piazza solamente quattro anni pi\u00f9 tardi, nelle qualificazioni a Giappone-Corea del Sud 2002, quando la squadra fu superata in classifica anche dal .\nNel girone eliminatorio per Germania 2006 la \"Roja\" viaggi\u00f2 a corrente alternata e chiuse settima, a soli tre punti dall', che con il quinto posto ottenuto ebbe accesso allo spareggio contro la vincente della zona OFC.\nCoppa America 2007.\nNella Coppa America 2007 in Venezuela il Cile batt\u00e9 l' (3-2), perse contro il Brasile (3-0) e pareggi\u00f2 (0-0) contro il , giungendo terzo nel proprio girone. Qualificatasi come la migliore delle tre terze classificate nella prima fase, la \"Roja\" fu nettamente sconfitta ai quarti di finale ancora dal Brasile (6-1). Il 10 luglio, tre giorni dopo la disfatta contro i brasiliani, Nelson Acosta si dimise.\nNell'agosto 2007 la panchina del Cile fu affidata all'argentino Marcelo Bielsa.\nMondiale 2010.\nLe delusioni dei primi anni 2000 furono cancellate dalla qualificazione al campionato del mondo 2010 che la squadra di Bielsa consegu\u00ec in modo autorevole. La \"Roja\" si piazz\u00f2 seconda, staccata di un solo punto dal . Protagonista di questa fase fu il centravanti Humberto Suazo, autore di dieci reti. Il 4 dicembre 2009 il sorteggio per la fase finale inser\u00ec il Cile nel girone H insieme a , e Honduras.\nIl 16 giugno 2010 il Cile sconfisse l' tornando a vincere una partita nella fase finale di un Mondiale esattamente 48 anni dopo l'ultimo successo. La successiva vittoria contro la Svizzera, sempre col minimo scarto, e la sconfitta contro la Spagna significarono l'accesso agli ottavi di finale. In questo turno si ferm\u00f2 il percorso degli uomini di Bielsa, sconfitti dal Brasile (lo stesso avversario affrontato dodici anni prima) con il punteggio di 3-0.\nCoppa America 2011.\nNella Coppa America 2011 in Argentina il Cile di Bielsa super\u00f2 la prima fase come prima classificata nel suo girone, ma si ferm\u00f2 ai quarti di finale, sconfitto dal per 2-1.\nMondiale 2014.\nQualificatosi per il Mondiale 2014 come terzo nel girone sudamericano, fu inserito per la fase finale nel girone di ferro con la Spagna campione del mondo, i e l'. I cileni partirono subito bene, infliggendo un 3-1 agli australiani. Nella seconda uscita batterono i campioni del mondo uscenti della Spagna per 2-0, eliminandoli clamorosamente dal torneo al primo turno e qualificandosi a sorpresa per gli ottavi di finale con una gara d'anticipo. Nell'ultima gara persero ininfluentemente per 2-0 contro l'Olanda, chiudendo il girone come secondi. Negli ottavi affrontarono ancora una volta il Brasile, padrone di casa, costringendolo all'1-1 fino al 120\u00ba minuto di gioco (al gol di David Luiz rispose Alexis S\u00e1nchez nel corso del primo tempo) e colpendo un legno con Mauricio Pinilla nei supplementari. Furono necessari i calci di rigore, dove prevalsero i brasiliani.\nCoppa America 2015.\nLa Copa Am\u00e9rica 2015 disputata in casa sanc\u00ec il primo trionfo del Cile.\nLa squadra allenata da Jorge Sampaoli super\u00f2 con autorit\u00e0 la fase a gironi grazie alla vittoria per 2-0 contro l', al pareggio per 3-3 contro il e alla vittoria per 5-0 contro la .\nDopo aver eliminato l' ai quarti per 1-0, il Cile si impose anche nella semifinale contro il per 2-1. In finale la squadra padrona di casa affront\u00f2 l' vicecampione del mondo in carica. Il match rimase bloccato sullo 0-0 sino alla fine dei tempi supplementari. Ai rigori i cileni vinsero per 4-1. Per la \"Roja\" fu decisivo il rigore realizzato da Alexis S\u00e1nchez.\nPer la prima volta i cileni si qualificarono per la Confederations Cup, in programma in Russia.\nCoppa America Centenario.\nLa Coppa Am\u00e9rica Centenario 2016, svoltasi per la prima volta negli Stati Uniti, vide i cileni laurearsi campioni per la seconda volta consecutiva, ma il cammino verso la finale non inizi\u00f2 nel migliore dei modi.\nNella fase a gironi la squadra allenata da Juan Antonio Pizzi trov\u00f2 l', che nella prima partita sconfisse la \"Roja\" per 2-1, e , entrambe battute dai cileni. Classificatasi seconda nel girone dietro proprio all\"'Albiceleste\", nei quarti di finale la formazione cilena ritrov\u00f2 il , che sconfisse per 7-0, conseguendo la sua terza vittoria pi\u00f9 larga di sempre, grazie anche a una quadripletta di Edu Vargas.\nIn semifinale la \"Roja\" conquist\u00f2 un'altra vittoria ai danni della per 2-0 al Soldier Field di Chicago. La partita \u00e8 ricordata per il lunghissimo intervallo di 2 ore e 25 minuti tra il primo e il secondo tempo, dovuto alla tempesta di pioggia con fulmini abbattutasi su Chicago, che ritard\u00f2 la ripresa del gioco. Nella finale del 26 giugno la \"Roja\" affront\u00f2 ancora l'Argentina nella riedizione della finale della Coppa America 2015. La partita, disputatasi al MetLife Stadium di East Rutherford davanti ad 82.026 persone, si protrasse oltre i tempi supplementari, conclusisi sul risultato di 0-0. Dal dischetto furono decisivi gli errori di Messi e Biglia, per il 4-2 finale che diede la seconda vittoria nel torneo continentale alla \"Roja\".\nConfederations Cup 2017.\nNel giugno 2017 il Cile esord\u00ec nella Confederations Cup, presentandosi in Russia da campione del Sudamerica in carica. Superato il girone di prima fase come secondo classificato grazie a una vittoria (2-0 al debutto contro il ) e due pareggi (1-1 contro la e 1-1 contro l'), in semifinale batt\u00e9 il per 3-0 dopo i tiri di rigore (0-0 dopo i tempi supplementari). In finale, allo Stadio Krestovskij di San Pietroburgo, fu sconfitto dalla Germania per 1-0, chiudendo il torneo al secondo posto.\nMancata qualificazione a Russia 2018.\nNel 2017 il Cile manc\u00f2 clamorosamente la qualificazione alla fase finale del , piazzandosi sesto nel girone eliminatorio della CONMEBOL. Quella dei cileni fu una disfatta impensabile, arrivata inaspettatamente dopo un triennio d'oro. A causare l'eliminazione furono soprattutto le negative prestazioni della squadra in trasferta, dove in 9 partite del girone il Cile riusc\u00ec a totalizzare solamente 7 punti con 2 vittorie, un pareggio e 6 sconfitte e con un bilancio di 9 gol fatti e ben 17 subiti.\nCoppa America 2019.\nPassato nel gennaio 2018 nelle mani del CT colombiano Reinaldo Rueda, nella Coppa Am\u00e9rica 2019 il Cile, bicampione del Sudamerica in carica, super\u00f2 la fase a gironi con due vittorie (4-0 contro il e 2-1 contro l') e una sconfitta (1-0 contro l'), poi elimin\u00f2 la ai quarti di finale (5-4 ai tiri di rigore dopo lo 0-0 dei 90 minuti), ma fu sconfitto nettamente\ndal (3-0) in semifinale e poi chiuse al quarto posto, battuto nella finale di consolazione dall' (2-1).\nPartecipazioni ai tornei internazionali.\nCampionato Panamericano.\nLa \"Roja\" ha partecipato a due dei tre Campionati Panamericani, di cui uno come paese ospitante.\nGiochi panamericani.\nLa nazionale cilena ha partecipato ai Giochi panamericani in 4 occasioni. Tuttavia, data la natura dilettantistica della manifestazione, era impedita per regolamento la convocazione dei professionisti. Dunque fino al 2003 le selezioni erano costituite da giovani o calciatori di seconda fascia, mentre da tale data, vi \u00e8 l'obbligo di schierare le Under-20. Pertanto dalla prima edizione del 1951 a quella del 1999 la \"Roja\" in quattro partecipazioni ha collezionato una medaglia d'argento e due di bronzo.\nStatistiche dettagliate sui tornei internazionali.\nCopa Am\u00e9rica.\nRisultati in Coppa America.\nIl Cile \u00e8 salito sul podio in ben dieci occasioni, arrivando secondo per quattro volte (l'ultima delle quali nel 1987, quando in Argentina fu sconfitto dall') e terzo per cinque (il pi\u00f9 recente bronzo risale al 1991, anno in cui il Paese ospit\u00f2 per la sesta volta la competizione). Curiosamente, tra il 1916 e il 1920, ottenne il quarto posto in quattro edizioni di fila. Il 4 luglio 2015 conquista la prima Coppa America della sua storia, in casa, battendo l' ai calci di rigore (4-1).\nSi ripeter\u00e0 l'anno successivo in occasione della Coppa America Centenario, ancora una volta ai calci di rigore contro l'Argentina.\nRose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica.\nRosa attuale.\nLista dei 25 convocati per le partite di qualificazioni ai mondiali 2022 contro e del 27 gennaio e 1 febbraio 2022.\nPresenze e reti aggiornate al 2 febbraio 2022.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nDati aggiornati al 2 febbraio 2022.\nIn grassetto i giocatori ancora in attivit\u00e0 in nazionale."}
{"id": "477145", "revid": "61618", "url": "https://it.wikipedia.org/wiki?curid=477145", "title": "Kasherut", "text": ""}
{"id": "477150", "revid": "729019", "url": "https://it.wikipedia.org/wiki?curid=477150", "title": "Coprinopsis", "text": "Coprinopsis P. Karst., Acta Societatis pro Fauna et Flora Fennica 2(1): 27 (1881).\nIl genere Coprinopsis \u00e8 un gruppo di funghi che fino ad oggi erano classificati nel genere \"Coprinus\".\nBasandosi su studi filogenetici fatti da Redhead ed altri, il genere Coprinus \u00e8 stato diviso e il Coprinopsis, insieme ai generi Coprinellus, Parasola e Psathyrella \u00e8 stato collocato nel 2001 nella nuova famiglia delle Psathyrellaceae \"(Singer) Vilgalys\", Moncalvo &amp; Redhead .\nCaratteristiche del genere.\nVelo.\nVelo presente, spesso lascia sul cappello effimere squame o larghi lembi membranosi.\nLamelle.\nSempre deliquescenti.\nCarne.\nFragile, presto deliquescente.\nOdore e sapore: quasi sempre trascurabili.\nHabitat.\nFunghi quasi sempre saprofiti, anche lignicoli.\nCommestibilit\u00e0 delle specie.\nSenza valore.\nEtimologia.\n\"Coprinopsis\" significa \"simile al Coprinus\".\nSpecie di Coprinopsis.\nSpecie tipo: \"Coprinopsis ealaensis\" Beeli [as 'ealeansis'] (1928).\nIl genere include le seguenti specie:"}
{"id": "477152", "revid": "3472817", "url": "https://it.wikipedia.org/wiki?curid=477152", "title": "Jan Hendrik Oort", "text": ""}
{"id": "477154", "revid": "5456", "url": "https://it.wikipedia.org/wiki?curid=477154", "title": "W. Morton", "text": ""}
{"id": "477159", "revid": "339392", "url": "https://it.wikipedia.org/wiki?curid=477159", "title": "Cancro mammario", "text": ""}
{"id": "477162", "revid": "1516087", "url": "https://it.wikipedia.org/wiki?curid=477162", "title": "Isola di Ascensione", "text": "L'isola dell'Ascensione () \u00e8 un'isola dell'oceano Atlantico meridionale, situata poco a Sud dell'equatore a 1\u00a0600\u00a0km dalla costa dell'Africa. Fa parte del territorio britannico d'oltremare di Sant'Elena, Ascensione e Tristan da Cunha (a 1\u00a0300\u00a0km verso sudest) ed \u00e8 cos\u00ec chiamata per essere stata scoperta nel giorno dell'Ascensione di Ges\u00f9.\nL'isola, difficilmente accessibile e scarsamente abitata, ospita l'aeroporto militare di Wideawake, utilizzato dalla Royal Air Force e dalla United States Air Force; per la sua posizione geografica ha rivestito un ruolo strategico nel corso della guerra delle Falkland.\nStoria.\nSi crede che il primo a scoprire l'isola sia stato l'esploratore galiziano-portoghese Jo\u00e3o da Nova nel 1501, ma il primo avvistamento certo avvenne nel 1503 ad opera del navigatore portoghese Afonso de Albuquerque, che battezz\u00f2 l'isola basandosi sul calendario cattolico, essendo quel giorno la festa dell'Ascensione del Signore. Nel febbraio 1701 la nave britannica HMS Roebuck naufrag\u00f2 nei pressi dell'isola, ma i sessanta marinai superstiti riuscirono a sopravvivere trovando una delle due fonti d'acqua presenti sul territorio. Non fu altrettanto fortunato l'olandese Leendert Hasenbosch, che fu abbandonato sull'isola in seguito a una condanna per sodomia e che vi mor\u00ec di sete nel 1725.\nArida e spoglia, nei secoli successivi l'isola dell'Ascensione fu utilizzata come porto d'appoggio o occasionale luogo di rifornimento (gli uccelli locali fornivano abbondante carne fresca) e rimase disabitata fino al 1815, anno in cui gli inglesi vi stabilirono una guarnigione come misura precauzionale in seguito all'esilio di Napoleone su Sant'Elena. La Royal Navy design\u00f2 ufficialmente l'isola come \"HMS Ascension\" (laddove HMS sta per \"His/Her Majesty's Ship\", ossia per le navi), annoverandola tra le basi navali di terra chiamate nel gergo marinaro \"stone ships\" (\"navi di pietra\").\nCon lo sviluppo della navigazione oceanica l'Ascensione divenne una comoda base per le navi e le comunicazioni. La Royal Navy utilizz\u00f2 l'isola come caposaldo per il controllo dei mari e la lotta al commercio degli schiavi e nel 1923 vi stabil\u00ec la prima guarnigione di \"Royal Marines\".\nL'isola fu raggiunta dai cavi telegrafici sottomarini nel 1898 e nel 1922 divenne una dipendenza di Sant'Elena. Fino all'arrivo dell'amministratore nominato dal governatore di quest'ultima, l'Ascensione venne retta dal direttore locale della Eastern Telegraph Company.\nDurante la seconda guerra mondiale, gli Stati Uniti costruirono una base aerea sull'isola col nome di Wideawake e la utilizzarono come punto d'appoggio per la traversata atlantica. Con la fine della guerra e la partenza degli americani, la base rimase inutilizzata ma l'isola fu ben presto ritenuta strategica nel 1956 nel corso della guerra fredda e della \"corsa allo spazio\"; l'aeroporto fu ampliato negli anni Sessanta per essere utilizzabile come pista d'atterraggio per aerei sempre pi\u00f9 grandi o come pista d'emergenza per le navicelle spaziali. L'isola dell'Ascensione continua ancor oggi ad essere una base strategica per i piani spaziali americani, anche se la NASA vi ha stabilito nel 1967 una base per poi abbandonarla. Da ultimo la BBC ha stabilito una stazione sull'isola per le trasmissioni in Africa e Sudamerica.\nNel 1982 l'isola dell'Ascensione fu utilizzata dalla task force britannica durante la guerra delle Falkland e la RAF vi stabil\u00ec una flotta di bombardieri Avro Vulcan, impiegati per le prime operazioni offensive sulle Falkland. Anche la Royal Navy fece scalo all'Ascensione per rifornirsi. Dopo la vittoria nelle Falkland, il Regno Unito ha fatto dell'Ascensione un punto di rifornimento regolare per i collegamenti aerei tra Inghilterra e Falkland.\nL'isola funge da base per intercettazioni satellitari/telematiche e di spionaggio.\nPolitica.\nL'isola dell'Ascensione \u00e8 una dipendenza di Sant'Elena, territorio d'oltremare del Regno Unito e dunque il Capo di Stato \u00e8 la Regina Elisabetta II del Regno Unito, rappresentata dal governatore di Sant'Elena. Dato che risiede a Jamestown nell'isola di Sant'Elena, sull'isola \u00e8 presente un amministratore locale con delega di poteri da parte del governatore.\nNel 2002, in seguito ad una riforma costituzionale dell'isola, sono state tenute le prime elezioni per la formazione del Consiglio dell'Isola (\"Island Council\").\nL'Ascensione ha anche una propria legislazione locale, basate sulla legge di Sant'Elena e su quella del Regno Unito.\nGeografia.\nL'isola dell'Ascensione ha una forma regolare e si estende per una superficie di 91\u00a0km\u00b2. La maggior parte dell'isola \u00e8 occupata dalla mole di un picco vulcanico della Dorsale Medio Atlantica (The Peak 859 m s.l.m.) e dalle sue colate laviche. Del pari sono presenti 44 crateri vulcanici minori.\nMentre nel 1843 l'isola si presentava completamente spoglia e dalla vegetazione assai povera, l'elevazione centrale dell'isola, detta \"Green Mountain\", \u00e8 stata oggetto di impianto boschivo artificiale con buon successo ed \u00e8 ora una foresta di buona estensione che tende ad infittirsi e che continua, anno dopo anno, ad espandersi spontaneamente. Fatti salvi modesti impianti di alberi in luoghi residenziali, il resto dell'isola, soprattutto a bassa quota, \u00e8 privo di vegetazione di rilievo.\nAd est dell'isola \u00e8 situata la minuscola \"Boatswain Bird Island\", un santuario degli uccelli marini.\nIl clima dell'Ascensione \u00e8 subtropicale, con temperature che vanno dai 20 ai 30\u00a0\u00b0C e con circa dieci gradi in meno sul punto pi\u00f9 alto dell'isola. Le precipitazioni sono distribuite nell'arco dell'anno, ma sono pi\u00f9 frequenti tra gennaio ed aprile. Le precipitazioni sono maggiori sui rilievi, mentre la parte a bassa quota \u00e8 piuttosto arida.\nDemografia.\nLa popolazione attuale ammonta a circa 1.100 persone, in massima parte di origine britannica o di Sant'Elena. Tra i militari vi sono numerosi cittadini americani (circa 200). Prima dell'arrivo degli europei l'isola non aveva mai avuto alcuna popolazione indigena.\nVi sono cinque localit\u00e0 sull'isola, inclusa la capitale Georgetown:\nVi sono inoltre alcuni \"cottages\" sulla Green Mountain.\nL'accesso all'isola dell'Ascensione \u00e8 alquanto complicato: \u00e8 necessario il permesso scritto dell'amministratore dell'isola. La condizione di avere un impiego regolare sul posto \u00e8 vincolante per ottenere la residenza.\nEconomia.\nL'attivit\u00e0 economica principale dell'Ascensione \u00e8 incentrata sulle basi militari dell'aeroporto di Wideawake, nonch\u00e9 in generale sulla sua importanza come punto strategico di comunicazione al centro dell'Atlantico.\nLa principale voce di esportazione \u00e8 data dai francobolli, emessi regolarmente a partire dal 1922 al ritmo di circa 5 o 6 serie all'anno.\nIl turismo \u00e8 limitato e verte soprattutto sull'esercizio della pesca sportiva. L'isola si mantiene al riparo dal turismo di massa grazie alla relativa inaccessibilit\u00e0 ed alle limitazioni all'ingresso.\nTrasporti.\nGrazie alla sua base aerea, l'isola \u00e8 dotata di un collegamento aereo regolare col Regno Unito e le isole Falkland, con voli settimanali verso le basi RAF di Londra e di Mount Pleasant; pur trattandosi di voli militari, ai civili \u00e8 possibile ottenere il trasporto civile a pagamento. Anche gli Stati Uniti mantengono collegamenti regolari con l'isola, grazie ad un volo settimanale verso la Florida che serve anche a rifornire i militari di stanza sull'isola. Lo scalo di velivoli civili sull'isola \u00e8 permesso e regolamentato in base ad un accordo angloamericano. Dal novembre 2017 \u00e8 attivo un collegamento aereo mensile con Sant'Elena, gestito da Airlink.\nFino a febbraio 2018, Sant'Elena e Ascensione erano inoltre collegate dalla nave mercantile e passeggeri \"RMS Saint Helena\", che permetteva anche un collegamento con Citt\u00e0 del Capo e Cardiff. \nSull'isola non \u00e8 presente alcun trasporto pubblico, cosicch\u00e9 per muoversi \u00e8 necessario noleggiare una macchina. La rete stradale dell'isola \u00e8 di 40\u00a0km circa.\nFlora e fauna.\nLa flora dell'isola \u00e8 poco varia e comprende specie di bamb\u00f9, cactus e pini.\nLa tartaruga verde (\"Chelonia mydas\"), protetta, \u00e8 probabilmente il maggior esempio di fauna locale e tra gennaio a maggio deposita sull'isola le uova. Altri animali sono varie specie di uccelli marini (fregate, gabbiani). Di importazione invece sono pochi mammiferi (pecore, asini, gatti, cani e topi), nonch\u00e9 due specie di lucertole. La fauna marina costiera e d'alto mare \u00e8 estremamente varia e comprende squali, tonni e barracuda."}
{"id": "477169", "revid": "5", "url": "https://it.wikipedia.org/wiki?curid=477169", "title": "Miranda Orfei", "text": ""}
{"id": "477170", "revid": "114932715", "url": "https://it.wikipedia.org/wiki?curid=477170", "title": "Siddur", "text": "Siddur (ebraico: \u05e1\u05d9\u05d3\u05d5\u05e8, pl. \"Siddurim\"), \u00e8 il libro quotidiano di preghiere ebraiche.\nEsistono diversi tipi di \"siddurim\", a seconda dei riti. I principali sono:"}
{"id": "477173", "revid": "12691", "url": "https://it.wikipedia.org/wiki?curid=477173", "title": "Glicocorticoidi", "text": ""}
{"id": "477176", "revid": "113864946", "url": "https://it.wikipedia.org/wiki?curid=477176", "title": "Crawford Long", "text": "Si laure\u00f2 in medicina nel 1839 presso l'Universit\u00e0 di Pennsylvania. Fu il primo ad usare l'etere come anestetico nel corso di un intervento chirurgico.\nAvendo avuto modo di constatare che l'etere aveva alcuni effetti sull'organismo pens\u00f2 di sfruttarli in campo chirurgico per evitare che i pazienti avvertissero dolore.\nIl 30 marzo 1842 Long adoper\u00f2 l'etere per asportare un tumore del collo di tal James M. Venable. Ad un paziente atterrito dalla semplice idea dell'intervento furono fatti inalare i vapori di etere e fu un Venable stupefatto quello che osserv\u00f2 il tumore che gli era stato asportato senza che se ne accorgesse! Il prezzo dell'intervento con anestesia fu di 2 dollari.\nL'uso dell'etere fu esteso da Long ad altri interventi come le amputazioni ed il parto con grande successo ma egli non ritenne di pubblicare i risultati dei suoi studi. Lo avrebbe fatto soltanto nel 1849 quindi tre anni dopo quelli pubblicati da William Green Morton che il 16 ottobre 1846 aveva effettuata la prima anestesia con etere a Boston.\nMor\u00ec all'et\u00e0 di 63 anni mentre stava assistendo una partoriente invitando coloro che volevano prestargli soccorso a provvedere prima di tutto alla donna ed al neonato."}
{"id": "477179", "revid": "834", "url": "https://it.wikipedia.org/wiki?curid=477179", "title": "Julio Perez Cuapio", "text": ""}
{"id": "477180", "revid": "287204", "url": "https://it.wikipedia.org/wiki?curid=477180", "title": "Julio Alberto Perez Cuapio", "text": ""}
{"id": "477182", "revid": "834", "url": "https://it.wikipedia.org/wiki?curid=477182", "title": "Julio P\u00e9rez Cuapio", "text": ""}
{"id": "477186", "revid": "466539", "url": "https://it.wikipedia.org/wiki?curid=477186", "title": "Marco Streller", "text": "Carriera.\nClub.\nHa iniziato la sua carriera nel club della sua citt\u00e0, il , nel 2000, dove ha giocato soltanto una partita. La stagione successiva si \u00e8 trasferito al Concordia Basilea, nella seconda divisione svizzera. Qui ha giocato 30 partite, mettendo a segno 16 reti. Queste prestazioni hanno convinto il Basilea a ricomprarlo, ma dopo sole tre gare, lo ha ceduto al Thun. Ancora una volta si riscatta, siglando 8 gol in 16 partite.\nTorna nuovamente a Basilea per la stagione 2003-04 e questa volta riesce a confermarsi, segnando ben 13 reti in 16 presenze, numeri che gli valgono il trasferimento in Germania nel gennaio del 2004, allo . In 28 presenze giocate in tre campionati differenti, \u00e8 riuscito a segnare soltanto 4 reti e la societ\u00e0 decide di mandarlo in prestito al Colonia. Al suo ritorno, non riesce ad imporsi e, nel 2007, torna al Basilea.\nIl 6 marzo 2015 annuncia di volersi ritirare dall'attivit\u00e0 agonistica a fine stagione. Il 29 maggio 2015 si ritira dal calcio giocato.\nNazionale.\nInternazionale dal 2003, ha fatto parte delle rose per il campionato d'Europa 2004, per il campionato del mondo 2006 e per il campionato d'Europa 2008. Ha dovuto per\u00f2 rinunciare agli Europei 2004 a causa di un infortunio. Dopo una partita contro il , ha annunciato il ritiro dalla Nazionale, per la mancanza dell'appoggio dei tifosi, proprio poco tempo prima di Euro 2008, ma Ottmar Hitzfeld, tecnico della a partire da luglio 2008, lo ha convinto a fare marcia indietro. Ta i 23 scelti per disputare il campionato del mondo 2010, un infortunio al ginocchio poco prima dell'inizio della manifestazione lo ha costretto al forfait; \u00e8 stato sostituito da Albert Bunjaku.\nStatistiche.\n\"Statistiche aggiornate al 28 aprile 2019.\""}
{"id": "477188", "revid": "436907", "url": "https://it.wikipedia.org/wiki?curid=477188", "title": "Marracash", "text": "\u00c8 considerato dalla critica come uno dei migliori rapper e cantautori del panorama italiano.\nHa esordito nel 2005 con il mixtape autoprodotto \"Roccia Music I\", il quale ha visto la partecipazione del collettivo Dogo Gang e di altri artisti appartenenti alla scena hip hop italiana. Il mixtape ha ottenuto un riscontro significativo nel panorama hip hop underground e lo ha portato alla firma di un contratto discografico con la Universal Music Group, con la quale nel 2008 ha pubblicato il primo album solista, l'omonimo \"Marracash\".\nNel 2013 ha fondato insieme al produttore Shablo l'etichetta discografica indipendente Roccia Music, che vedeva coinvolte figure affermate ed emergenti dell'hip hop italiano, tra rapper, produttori e DJ.\nBiografia.\nFabio Rizzo nasce a Nicosia, in Sicilia, da madre bidella e da padre camionista. Ha un fratello minore. Successivamente la famiglia si \u00e8 trasferita a Milano nel quartiere periferico della Barona. Fino all'et\u00e0 di dieci anni ha vissuto in una casa di ringhiera di via Bramante, per un periodo in un monolocale che il padre condivideva con cinque colleghi e, in seguito, con la madre in un modesto appartamento dello stesso stabile.\nOttenuto il diploma di perito elettronico, Rizzo incide le sue prime strofe sotto lo pseudonimo di Juza delle Nuvole, comparendo nel demo del 1999 \"The Royal Rumble\" di Prodigio, a fianco di Jake La Furia, Gu\u00e9 Pequeno, Vincenzo da Via Anfossi e Dargen D'Amico. Il nome d'arte Marracash viene adottato definitivamente dall'artista perch\u00e9 da piccolo, essendo siciliano e avendo il viso ben marcato, gli altri bambini lo chiamavano \u00abmarocchino\u00bb. \u00c8 affetto da una forma non grave di disturbo bipolare, uno dei temi pi\u00f9 ricorrenti nei suoi brani.\nIn un'intervista televisiva su All Music del 7 luglio 2008, ha affermato che da bambino i suoi gruppi musicali preferiti erano i Metallica e gli 883.\nCarriera.\nEsordi con la Dogo Gang e \"Roccia Music I\" (2004-2007).\nIl suo esordio risale al 2004 nel mixtape \"PMC VS Club Dogo - The Official Mixtape\", prodotto nato dalla collaborazione tra i Club Dogo e la Porzione Massiccia Crew, rispettivamente di Milano e Bologna. Nello stesso anno prende vita il collettivo Dogo Gang, all'interno del quale la militanza di Marracash va consolidandosi gradualmente, segnando una nuova tappa con la partecipazione all'interno di \"Regular\", album di Don Joe e Grand Agent, e di \"Hashishinz Sound Vol. 1\", di Gu\u00e9 Pequeno e Deleterio.\nNel 2005, sotto etichetta Area Di Contagio, Marracash ha pubblicato \"Popolare\", singolo prodotto da Don Joe reso disponibile per il download gratuito per gli utenti della rete. Il brano ha anticipato la pubblicazione del mixtape \"Roccia Music I\", mixtape a cui hanno collaborato la Dogo Gang (Club Dogo, Vincenzo da Via Anfossi, Deleterio e Ted Bundy) e ospiti come Inoki, Co'Sang, Rischio, Shablo, Misa e Royal Mehdi. Il disco contiene anche il remix di \"Popolare\", realizzato da Bassi Maestro.\nNel 2007 Marracash accompagna i Club Dogo nella loro ascesa nel mainstream. Nello stesso anno partecipa al disco \"Struggle Music\" (DJ Shocca e Frank Siciliano) nel brano \"Con i soldi in testa\".\n\"Marracash\" e \"Fino a qui tutto bene\" (2008-2010).\nIl 13 giugno 2008 esce il primo disco solista del rapper pubblicato da una major, la Universal, \"Marracash\". Le basi del disco sono tutte affidate a Don Joe e Deleterio, beatmaker interni alla Dogo Gang, gli ospiti sono Gu\u00e9 Pequeno e J-Ax in \"Fattore Wow!\", Vincenzo da Via Anfossi e Jake La Furia nel brano \"Quello Che Deve Arrivare (Arriva Arriva)\" e i napoletani Co'Sang nella traccia \"Triste ma vero\". Dal disco sono stati estratti due singoli: \"Badabum Cha Cha\" (che diventa un tormentone estivo) e \"Estate in citt\u00e0\". Il 24 ottobre esce il singolo \"Non confondermi\", che anticipa l'uscita delle riedizione di \"Marracash\", la quale contiene altri due brani inediti: \"La mia prigione\" e \"La via di Carlito\". L'ultimo singolo estratto dall'album \u00e8 \"Tutto questo\". Nel 2008 Marracash realizza anche la sigla musicale della trasmissione radiofonica di Radio Deejay \"Pinocchio\".\nNel 2009 ha partecipato insieme ad altri 55 cantanti italiani alla realizzazione di \"Domani 21/04.2009\", brano musicale pubblicato in via benefica per ricordare le vittime colpite dal Terremoto dell'Aquila del 2009. Verso la fine dell'anno esce il brano \"Cani pazzi\", il quale ha anticipato il secondo album di Marracash \"Fino a qui tutto bene\". L'8 maggio 2010 viene presentato ai TRL Awards 2010 il primo singolo \"Stupido\". \"Fino a qui tutto bene\" viene pubblicato il 13 luglio 2010 e contiene collaborazioni con Giusy Ferreri (\"Rivincita\") e Fabri Fibra (\"Stupidi\"). Le produzioni sono affidate a Deleterio, Don Joe, Crookers, The Bloody Beetroots e The Buildzer. Nello stesso periodo collabora nuovamente con Fabri Fibra al singolo \"Qualcuno normale\", presente in \"Controcultura\"; al riguardo, Marracash ha dichiarato: \nNel 2010 Marracash scrive la sigla per il programma televisivo in onda su Rai 3 \"GAP\" e il 26 settembre 2010 partecipa, accompagnato da Fabri Fibra, al festival musicale Woodstock 5 Stelle organizzato a Cesena dal blog di Beppe Grillo e trasmesso dal canale televisivo nazionale Play.me, che proprio con questa diretta apr\u00ec la neonata emittente.\n\"King del rap\" (2011-2012).\nIl 31 ottobre 2011 Marracash ha pubblicato il terzo album \"King del rap\", caratterizzato dalla partecipazione di vari artisti appartenenti alla scena hip hop italiana come Fabri Fibra, Jake La Furia e Gu\u00e9 Pequeno dei Club Dogo, J-Ax e i Co'Sang. Al fine di promuovere il disco, l'artista ha presentato a settembre il singolo omonimo e a met\u00e0 ottobre il mixtape \"Roccia Music II\", quest'ultimo reso disponibile gratuitamente per una settimana e contenente i dieci brani originariamente resi disponibili sul canale YouTube del rapper nel corso dell'estate.\nDopo la pubblicazione dell'album, il 22 dicembre Marracash conduce la prima puntata di \"MTV Spit\", programma televisivo incentrato sulle rap battle tra artisti della scena underground rap. Nella puntata in questione, chiamata Spit Gala in quanto sono presenti alcuni degli esponenti del rap italiano in qualit\u00e0 di giudici (Fabri Fibra, Club Dogo e J-Ax) si sono affrontati i rapper Clementino, Kiave, Ensi e Rancore. Il programma vero e proprio \u00e8 partito il 9 marzo 2012, sempre su MTV.\nNel mese di ottobre 2012 Marracash annuncia la fondazione della Roccia Music, etichetta discografica indipendente.\n\"Status\" (2013-2015).\nIl 18 gennaio 2013 durante il programma \"The Flow\", Marracash ha annunciato la lavorazione al quarto album in studio, la cui uscita era prevista per la fine del 2013. Il 21 giugno 2013, il rapper ha annunciato su Twitter di essere sul set di un nuovo video, successivamente rivelatosi essere quello del singolo estivo \"La tipa del tipo\", realizzato con DJ Tayone e pubblicato il 28 giugno.\nNel corso dell'anno, il rapper ha annunciato l'uscita di \"Genesi\", album della Roccia Music che racchiude brani registrati dagli artisti appartenenti al collettivo, tra cui lo stesso Marracash, e altri non appartenenti ad esso come Jake La Furia e Gu\u00e9 Pequeno dei Club Dogo. Tutti i brani presenti nel disco verranno successivamente inseriti nei dischi che usciranno per l'etichetta, il primo di questi \u00e8 stato \"Achille Idol immortale\" di Achille Lauro.\nIl 21 novembre 2013 il rapper ha pubblicato un trailer su YouTube in cui ha annunciato il suo quarto album, intitolato \"Status\" e previsto inizialmente per il 2014. Il 6 maggio il rapper pubblica il primo singolo estratto dall'album, ovvero l'omonimo \"Status\", per poi annunciare il rinvio della pubblicazione del quarto album per il 20 gennaio 2015. L'album ha debuttato alla seconda posizione della classifica italiana degli album, dietro a \"Parole in circolo\" di Marco Mengoni.\nDa esso sono stati estratti altri quattro singoli, di cui due passarono nelle stazioni radiofoniche italiane: \"In radio\" e \"Nella macchina\", quest'ultimo realizzato in duetto con il cantautore italiano Neffa. \"In radio\" \u00e8 stato successivamente presentato dal rapper in occasione della sua partecipazione alla terza edizione del \"Coca-Cola Summer Festival\", ottenendo una nomination per il \"Premio RTL 102.5 - Canzone dell'estate\". Il 21 dicembre Marracash ha annunciato la riedizione di \"Status\", denominata \"Vendetta Edition\" e costituita da un CD aggiuntivo che racchiude brani inediti, remixati e dal vivo, oltre a un DVD contenente l'intero concerto tenuto dal rapper presso il Carroponte di Milano. L'uscita della riedizione, avvenuta il 22 gennaio 2016, \u00e8 stata preceduta dai singoli inediti \"Catatonica\" e \"Niente canzoni d'amore\", rispettivamente pubblicati il 22 dicembre 2015 e il 15 gennaio 2016; \"Niente canzoni d'amore\" ha ottenuto un buon successo in Italia, venendo certificato disco di platino dalla FIMI per le oltre copie vendute.\n\"Santeria\", collaborazione con Gu\u00e9 Pequeno (2016-2018).\nIl 4 gennaio 2016, attraverso i social network, il rapper ha annunciato la realizzazione di un album in studio insieme a Gu\u00e9 Pequeno. Pubblicato il 24 giugno dello stesso anno, l'album si intitola \"Santeria\" ed \u00e8 composto da quindici brani, tra cui il singolo apripista \"Nulla accade\", uscito il 7 giugno. L'album, promosso anche dal singolo \"Insta Lova\" e dal videoclip di \"Salvador Dal\u00ed\", \u00e8 stato successivamente ripubblicato il 2 dicembre con l'aggiunta di ulteriori inediti, tra cui il singolo \"Ninja\".\nIl 31 marzo 2017 il duo ha pubblicato l'album dal vivo \"Santeria Live\", contenente l'intero concerto da loro tenuto presso l'Alcatraz di Milano. Il 3 luglio \u00e8 stato pubblicato il videoclip del brano \"Tony\", l'ultimo tratto da \"Santeria\" e girato a Bogot\u00e0.\nL'8 giugno 2018 Marracash ha annunciato la ripubblicazione del suo album di debutto, avvenuta il 22 dello stesso mese. Intitolato \"Marracash - 10 anni dopo\", la riedizione contiene un secondo disco composto da brani inediti, rifacimenti di canzoni storiche del rapper (come \"Badabum Cha Cha\" e \"Popolare\"), rarit\u00e0 e la collaborazione dei rapper Rkomi e Fabri Fibra.\nCollaborazioni, \"Persona\" (2019-2020).\nIl 15 marzo 2019 \u00e8 uscito il singolo \"F.A.K.E.\" di Don Joe, realizzato con la partecipazione di Jake La Furia e Marracash. Il brano \u00e8 per Marracash una parentesi in un lungo periodo di assenza sia dalla scena musicale sia dai social, iniziato poco dopo la pubblicazione della riedizione di \"Marracash\". Ritorna a far parlare di s\u00e9 con un lungo post su Instagram pubblicato il 16 maggio successivo, in cui, tra le righe di una aperta critica al mondo dei social, dichiara di aver pressoch\u00e9 terminato la scrittura del quinto album, oltre ad aver concluso la stesura del suo primo libro, scritto interamente di suo pugno.\nIl 12 giugno 2019 \u00e8 stato pubblicato il singolo \"Margarita\", realizzato insieme a Elodie. Il 5 luglio successivo \u00e8 invece uscito il mixtape \"Machete Mixtape 4\", nel quale Marracash \u00e8 presente nel singolo \"Marylean\" in collaborazione con Salmo e Nitro. L'autunno di quell'anno ha visto il rapper partecipare anche nei brani \"Fiori\" di Gemitaiz e MadMan (presente in \"Scatola nera\") e \"Occh1 Purpl3\" di Tha Supreme (contenuto in \"23 6451\").\nIl 31 ottobre 2019 Marracash ha pubblicato il sesto album \"Persona\", promosso dal singolo \"Bravi a cadere - I polmoni\". Il disco ha ricevuto il plauso della critica specializzata, che lo considera come un \u00abclassico istantaneo\u00bb del genere; la rivista musicale \"Rolling Stone Italia\" lo ha nominato album migliore dell'anno. Commercialmente parlando, \"Persona\" ha debuttato in vetta alla Classifica FIMI Album con nove brani su quindici presenti nella top 10.\n\"Noi, loro, gli altri\" (2021-presente).\nIl 17 novembre 2021 annuncia a sorpresa tramite Instagram il suo settimo album in studio \"Noi, loro, gli altri\", pubblicato due giorni pi\u00f9 tardi. Il disco, composto da quattordici tracce, \u00e8 stato interamente prodotto da Zef e Marz e presenta tre ospiti: Gu\u00e9 Pequeno, Calcutta e Blanco. Il primo estratto del disco \u00e8 stato \"Crazy Love\", promosso dal relativo video.\nControversie.\nNel 2006, quando Marracash ha criticato il modo di rappare di Nesli attraverso il brano \"Popolare\", \u00e8 iniziata una sorta di rivalit\u00e0 tra i due. L'anno seguente, infatti, Nesli ha risposto a Marracash con il brano \"La vita \u00e8 solo una\", accusandolo di fare rime da quartiere e di essere un chiacchierone. La risposta di Marracash \u00e8 arrivata nel 2008 con il brano \"Dritto al punto\", nel quale rovescia le citazioni fatte dal rapper marchigiano, il quale ha risposto con \"Riot\", chiudendo il dibattito. In un'intervista concessa al sito hotmc.com, Nesli ha tuttavia negato di avere avuto dissidi con Marracash.\nNell'estate del 2013 il cantante Povia ha pubblicato attraverso il proprio canale YouTube un videomessaggio rivolto ai rapper italiani degli anni duemila, definendoli \u00abrappaminkia\u00bb e criticandoli in quanto \u00abdicono tanto che vengono dal ghetto poi fanno i video nelle piscine, con tutte quelle fighette\u00bb. In seguito a queste affermazioni alcuni rapper, tra cui anche Marracash, hanno risposto alla critica attraverso alcuni insulti e provocazioni, al punto che Povia ha risposto su Facebook che \"ci sono veri rappers e rappaminkia\".\nIl 14 gennaio 2017, a sei mesi dalla pubblicazione di \"Santeria\", Marracash e Gu\u00e9 Pequeno hanno rilasciato un'intervista al \"Corriere della Sera\", in cui hanno commentato lo stile musicale adottato dai colleghi Fedez e J-Ax, all'epoca prossimi alla pubblicazione di \"Comunisti col Rolex\", criticando i suddetti artisti ed accusandoli di mascherare con falsi buoni propositi il loro intento di fare numeri e soldi. Fedez ha risposto alle accuse spiegando che i due rapper criticassero appositamente il duo per avere visibilit\u00e0, oltre a dare del codardo a Marracash, incontrato ad una sfilata di Moschino; Marracash, riferendosi a Fedez come \u00abnano con la sindrome di Napoleone\u00bb, ha smentito quanto detto da Fedez, sostenendo che il collega non avesse nemmeno cercato il contatto visivo con lui in quell'occasione, ed ironizzando sulla scelta di presenziare alle sfilate con dei bodyguard. In risposta, Fedez ha invitato Marracash a contattarlo privatamente per chiarire la questione."}
{"id": "477190", "revid": "4106", "url": "https://it.wikipedia.org/wiki?curid=477190", "title": "Nazionale di calcio australiana", "text": ""}
{"id": "477191", "revid": "113201835", "url": "https://it.wikipedia.org/wiki?curid=477191", "title": "Gocce", "text": "Gocce \u00e8 un mini cd dei Modena City Ramblers, prodotto per sostenere la campagna \"Acqua per la Pace\", un'iniziativa di sensibilizzazione e solidariet\u00e0 attiva finanziata dalla Coop e gestita da Coordinamento di Iniziative Popolari e di Solidariet\u00e0 Internazionale, Gruppo Volontariato Civile, Medici Senza Frontiere, Ucodep e Unicef. Questa campagna, suddivisa in cinque progetti, ha come obiettivo garantire acqua potabile a 500.000 persone in scuola e villaggi della Palestina, dell'Angola, del Burkina Faso, del Sierra Leone e di altri sette Paesi africani. \"Perch\u00e9 l'acqua rimanga un patrimonio comune dell'umanit\u00e0 intera\".\nLe canzoni.\nQuesto mini-cd contiene 6 pezzi. \"Al Fi\u00f2mm\", presente, nella versione prodotta da Max Casacci, anche nell'album \"\u00a1Viva la vida, muera la muerte!\", \u00e8 dedicata al Po, simbolo di prosperit\u00e0, ma anche forza della natura, che merita di essere rispettata. \"Madre Terra\", uscita in originale nella compilation \"A come Ambiente \", curata dal quotidiano \"La Stampa\", riprende il tema del progresso della nostra societ\u00e0 e delle sue conseguenze per l'ambiente. Le altre tre tracce, gi\u00e0 note al pubblico dei ramblers, compaiono in questo disco in versioni inedite. \"Bella Ciao\" \u00e8 nella versione live registrata assieme alle Mondine di Novi di Modena effettuata al Teatro Municipale di La Spezia il 28 febbraio 1999."}
{"id": "477193", "revid": "5680", "url": "https://it.wikipedia.org/wiki?curid=477193", "title": "Teorema della funzione implicita", "text": ""}
{"id": "477195", "revid": "682087", "url": "https://it.wikipedia.org/wiki?curid=477195", "title": "Massachusetts General Hospital", "text": "Massachusetts General Hospital conosciuto anche con l'abbreviazione \"MGH\" fu fondato nel 1811 ed \u00e8 considerato uno dei tre ospedali pi\u00f9 antichi degli Stati Uniti.\nRappresenta il terminale ospedaliero della prestigiosa Scuola di Medicina di Harvard ed uno dei centri di ricerca medica pi\u00f9 importanti del mondo con un budget annuo di 550 milioni di dollari. Per estensione di superficie e per numero di dipendenti \u00e8 considerata la pi\u00f9 grande struttura non governativa della Nuova Inghilterra. Dotato di 999 posti letto accoglie in un anno circa 47.000 pazienti di cui 3.700 partorienti.\n\u00c8 passato alla storia anche perch\u00e9 nel suo teatro anatomico, ancora conservato, fu eseguito il 18 ottobre 1846 il primo intervento con anestesia da etere. Era l'epoca in cui per le scarse condizioni igieniche e per la mancanza di narcosi soltanto pazienti disperati erano disposti a sottoporsi ad un intervento quasi sempre dall'esito infausto. Dalla documentazione conservata risulta che a quei tempi si praticava una media di circa 12 interventi per anno. Nello stesso arco di tempo, oggi, lo staff chirurgico esegue circa 37.000 interventi.\nVoci correlate.\napprofondimento sul primo intervento in narcosi:"}
{"id": "477196", "revid": "2203840", "url": "https://it.wikipedia.org/wiki?curid=477196", "title": "Antonio Ghislanzoni", "text": "Il suo nome \u00e8 legato soprattutto al libretto dell\"Aida\" di Giuseppe Verdi, col quale collabor\u00f2 anche alle revisioni della \"Forza del destino\" e di \"Don Carlos\".\nBiografia.\nIl padre lo volle in seminario, la ferrea disciplina dell'istituto \u00e8 per\u00f2 poco tollerata dal piccolo Ghislanzoni, che, diciassettenne, verr\u00e0 espulso per comportamento irriverente: l'anticlericalismo rimarr\u00e0 una costante della sua ideologia.\nTerminato il liceo a Pavia e iscrittosi a medicina, Ghislanzoni, dopo essersi accorto di possedere una bella voce di baritono, si mise a studiare canto e pochi mesi dopo (nel 1846) si fece scritturare al teatro di Lodi come primo baritono. Ben presto tuttavia abbandon\u00f2 le scene liriche per la carriera letteraria. I suoi primi articoli furono per il \"Cosmorama Pittorico\" di Milano. Sullo stesso giornale pubblic\u00f2 il suo primo romanzo, \"Gli artisti da teatro\", nel quale raccont\u00f3 parte delle avventure che aveva vissuto.\nVicino alle idee politiche mazziniane, la sua collaborazione con giornali repubblicani lo costrinse a rifugiarsi in Svizzera. Fu ugualmente arrestato dai francesi e deportato in Corsica.\nDopo la Seconda guerra di indipendenza (1859) si leg\u00f2 a Milano al gruppo scapigliato.\nNel 1857 contribu\u00ec a fondare il giornale umoristico \"L'Uomo di Pietra\". Diresse \"L'Italia musicale\"; fu redattore della \"Gazzetta musicale di Milano\"; diresse e collabor\u00f2 a \"La rivista minima\" e pi\u00f9 tardi, ritiratosi a Lecco, pubblic\u00f2 il \"Giornale-Capriccio\".\nMoltissime furono le collaborazioni alle numerose testate che ospitarono recensioni ed interventi di varia natura, ma anche romanzi a puntate e racconti. \nPer la poesia ricordiamo (1878), grande successo, tanto che nel 1890 giunger\u00e0 alla settima edizione.\n\u00abI versi del Libro proibito\u00bb, scrive Gilberto Finzi (1997:165), \u00abriprendono un'atmosfera polemica d'epoca che non tocca, forse nemmeno sfiora, la poesia, ma che bene riconducono a momenti collaterali tipici della Scapigliatura\u00bb.\nNegli anni settanta si trasfer\u00ec a Barco di Maggianico e nel 1880 a Caprino Bergamasco.\nFu autore di oltre 60 libretti fra i quali, oltre all\"Aida\", \"I Lituani\" e \"Il parlatore eterno\" per Amilcare Ponchielli, \"Salvator Rosa\" e \"Fosca\" per Ant\u00f4nio Carlos Gomes, \"Pap\u00e0 Martin\" e \"Francesca da Rimini\" per Antonio Cagnoni, \"I promessi sposi\" per Errico Petrella. Scrisse inoltre i versi della cantata \"A Gaetano Donizetti\" di Ponchielli.\nPubblic\u00f2 il volume \"Reminiscenze artistiche\", che contiene notizie sul pianista Adolfo Fumagalli e un episodio intitolato \"La Casa di Verdi a Sant'Agata\", nonch\u00e9 il romanzo apocalittico \"Abrakadabra - storia dell'avvenire\" (1864-65). Questo e altri racconti di fantascienza umoristica ne fanno uno dei primi autori italiani di tale genere.\nMor\u00ec nel 1893 a 69 anni e ricevette sepoltura nel Cimitero monumentale di Lecco. \nNella sua vita prese posizione a favore della cremazione:\nLibretti d'opera.\nIl nome del compositore \u00e8 indicato tra parentesi, la data \u00e8 quella della prima rappresentazione."}
{"id": "477197", "revid": "10473", "url": "https://it.wikipedia.org/wiki?curid=477197", "title": "Parco Savello", "text": ""}
{"id": "477198", "revid": "812894", "url": "https://it.wikipedia.org/wiki?curid=477198", "title": "Piranha (disambigua)", "text": ""}
{"id": "477200", "revid": "298226", "url": "https://it.wikipedia.org/wiki?curid=477200", "title": "Coprinellus", "text": "Coprinellus P. Karst., Bidrag till K\u00e4nnedom af Finlands Natur och Folk 32: XXVIII, 542 (1879).\nIl genere Coprinellus \u00e8 un gruppo di funghi che fino ad oggi erano classificati nel genere Coprinus.\nBasandosi su dati molecolari e filogenetici, il genere Coprinus \u00e8 stato diviso e il Coprinellus, insieme ai generi Coprinopsis, Parasola e Psathyrella \u00e8 stato collocato nel 2001 nella nuova famiglia delle Psathyrellaceae\" (Singer) Vilgalys\", Moncalvo &amp; Redhead .\nCaratteristiche del genere.\nVelo.\nPresente ma senza le squame effimere del genere Coprinopsis.\nCappello e lamelle.\nCompletamente, parzialmente o non deliquescenti.\nCarne.\nEsigua, fragile, spesso deliquescente.\nOdore e sapore: quasi sempre insignificanti.\nHabitat.\nTerreni ricchi di humus e di materia organica in decomposizione; questo genere annovera specie saprofite.\nCommestibilit\u00e0.\nSenza valore.\nEtimologia.\nDal latino \"Coprinellus\" = piccolo Coprinus, per via delle dimensioni medie esigue.\nSpecie di \"Coprinellus\".\nLa specie tipo per il genere \u00e8 il \"Coprinellus deliquescens\" (Fr.) P. Karst. (1879).\nIl genere include le seguenti specie:"}
{"id": "477201", "revid": "73843", "url": "https://it.wikipedia.org/wiki?curid=477201", "title": "Mister Majestic", "text": "Mister Majestic, il cui vero nome \u00e8 Majestros (insignito del titolo di Lord sul suo pianeta di origine), \u00e8 un personaggio dei fumetti creato da Jim Lee e H.K. Proger, pubblicato dalla Wildstorm, poi passata sotto l'egida del colosso DC Comics. \u00c8 pi\u00f9 comunemente noto come Mr. Majestic.\nMr. Majestic \u00e8 uno dei personaggi pi\u00f9 importanti nell'universo fumettistico Wildstorm, dotato di poteri straordinari, che lo rendono il pi\u00f9 potente dei supereroi di questo mondo, in cui riveste essenzialmente, con alcuni distinguo, il ruolo di Superman nel cosmo DC.\nPersonalit\u00e0.\nMr Majestic \u00e8 un Lord di Khera ed un guerriero reduce da migliaia di anni di guerra su vari pianeti, fiero e potente come ogni Lord di Khera. Non smette mai di far pesare questo fatto con il suo atteggiamento da nobile nei confronti dei colleghi umani, questo provoca dissidi e scontri verbali, specie con Grifter. Ha un grande senso dell'onore.\nNon mostra mai emozioni di nessun tipo e spesso rimane impassibile agli eventi. Al ritorno dei Wildcats originali sparisce spesso dalla scena intervenendo in alcuni scontri che coinvolgono i suoi compagni di battaglia.\nBiografia del personaggio.\nMr Majestic, alias Lord Majestros appartiene alla razza aliena dei Cherubini (provenienti dal pianeta Khera) che per millenni si sono opposti alla razza dei Deamoniti in una guerra che si sposta lungo tutto il cosmo.\nMigliaia di anni fa infuri\u00f2 una battaglia nel nostro sistema solare che provoc\u00f2 l'ammaraggio delle due razze sul nostro pianeta. La guerra prosegu\u00ec sul nostro mondo influenzando la storia e la mitologia, in quanto entrambe le razze sono dotate di una longevit\u00e0 tale da essere considerati immortali.\nMr Majestic ha fatto parte negli anni sessanta del Team 1, un gruppo di supereroi fondato dal governo USA insieme a Lord Emp e Zelota diventando popolare fra la gente comune. Ad un certo punto spar\u00ec dalla scena, mettendosi in esilio in Groenlandia (viveva in solitudine in mezzo ai ghiacci), ignorando anche la guerra contro i Deamoniti. Non venne mai chiarito quale fu il motivo di questa scelta drastica, sebbene alcuni spunti siano forniti da una bambola di pezza abbandonata nella casa tra i ghiacci.\nQuando l'originale gruppo Wildcats spar\u00ec nell'esplosione di una nave spaziale, \"Veggente\" (o Savant, sorella di \"Zelota\") convince Lord Majestros a tornare ed a mettersi alla guida della nuova formazione del supergruppo.\nDa notare che durante il \"crossover\" \"Fuoco dal Cielo\", si scopr\u00ec che Mr. Majestic uccise \"John Kolt\" membro del \"Team one\", Lord Kerubino e amante di Zelota. John era ammalato di uno strano cancro e chiese a Mr. Majestic di terminarlo. La personalit\u00e0 del Lord fu in seguito scaricata all'interno di Spartan.\nA seguito della catastrofe globale torner\u00e0 nuovamente tra le file dei Wildcats dopo un nuovo periodo di allontanamento. Mr. Majestic durante lo svolgersi della catastrofe ha protetto le Hawaii limitando quasi completamente i danni. In seguito si occuper\u00e0 della ricostruzione del pianeta con gli altri supereroi.\nPoteri e abilit\u00e0.\nOltre ad essere un grande combattente ed un esperto lottatore Mr. Majestic possiede un quoziente intellettivo geniale ed \u00e8 dotato di una vasta gamma di poteri superumani; i principali dei quali sono gli stessi superpoteri che caratterizzano Superman, ovvero:\nInoltre possiede dei sensi incredibilmente acuti e la sua natura di Cherubino gli consente l'emissione di energia, la sopravvivenza nello spazio aperto ed una longevit\u00e0 di gran lunga superiore a quella umana che lo rende quasi immortale. In pi\u00f9 possiede poteri psionici di telepatia e telecinesi anch'essi derivati dalla natura Cherubina del personaggio."}
{"id": "477202", "revid": "1305772", "url": "https://it.wikipedia.org/wiki?curid=477202", "title": "A cavallo della fortuna", "text": "A cavallo della fortuna (\"Alles Gl\u00fcck dieser Erde\") \u00e8 una serie televisiva tedesca in 13 episodi trasmessa per la prima volta nel 1994.\nTrama.\nLa trama vede i fratelli Werner e Stefan Eicke che gestiscono una scuderia di cavalli da corsa e spesso si trovano coinvolti in vari misfatti e avventure, iniziando dalla scomparsa di uno dei loro migliori purosangue, il cavallo Divina, che viene rubato per coprire uno scandalo di doping e cavalli drogati. In seguito si viene a sapere che uno dei personaggi coinvolti nel furto \u00e8 il veterinario che dopo aver inscenato tutto il piano, viene trovato morto. Tra gli altri personaggi ricorrenti si possono trovare Jakob, il padre dei due ragazzi, insieme a tutti i componenti della famiglia e il parroco Delbriick (Hanns Zischler). Manuela Romano (la proprietaria del'agriturismo) e Carolina Rosi "}
{"id": "477203", "revid": "181699", "url": "https://it.wikipedia.org/wiki?curid=477203", "title": "Trascendentale", "text": "Il termine trascendentale, da non confondersi con \"trascendente\", ha assunto in filosofia diversi significati: comparso per la prima volta nella filosofia medievale per designare una propriet\u00e0 massimamente \u00abuniversale\u00bb, fu rielaborato dal filosofo tedesco Kant e dagli idealisti tedeschi Fichte e Schelling in riferimento a ci\u00f2 che esiste \u00abin s\u00e9 e per s\u00e9\u00bb, ma \u00e8 funzionale ad altro da s\u00e9; quest'ultimo significato \u00e8 stato riadattato infine dalla fenomenologia di Husserl.\nTrascendentale nella scolastica medievale.\nIl termine \"trascendentale\" fu usato per la prima volta nella filosofia medievale scolastica e, specificamente, si svilupp\u00f2 attraverso le iniziali elaborazioni concettuali di Filippo il Cancelliere, Guglielmo d'Alvernia e Guglielmo d'Auxerre. Trascendentali erano considerate quelle prerogative proprie di Dio, dalle quali non pu\u00f2 prescindere la sua stessa pensabilit\u00e0. Il concetto di trascendentale e le sue specificazioni furono elaborati per la prima volta da Filippo il Cancelliere nella sua \"Summa de bono\" (1225-1228), e nominati solo pi\u00f9 tardi con il termine latino \"trascendentalia\" nella \"Summa\" del domenicano Rolando da Cremona. Filippo il Cancelliere individu\u00f2 i trascendentali in quattro Nomi Divini, dai quali non pu\u00f2 prescindere la pensabilit\u00e0 di Dio: \"ens\", l'essere; \"unum\", l'unit\u00e0; \"verum\", la verit\u00e0 e \"bonum\", il bene. A questi quattro concetti trascendentali Gugliemo di Alvernia aggiunse successivamente il termine \"pulchrum\", la bellezza, sulla scorta del pensiero di pseudo-Dionigi l'Areopagita.\nGuglielmo d'Auxerre apporter\u00e0 all'elaborazione filosofica di Filippo il Cancelliere un importante contributo attraverso una giustificazione dei trascendentali. Afferma Guglielmo che \u00e8 constatabile che l\"'esse\" puro pu\u00f2 essere pensabile solo come \"unum\", in quanto esiste un'identit\u00e0 fra l'essere e l'unicit\u00e0 di Dio. Proseguendo, sar\u00e0 necessario ammettere che l'essere semplice, la \"substantia simplex\", che \u00e8 Dio, deve essere anche autosufficiente e, dunque, anche in s\u00e9 \"bonum\", ossia identico alla sua bont\u00e0. L'identit\u00e0 fra \"unum\" e \"bonum\" conduce a riconoscere che essa \u00e8 assolutamente vera, in quanto verit\u00e0 partecipe alla verit\u00e0 in s\u00e9 che costituisce Dio, dunque al trascendentale \"verum\".\nTommaso d'Aquino applicava i trascendentali a quei concetti che hanno una loro universalit\u00e0, quali ad esempio verit\u00e0 e bont\u00e0: questi, in un primo grado di universalit\u00e0, si riferiscono concretamente a tutti gli esseri umani, ma se elaborati teoricamente dall'intelletto e dalla volont\u00e0 di un essere perfetto come Dio, acquistano, per cos\u00ec dire, una \"somma universalit\u00e0\" che si esprime, appunto, nel termine \"trascendentale\".\nTrascendentale in Kant.\nIn Kant il termine trascendentale pass\u00f2 a significare il meccanismo \"formale\" della conoscenza, a prescindere cio\u00e8 dal contenuto di essa. Kant infatti vuole spiegare non \"che cosa\" si conosce, ma \"come\" avviene la conoscenza, ossia definire i presupposti teorici che rendono possibile la conoscenza.\nEssa \u00e8 per un verso passiva, in quanto si basa su dati sensibili che noi acquisiamo, appunto, passivamente ma, per altro verso, \u00e8 attiva, poich\u00e9 siamo dotati di \"funzioni trascendentali\", di modi di funzionamento dell'intelletto che automaticamente si attivano nel momento stesso in cui riceviamo i dati sensibili. Nel caso del primo grado del conoscere, l'intuizione, noi mettiamo istantaneamente in azione le funzioni di spazio e tempo; cio\u00e8 discriminiamo, selezioniamo attivamente i dati sensibili nello spazio e nel tempo.\nQuesti modi di funzionamento della conoscenza sensibile non sono un'attivit\u00e0 ulteriore che noi mettiamo in esecuzione, ma peculiarit\u00e0 specifiche del nostro stesso intelletto.\nKant inoltre afferma che le funzioni trascendentali hanno caratteristiche di \"necessit\u00e0\" - poich\u00e9 la nostra ragione le mette necessariamente in azione tanto che anche se volessimo non potremmo fare a meno di usarle - e di \"universalit\u00e0\", perch\u00e9 appartengono, allo stesso modo, a tutti gli uomini dotati di ragione.\nDette funzioni - spazio e tempo, nel caso dell'intuizione -, sono dunque da sempre presenti prima ancora di ricevere il primo dato sensibile, in quanto non sono altro che il modo di funzionare della nostra ragione. Infatti entrano subito in azione non appena si riceve il primissimo dato sensibile.\nEsse non vanno confuse con gli \"universali\" ricavati dall'esperienza, perch\u00e9 sono presenti \"prima\" dell'esperienza e non vanno neppure identificate con le idee innate, le quali si presentano dotate di un contenuto (come ad esempio l'idea innata di Dio), che le funzioni, invece, non hanno\nPossiamo dunque affermare che esse sono \"a priori\", precedono, cio\u00e8, l'esperienza, ovvero la \"trascendono\", in quanto \"stanno al di l\u00e0\" dell'esperienza stessa; ma allo stesso tempo sono \"immanenti\", in quanto esse diventano reali, acquistano valore effettivo, e il loro funzionamento da potenziale diviene attuale, solo quando si \"incarnano\" con i dati sensibili.\nPertanto, si potrebbe definire il \"trascendentale\" come una sintesi di \"immanente\" e \"trascendente\"\nIl significato di trascendentale nell'Idealismo tedesco.\nIl termine \"trascendentale\" venne ripreso dagli idealisti Johann Gottlieb Fichte e Friedrich Schelling come sinonimo di \"funzionale\" o \"costitutivo\", per designare il loro stesso idealismo: questo \u00e8 per costoro un postulato filosofico da ammettere \"a priori\", tramite intuizione intellettuale, necessario al costituirsi non solo della conoscenza umana, ma (a differenza di Kant) anche della realt\u00e0 oggettiva. Fichte riconosceva infatti a Kant il merito di essersi avvicinato alla concezione idealistica con la dottrina dell\"io penso\", o \"appercezione trascendentale\", che rimaneva per\u00f2 un principio formale della realt\u00e0. L'idealismo trasforma l\"io penso\" in un principio costitutivo, materiale, della realt\u00e0 stessa, cio\u00e8 nell'Io assoluto.\nTrascendentale \u00e8, in particolare, l'atto con cui l'Io crea il mondo. Questo atto non pu\u00f2 essere dimostrato per via razionale, ma va presupposto all'inizio con un atto intuitivo-intellettuale in questo senso \"trascendentale\": forma e contenuto, trascendente e immanente, prima della creazione della realt\u00e0 (autocoscienza) e contemporaneamente coincidente con essa (autocreazione).\nSchelling intitol\u00f2 la sua opera pi\u00f9 celebre \"Sistema dell'idealismo trascendentale\" (\"System des transzendentalen Idealismus\", 1800), in cui ricostruiva i momenti attraverso i quali la coscienza perveniva all'Assoluto, unit\u00e0 di spirito e natura. Il momento pi\u00f9 elevato era costituito dall'arte, in cui l'intuizione intellettuale, divenendo oggetto a se stessa, come intuizione estetica, coglieva quell'unit\u00e0 in maniera in parte conscia e in parte inconscia.\nTrascendentale nella fenomenologia husserliana.\nEdmund Husserl riadatter\u00e0, agli inizi del XX secolo, il significato di trascendentale, sostenendo come ogni atto soggettivo della coscienza sia da comprendere alla luce della fenomenologia come dotato di intenzionalit\u00e0, cio\u00e8 sia rivolto sempre ad un oggetto ed esista in funzione di questo. In tal modo Husserl intende concentrare la propria attenzione sulla coscienza, nel suo rapportarsi al mondo e agli altri io, distogliendola dalla questione della realt\u00e0 del mondo esterno, che viene sospesa attraverso l'epoch\u00e9 e non considerata pertinente al problema della struttura dell'io trascendentale, che per Husserl si costituisce come la condizione di possibilit\u00e0 dell'esistenza sia della coscienza, sia degli oggetti, siano questi materiali e ideali.\nIl mondo cio\u00e8 per Husserl \u00e8 costituito fenomenologicamente dalla coscienza, non nel senso che sia creato da essa, ma perch\u00e9 la sua possibilit\u00e0 di esistenza \u00e8 contenuta nell'io trascendentale."}
{"id": "477204", "revid": "1318658", "url": "https://it.wikipedia.org/wiki?curid=477204", "title": "Adolf von Harnack", "text": "\u00c8 stato uno dei pi\u00f9 rilevanti teologi protestanti e storici del cristianesimo della fine del XIX ed inizio del XX secolo.\nLa famiglia.\nHarnack, figlio del teologo Theodosius Harnack, professore all'Universit\u00e0 di Dorpat, spos\u00f2 il 27 dicembre 1879 a Lipsia Amalie Thiersch, figlia di un notissimo professore di chirurgia, il dr. Karl Thiersch, a sua volta sposato con la figlia del famoso chimico Justus von Liebig.\nGli Harnack ebbero cinque figli. Uno dei figli, Ernst von Harnack, si impegn\u00f2 nella SPD e, per la sua partecipazione all'attentato del 20 luglio 1944 contro Adolf Hitler, fu impiccato.\nBiografia.\nOrigini.\nHarnack proveniva dal mondo del luteranesimo baltico. Suo padre era un credente rigoroso e austero, ricercatore su Martin Lutero all'Universit\u00e0 di Dorpat, dove Harnack stesso inizi\u00f2 i propri studi per poi proseguirli e terminarli a Lipsia.\nL'attivit\u00e0 quale docente e le opere principali.\nAl termine dell'Universit\u00e0, Harnack divenne, nel 1874, docente a Lipsia, dove assunse, grazie allo studio della teologia di Albrecht Ritschl, una prospettiva critica nei confronti della storia dei dogmi. I suoi primi corsi sull'Apocalisse e sullo Gnosticismo suscitarono molta attenzione, tanto che, gi\u00e0 nel 1876, fu nominato \"professor extraordinarius\". Peraltro, anche in seguito, quando insegn\u00f2 all'Universit\u00e0 Humboldt di Berlino, le sue sedici lezioni su \"Das Wesen des Christentums\" (\"L'essenza del cristianesimo\"), erano seguite da pi\u00f9 di seicento studenti di tutte le facolt\u00e0.\nNello stesso anno egli inizi\u00f2 la pubblicazione, insieme a Oscar Leopold von Gebhardt e Theodor Zahn, della \"Patrum apostolicorum opera\", opera dedicata ai Padri apostolici.\nTre anni dopo, Harnack fu chiamato all'Universit\u00e0 di Giessen come professore ordinario di storia della Chiesa; qui collabor\u00f2, sempre con Gebhardt, alla pubblicazione di \"Texte und Untersuchungen zur Geschichte der altchristlichen Litteratur\", una rivista contenente articoli sul Nuovo Testamento e sulla Patristica. Nel 1881, pubblic\u00f2 un'opera sul monachesimo (\"Das M\u00f6nchtum \u2014 seine Ideale und seine Geschichte\") e divenne con Emil Sch\u00fcrer editore della \"Theologische Literaturzeitung\".\nLa sua opera maggiore (il \"Lehrbuch der Dogmengeschichte\" in tre volumi), manuale di storia dei dogmi pubblicato fra il 1886 e il 1890, fu ripubblicato pi\u00f9 volte. In quest'opera Harnack evidenzi\u00f2 il sorgere del dogma, concetto con il quale egli intende il sistema dottrinale autoritativo del IV secolo e i suoi sviluppi fino alla Riforma protestante. Egli sottoline\u00f2 che, alle origini, la fede cristiana e la filosofia greca erano cos\u00ec intrecciate che molti elementi non essenziali al cristianesimo penetrarono nella dottrina cristiana. Secondo Harnack, dunque, i protestanti non soltanto sono liberi di criticare i dogmi (in questo senso, per essi, il dogma neppure esiste) ma devono criticare ogni concezione dogmatica.\nNel 1886, Harnack \u00e8 chiamato all'Universit\u00e0 di Marburgo e, due anni dopo, a Berlino, malgrado la forte opposizione delle autorit\u00e0 conservatrici della Chiesa luterana. Qui il conflitto con la Chiesa si accentua per il fatto che Harnack \u00e8 coinvolto in una controversia sul Credo apostolico. Egli ritiene che il Credo sia un testo che, al contempo, contenga troppo e troppo poco per essere un testo soddisfacente per i candidati all'ordinazione, come egli scrive nella sua opera del 1892 \"Das Apostolische Glaubensbekenntnis\".\nNel periodo berlinese Harnack continu\u00f2 a pubblicare diverse opere: nel 1893 una storia dell'antica letteratura cristiana fino a Eusebio di Cesarea (\"Geschichte der altkirchlichen Literatur bis Eusebius\"); nel 1900, apparve il testo delle sue lezioni sul \"Das Wesen des Christentums\"; nel 1902, apparve \"Die Mission und Ausbreitung des Christentums in den ersten drei Jahrhunderten\", opera sulla missione e l'espansione del Cristianesimo nei primi tre secoli. Oltre a ci\u00f2, vanno ricordati tre saggi sul Nuovo Testamento.\nL'attivit\u00e0 politica e pubblica.\nHarnack stesso divent\u00f2 un consulente politico con una moltitudine di contatti fino al cancelliere Theobald von Bethmann-Hollweg. Harnack \u00e8 presidente dell'associazione Kaiser-Wilhelm-Gesellschaft. Nel 1890 \u00e8 membro dell'Accademia delle scienze. Nel periodo 1905-1921 direttore generale della Biblioteca di Stato di Berlino, allora Biblioteca reale e, dopo il 1918, Biblioteca di Stato prussiana. Per i propri meriti Harnack \u00e8 perfino ammesso nella nobilt\u00e0 prussiana, il 22 marzo 1914, con diploma del successivo 9 giugno.\nIn politica Harnack, pur opponendosi alla cultura autoritaria dell'Impero tedesco di Guglielmo II, persegue una linea di moderazione e di ricerca del consenso. Egli propugna la riforma sociale e quella della burocrazia statale e, in ogni caso, rigetta ogni forma di conflitto di classe. La sua impostazione \u00e8 d'altronde liberale e borghese. Egli sopravvaluter\u00e0 le possibilit\u00e0 di trasformare l'Impero tedesco in una monarchia costituzionale.\nIn politica estera, Harnack - sempre in un'ottica di moderazione ed equilibrio - si batt\u00e9 per un riavvicinamento fra Inghilterra e Germania; tuttavia - nella speranza di diffondere la cultura nazionale protestante ad est - sostenne inizialmente la partecipazione della Germania alla Prima guerra mondiale. Tale gesto di Harnack rappresenter\u00e0 per altri teologi, come Karl Barth, la motivazione pi\u00f9 forte per rigettare la cosiddetta teologia liberale. La sua posizione si fece, in seguito, pi\u00f9 dubbiosa, passando da una retorica aggressiva ad una sensazione di ormai prossima decadenza.\nHarnack interpreta la sconfitta e la Rivoluzione di novembre del 1918 come un passaggio alla Democrazia e al Socialismo. Durante la Repubblica di Weimar egli\u00a0- in contrasto con la linea quasi unanimemente antirepubblicana della maggioranza protestante\u00a0- si impegn\u00f2, pur restando un repubblicano conservatore, per una democrazia sociale.\nGli ultimi anni.\nAlla morte, nel 1930, dopo breve malattia Harnack era ancora titolare di ben quattro cattedre quale professore di storia della Chiesa nelle Universit\u00e0 di Lipsia, Gie\u00dfen, Marburgo e Berlino.\nTeologia di Harnack.\nLe caratteristiche fondamentali della teologia di Harnack erano la pretesa di un'assoluta libert\u00e0 nello studio della storia della Chiesa e del Nuovo Testamento; la sua sfiducia nella teologia speculativa, sia ortodossa che liberale, nonch\u00e9 il suo interesse per un Cristianesimo pratico che impregnasse il modo di vita e non si riducesse a mero sistema teologico.\nHarnack rigettava la storicit\u00e0 del Vangelo di Giovanni, preferendo ad esso i Vangeli sinottici. Egli rigettava la possibilit\u00e0 dei miracoli, ma affermava che Ges\u00f9 avesse con ogni probabilit\u00e0 compiuto degli atti che ai contemporanei sembravano miracolosi.\nLa sua religiosit\u00e0 critica della tradizione \u00e8 permeata da molti ideali sociali, come esposto in un suo saggio del 1907. Per Harnack, la missione di un cristiano nel secolo \u00e8 innanzitutto il servizio alla Comunit\u00e0."}
{"id": "477205", "revid": "2230366", "url": "https://it.wikipedia.org/wiki?curid=477205", "title": "M113", "text": "L'M113 \u00e8 un veicolo trasporto truppe (VTT) completamente cingolato progettato negli anni cinquanta, con in mente la possibilit\u00e0 di ospitare una squadra di fanteria completamente equipaggiata e di fornire alle truppe l'appoggio di fuoco ravvicinato. L'M113 doveva avere capacit\u00e0 di movimento anfibio senza preparazione e la capacit\u00e0 di protezione dei soldati trasportati dal fuoco di armi leggere. La funzione tattica del veicolo era di trasportare i soldati fino al campo di battaglia e, una volta sul campo di battaglia, di sostenerli con il fuoco delle armi in dotazione al veicolo. Non era previsto (e quindi non era possibile) il combattimento delle truppe trasportate da bordo del veicolo. Solo veicoli di progettazione successiva (veicoli da combattimento della fanteria) permisero ai fanti di essere portati entro il campo di battaglia e di combattere direttamente dall'interno del veicolo. Sullo scafo dell'M113 fu realizzato un gran numero di veicoli specializzati, con funzioni particolari sul campo di battaglia.\nLo sviluppo dell'M113.\nFin dallo sviluppo delle prime teorie di impiego dei carri armati fu evidente la necessit\u00e0 che la fanteria fosse in grado di seguire i mezzi corazzati sul campo di battaglia. Nel corso della Seconda guerra mondiale sia gli americani sia i tedeschi svilupparono veicoli semicingolati destinati a portare la fanteria quanto pi\u00f9 possibile vicina al nemico. Dopo la guerra gli Stati Uniti continuarono a studiare un veicolo che potesse svolgere questa funzione anche nel futuro, producendo l'M59 totalmente cingolato, che non ebbe grande fortuna presso i reparti che avrebbero dovuto utilizzarlo. L'esercito statunitense allora emise le specifiche per un veicolo di trasporto truppe che avesse le seguenti caratteristiche.\nLa richiesta delle capacit\u00e0 anfibie spinse la ditta sviluppatrice (Food Machinery Corporation - FMC di San Jos\u00e9) a produrre, oltre ad un prototipo con blindatura in acciaio (T117) anche un prototipo con blindatura in lega di alluminio (T113). L'uso di leghe di alluminio saldate all'epoca (1956) rappresentava una novit\u00e0, dato che la tecnologia per la saldatura dell'alluminio non era ancora sviluppata e non erano ancora ben chiari i problemi connessi. Tuttavia la lega utilizzata soddisfaceva alle condizioni richieste, ed inoltre riduceva il peso del veicolo di circa 720\u00a0kg. Fu presa allora la decisione di sviluppare il T113, che divenne di conseguenza \"M113\". L'aspetto dell'M113 \u00e8 quello di una scatola su cingoli, con la parte anteriore inclinata nella parte superiore. Sulla parte inclinata \u00e8 appoggiata una piastra paraspruzzi, apribile dall'interno, che permette al mezzo di operare anche in acque profonde. Sono disponibili due portelli circolari dotati di iposcopi sul tetto del veicolo per il guidatore ed il capocarro. Sempre sul tetto \u00e8 disponibile nella zona centrale-posteriore, un portello rettangolare con due ante che permette ai passeggeri di uscire dall'alto. Sulla parete posteriore \u00e8 disponibile una rampa abbattibile (il mezzo di uscita dal veicolo di utilizzo normale in combattimento) larga quanto il compartimento di carico, dotata anche di portello per uscita individuale. Non sono previste feritoie, quindi la fanteria non pu\u00f2 usare le proprie armi stando entro il veicolo e non ha una visione precisa dell'ambiente in cui si trova all'atto dello sbarco.\nNel 1962 fu messa a punto la variante M113 A1, che si differenziava dall'M113 per l'utilizzo di un motore GM 6V Diesel da 215 HP. Dal 1963 fu costruito, su licenza della FMC, in Italia dalla OTO Melara.\nSuccessivamente fu messa a punto la variante M113 A2 (1979) con sospensioni e impianto di raffreddamento del motore modificati ed infine, per consentire all'M113 di operare in unione con i carri M1 Abrams, nel 1987 fu iniziato il ricondizionamento dei veicoli esistenti alla variante M113 A3 con il motore potenziato a 275 HP.\nA partire dagli anni sessanta l'M113 \u00e8 stato usato da diverse nazioni aderenti alla NATO o neutrali, fra esse risaltano Italia, Germania Federale, Argentina, Australia, Israele, rendendolo negli anni settanta e ottanta il veicolo blindato pi\u00f9 utilizzato tra le forze armate occidentali, con una produzione superiore a 80.000 veicoli.\nL'impiego dell'M113.\nL'M113 fu subito adottato negli Stati Uniti tanto dall'US Army (esercito) che dal USMC (marines), quindi partecip\u00f2 alla Guerra del Vietnam sia tra le forze statunitensi sia tra le forze armate del Vietnam del Sud, dimostrando le sue capacit\u00e0 operative nelle risaie e nelle paludi di quel paese. Dopo la caduta del regime del Vietnam meridionale, furono utilizzati dall'esercito vietnamita gli M113 gi\u00e0 dell'esercito sudvietnamita e quelli abbandonati dagli americani. Questi mezzi dovettero essere messi in riserva dopo un tempo piuttosto breve a causa della mancanza di pezzi di ricambio.\nCompletamente diverso \u00e8 l'altro teatro operativo in cui furono utilizzati i veicoli acquistati da Israele, che li utilizz\u00f2 in tutte le guerre dal 1973 in poi.\nL'impiego in due teatri operativi cos\u00ec diversi mostr\u00f2 sia le capacit\u00e0 sia i limiti del veicolo. Le sue capacit\u00e0 sono la sua mobilit\u00e0 e la sua flessibilit\u00e0 di impiego, mentre i limiti derivano direttamente dal progetto, che prevedeva un VTT (veicolo trasporto truppe) invece di un VCI (veicolo da combattimento della fanteria). Le truppe trasportate, incapaci di vedere all'esterno del veicolo, una volta che il portellone posteriore \u00e8 abbattuto si trovano in una situazione tattica che non possono aver acquisito in precedenza e, talvolta, devono perdere tempo prezioso a rendersi conto di dove sia e come si stia muovendo il nemico (anche nel caso in cui abbiano precedentemente ricevuto direttive, necessariamente stringate, dal capocarro-mitragliere che ha la possibilit\u00e0 di vedere la situazione tattica circostante utilizzando gli iposcopi a disposizione, anche quando non ha il proprio portellone aperto e non \u00e8 in posizione per utilizzare la mitragliatrice esterna). Ci\u00f2 prefigurava un difetto sia per la sicurezza delle truppe che per la riuscita dell'operazione militare in corso. Il progetto nonostante questi limiti si mostr\u00f2 di eccezionale successo.\nComunque \u00e8 rilevante che tutti i VCI, costruiti in diverse nazioni a partire dagli anni settanta, abbiano conservato un'architettura generale particolarmente simile a quella dell'M113, dimostrando cos\u00ec la validit\u00e0 del progetto di base.\nM113 furono utilizzati su ordine di Francesco Cossiga, all'epoca ministro dell'interno, dalle forze dell'ordine italiane in occasione dei fatti dell'11 marzo 1977. L'arrivo dei blindati nel particolare contesto urbano di Bologna fu tale che vennero percepiti spropositamente dalla popolazione come carri armati.\nVeicoli costruiti su scafo M113.\nLa variante principale dell'M113 \u00e8 stata il veicolo M548, che praticamente era un M113 senza la protezione, ma solo con una cabina per proteggere i due membri dell'equipaggio dalle intemperie, quindi adatto al trasporto di oggetti ingombranti su scafo cingolato (capacit\u00e0 di trasporto di 6.000\u00a0kg).\nI veicoli costruiti su scafo M113 sono stati quasi un centinaio, quindi questa lista non pu\u00f2 e non vuole essere esaustiva.\nUna menzione a parte merita l'\"M113A1 Hot Rod\", che nel settembre 1979 su una lunghezza di 150\u00a0m di strada inghiaiata riusc\u00ec a tenere la velocit\u00e0 media di 75,76\u00a0mph (122\u00a0km/h). Notare che i motori erano stati spinti, portando il rapporto potenza peso a circa 80 HP/t. \nVarianti su scafo M548.\nLo scafo M548 \u00e8 nato per assolvere in modo pi\u00f9 efficace ed efficiente ai compiti di trasporto generico: utilizzando gli organi meccanici del VTT M113 e costruendo uno scafo con pianale posteriore aperto superiormente, si \u00e8 ottenuto un mezzo che assomiglia ad un camion dotato di cingoli. La cabina anteriore di guida \u00e8 chiusa (ma con pareti superiori ribaltabili in alcune varianti), dotata di superfici vetrate e di due porte laterali per l'ingresso e l'uscita dell'equipaggio.\nVarianti di altre nazioni.\nMolte delle nazioni che hanno utilizzato l'M113 hanno prodotto delle varianti proprie destinate al trasporto di armamenti particolari, portando le variati di questo veicolo ad un numero veramente eccezionale. Trascurando le varianti che hanno semplicemente modificato l'armamento di base (spesso la Browning 12,7 mm \u00e8 stata sostituita con mitragliatrici da 20\u00a0mm per aumentare la potenza di fuoco del mezzo), si possono indicare le varianti portamortaio (armata con mortaio da 120\u00a0mm), ambulanza e quelle armate con lanciamissili anticarro della Bundeswehr e le varianti portamortaio dell'Esercito svizzero (\"Mw-64\", con mortaio da 120\u00a0mm e \"Mw-33\" con mortaio da 80\u00a0mm). Sempre la Bundeswehr ha prodotto veicoli comando (\"Kdo.Spz-63\") e per la rilevazione dei pezzi d'artiglieria (ABRA/RATAC) direttamente dall'M113.\nSempre dall'M113 sono derivati diversi semi-VCI/IFV sviluppati soprattutto dai costruttori su licenza del veicolo originale: ne sono esempio i VCC-1 (Camillino) e VCC-2 italiani, oltre all'YPR-765 olandese (progettato negli Stati Uniti dalla FMC e modificato secondo le necessit\u00e0 dei Paesi Bassi con l'adozione della torretta monoposto dotata di cannone automatico leggero da 25\u00a0mm). Da ricordare anche l'israeliano M113 Zelda, con posti aggiuntivi e corazza migliorata. Infine, tedeschi e olandesi usavano gli scafi modificati dei loro M113 per montare il sistema radar per la rilevazione del mortaio anglo-tedesco-olandese Green Archer, ormai rimpiazzato.\nCollegamenti esterni.\nM113 nell'Esercito Italiano\nFAS - Military Analysis Network\nCombat Vehicle Reference Guide\nM113 Israeliani"}
{"id": "477206", "revid": "125740970", "url": "https://it.wikipedia.org/wiki?curid=477206", "title": "Duane Allman", "text": "Famoso sia per l'uso dello slide sia per la sua notevole capacit\u00e0 di improvvisare, \u00e8 stato inserito al nono posto nella lista dei 100 migliori chitarristi secondo Rolling Stone. \u00c8 noto per aver fondato la The Allman Brothers Band con suo fratello Gregg e per aver avuto un ruolo importante nell'album del 1970 \"Layla and Other Assorted Love Songs\" di Derek and the Dominos, in cui collabor\u00f2 con Eric Clapton. Inoltre, \u00e8 stato session man per alcuni grandi artisti R&amp;B dell'epoca.\nBiografia.\nL'infanzia.\nAllman nacque a Nashville nel Tennessee, ma tre anni dopo la sua famiglia si trasfer\u00ec vicino a Norfolk in Virginia. Suo padre Willis, sergente dell'esercito statunitense, mor\u00ec il 26 dicembre in una rapina mentre si trovava a casa in licenza dalla guerra di Corea, cos\u00ec Geraldine \"Mama A\" Allman e i ragazzi ritornarono a Nashville. Nel 1957 si spostarono a Daytona Beach in Florida.\nDa teenager, nel 1960, Duane fu motivato ad imparare a suonare la chitarra dal fratello minore, Gregg, che ne compr\u00f2 una dopo aver sentito un vicino di casa suonare una canzone country su una chitarra folk. Gregg pi\u00f9 tardi dir\u00e0: \"\u00abDivent\u00f2 pi\u00f9 bravo di me senza avermi dato il tempo di rimediare.\u00bb\"\nUn altro evento importante accadde nell'estate del 1959 quando i ragazzi si trovavano a Nashville per visitare la famiglia. I fratelli andarono al \"Nashville Auditorium\" per assistere ad un concerto di B.B. King e insieme furono colpiti dalla forza del blues. Gregg ricorda che, a met\u00e0 concerto, il fratello Duane si gir\u00f2 verso di lui e gli disse: \"\u00abNoi dobbiamo riuscire ad essere cos\u00ec.\u00bb\"\nLe prime band.\nI fratelli Allman iniziarono a suonare in pubblico nel 1961, formando un gran numero di piccole band locali. Da l\u00ec in avanti Duane lascer\u00e0 l'high school per stare a casa durante il giorno, con il fine di migliorare la propria tecnica chitarristica. Una loro band \"The Escorts\" divent\u00f2 l'Allman Joys e dopo che Gregg si diplom\u00f2 alla Seabreeze High School, nel 1965, la band part\u00ec passando per il Sud Est americano, con base a Nashville e a St. Louis nel Missouri.\nGli Allman Joys si trasformarono in un'altra band, gli Hour Glass e si stabilirono a Los Angeles in California all'inizio del 1967. Qui gli Hour Glass produssero due album di cui rimasero completamente insoddisfatti. La Liberty, loro casa discografica, prov\u00f2 a trasformarli in un gruppo pop ignorando completamente le intenzioni della band, orientata fin dall'inizio verso il Blues e altri stili affini. Le canzoni degli Hour Glass sono presenti nella prima e nella seconda antologia di Duane Allman e anche nell'antologia degli Allman Brothers Band intitolata \"Dreams\".\nA questo punto, Duane, dopo aver sentito Taj Mahal suonare un classico di Willie McTell, \"Statesboro Blues\", aggiunge al suo bagaglio tecnico l'uso dello slide, successivamente uno dei tratti pi\u00f9 distintivi nella musica degli Allman Brothers. In particolare Duane amava usare una bottiglietta vuota di \"Coricidin\", un farmaco con propriet\u00e0 decongestionanti.\nGli Hour Glass si sciolsero all'inizio del 1968 e Gregg e Duane ritornarono in Florida dove suonarono in una demo dei 31st of February, un gruppo folk rock in cui il batterista era Butch Trucks. Gregg ritorn\u00f2 in California mentre Duane girava per la Florida senza trovare alcuna band fissa.\nDuane Session Man.\nDuane fu notato da Rick Hall, proprietario dei FAME Studios a Muscle Shoals, Alabama, durante la registrazione di uno degli album degli Hour Glass. Nel novembre del 1968 Hall lo assunse per incidere un album con Wilson Pickett. Il lavoro di Allman su questo album, consistente nella cover di \"Hey Jude\", lo port\u00f2 ad essere notato da un gran numero di musicisti fra cui Eric Clapton che pi\u00f9 tardi dir\u00e0: \"\u00abRicordo di aver sentito l'album di Wilson Pickett [Hey Jude] e rimasi semplicemente frastornato dagli assoli di chitarra... avevo bisogno di sapere chi fosse quel chitarrista.\u00bb\" Successivamente, Clapton chiam\u00f2 Duane a suonare nelle sessioni di registrazione dello storico album \"Layla and Other Assorted Love Songs\" dei Derek and the Dominos.\nLa sua performance nell'album di Wilson Pickett richiam\u00f2 anche l'attenzione del produttore dell'Atlantic Records Jerry Wexler, che si fece immediatamente cedere il contratto da Rick Hall. Wexler inser\u00ec Duane nei dischi di un gran numero di artisti R&amp;B dell'Atlantic, fra cui Clarence Carter, King Curtis, Aretha Franklin, Otis Rush, Percy Sledge, Johnny Jenkins, Boz Scaggs, Delaney &amp; Bonnie e il flautista jazz Herbie Mann. Poco dopo le sue incisioni in \"Hey Jude\" registr\u00f2 tutte le parti di chitarra solista nella canzone di Boz Scaggs \"Loan Me a Dime\", ricordata come una delle migliori esecuzioni del chitarrista statunitense.\nLa morte.\nDuane Allman, mentre stava lavorando all'album \"Eat a Peach\", il 29 ottobre del 1971 mor\u00ec in un incidente di moto a Macon, Georgia, a 24 anni di et\u00e0. L'11 novembre 1972, poco pi\u00f9 di un anno dopo, il bassista della Allman Brothers Band, Berry Oakley, mor\u00ec schiantandosi in motocicletta contro un autobus a soli tre isolati di distanza dal luogo dell'incidente di Duane. Ronnie Van Zant dei Lynyrd Skynyrd, nel 1973, dedic\u00f2 la canzone \"Free Bird\" alla memoria di Duane.\nDuane Allman e Berry Oakley sono sepolti uno accanto all'altro nel \"Rose Hill Cemetery\" a Macon, Georgia."}
{"id": "477207", "revid": "1005847", "url": "https://it.wikipedia.org/wiki?curid=477207", "title": "Partito Democratico Cristiano Unito", "text": "Il Partito Democratico Cristiano Unito (\"United Christian Democratic Party\", UCDP) \u00e8 un partito politico sudafricano.\nStoria.\nL'UCDP fu fondato da Lucas Mangope. Alle elezioni politiche del 1999 e a quelle successive del 2004 il partito ottenne appena lo 0,3% dei voti e 3 seggi. Rilevante, invece, fu la sua presenza nella provincia del Nord Ovest dove l'UCDP raccolse quasi il 9% dei consensi. Del resto, in questa provincia, l'UCDP \u00e8 l'unico partito di maggiore opposizione al Congresso Nazionale Africano, che qui ha una sua roccaforte.\nIdeologia.\nL'UCDP \u00e8 un partito cristiano-democratico. Si batte per l'affermazione dei valori cristiani, di una democrazia non razziale e contro il nepotismo e la corruzione, che definisce \"uno dei maggiori mali del Sudafrica\". Secondo una ricerca del 2003, condotta dallo \"Human Sciences Research Council\", l'85% dell'elettorato dell'UCDP \u00e8 costituito da donne."}
{"id": "477208", "revid": "125884574", "url": "https://it.wikipedia.org/wiki?curid=477208", "title": "Disuguaglianza sociale", "text": "La disuguaglianza sociale \u00e8 una differenza (nei privilegi, nelle risorse e nei compensi) considerata da un gruppo sociale come ingiusta e pregiudizievole per le potenzialit\u00e0 degli individui della collettivit\u00e0. \u00c8 una differenza oggettivamente misurabile e soggettivamente percepita.\nGli elementi che la compongono sono. le differenze oggettive esistenti, ossia il possesso minore o maggiore di risorse socialmente rilevanti. Le differenze sono conseguenza dell'azione di meccanismi di selezione sociale pi\u00f9 che del merito e sono interpretate dai soggetti e dai gruppi sfavoriti (o da coloro che li rappresentano) come ingiuste; il ritenersi vittima di ingiusta discriminazione \u00e8 una componente soggettiva.\n\u00c8 quindi importante distinguere tra differenza e disuguaglianza sociale. Se la prima \u00e8 il contrario del concetto di assimilazione, la seconda corrisponde all'esatto contrario di uguaglianza sociale.\nLa sociologia affronta il tema della disuguaglianza sociale elaborando due distinte interpretazioni, entrambe valide e ineliminabili: \nL'urbanistica ha forti e precise responsabilit\u00e0 nell'aggravarsi delle disuguaglianze. Siamo di fronte a una nuova questione urbana che \u00e8 causa non secondaria della crisi che oggi attraversano le principali economie del pianeta.\nUrbanistica.\nUn compito importante nell'attenuare la diseguaglianza sociale ed economica \u00e8 spettato, tradizionalmente, nella cultura occidentale, alla citt\u00e0 e ai processi di urbanizzazione.\nIn passato, nella societ\u00e0 occidentale, la citt\u00e0 ha avuto un ruolo cruciale quale spazio privilegiato entro cui l'agire storico dell'uomo, sviluppando dinamiche di innovazione tecnologica, scientifica, istituzionale, era in grado di promuovere processi di mobilit\u00e0 sociale, favorire l'integrazione sociale, creare nuove identit\u00e0 sociali e culturali. Peraltro, tale ruolo necessita di essere rivitalizzato, dopo che esso, nel corso del XX e XXI secolo, \u00e8 stato affievolito o cancellato da programmi edilizi che, di fatto, hanno finito per riproporre logiche di distinzione e di separazione spaziale tra classi sociali, perpetuando e consolidando assetti sociali espressi dalla societ\u00e0. "}
{"id": "477209", "revid": "775372", "url": "https://it.wikipedia.org/wiki?curid=477209", "title": "Impiego dei carri armati nelle guerre arabo israeliane", "text": "Limpiego dei carri armati nelle prime guerre arabo-israeliane (guerra di indipendenza di Israele - 1948 e crisi di Suez - 1956) fu sporadico e basato su improvvisazioni (talvolta geniali), mentre nelle guerre successive la IDF si dimostr\u00f2 la forza armata meglio addestrata dell'area. In questa voce si vuole indicare l'impiego delle forze corazzate nelle guerre, senza uno studio storico-militare dei conflitti, ma solo per chiarire l'influenza dell'impiego dei carri sui combattimenti in cui furono usati.\nCrisi di Suez (1956).\nIn seguito alla nazionalizzazione del canale di Suez da parte di Nasser (presidente dell'Egitto) Francia e Gran Bretagna iniziarono trattative segrete con Israele per averne l'appoggio in caso di operazioni militari contro l'Egitto. L'\"appoggio\" israeliano praticamente sarebbe stato un intervento militare nella Penisola del Sinai, che avrebbe dato a Francia e Gran Bretagna la possibilit\u00e0 di presentarsi come \u00abforza di interposizione\u00bb proprio sulla linea del canale di Suez. Le operazioni militari israeliane iniziarono il 29 ottobre 1956, e francesi e britannici sbarcarono a Porto Said. Tuttavia il trucco diplomatico era troppo trasparente, e Stati Uniti e URSS imposero il ritiro francese e britannico dalla zona del canale. Dopo 100 ore la guerra era finita.\nLe forze corazzate israeliane contavano essenzialmente su un certo numero di M4 Sherman, alcuni ancora dei modelli usati nella seconda guerra mondiale. Anche l'Egitto era fornito di Sherman (alcuni del Modello Firefly, modificato dagli inglesi) e di cacciacarri Archer, risalenti alla seconda guerra mondiale. Data la breve durata del conflitto non si ebbero scontri rilevanti fra corazzati.\nGuerra dei Sei Giorni (1967).\nDopo la guerra del Sinai l'ONU stanzi\u00f2 una forza di osservatori lungo il confine, in modo da creare un'interposizione fra truppe egiziane ed israeliane. Nel maggio 1967, dopo una serie di discorsi alla popolazione in cui si pronosticava una nuova guerra, il presidente egiziano Nasser chiese il ritiro delle forze di interposizione dell'ONU. Il segretario generale U Thant accondiscese, ritirando i reparti delle Nazioni Unite. Quando l'Egitto chiuse al transito gli stretti di Tiran, quindi impedendo ad Israele l'accesso al golfo di Aqaba ed ai suoi porti meridionali, scatt\u00f2 l'attacco di Israele. Il 5 giugno 1967 l'aviazione israeliana attacc\u00f2 gli aeroporti arabi (egiziani, siriani e giordani), praticamente cancellando la capacit\u00e0 aerea di questi tre stati. Contemporaneamente la TSAHAL (l'esercito israeliano) iniziava una campagna nel Sinai, che l'avrebbe portato fino al canale di Suez e, dopo essere rimasto sulla difensiva per pochi giorni, attaccava la Siria sulle alture del Golan e la Giordania a Gerusalemme. Nel giro di 6 giorni Israele aveva raggiunto confini che considerava sicuri e aveva occupato tutta Gerusalemme.\nI principali scontri fra forze corazzate si ebbero nel Sinai (con gli egiziani) e sulle alture del Golan (con i siriani e gli iracheni), i combattimenti entro e attorno a Gerusalemme furono essenzialmente operazioni di fanteria.\nIsraele aveva ricevuto diverse forniture di carri sia dalla Gran Bretagna (Centurion), sia dalla Francia (carri leggeri AMX-13), e, insieme agli Sherman che aveva a disposizione, era riuscito a formare una forza corazzata di tutto rispetto, come si vide dalla campagna fulminea su due fronti. Anche la Giordania utilizzava carri occidentali (M48 Patton), mentre Egitto, Siria e Iraq avevano carri di produzione sovietica (T-34/85 e T-54/55). \u00c8 notevole che sul Golan fu distrutto in combattimento l'ultimo carro che aveva preso parte attiva alla seconda guerra mondiale (un Panzer IV siriano) da parte di uno Sherman modificato.\nQuesta guerra dimostr\u00f2 che i carri armati, se privi di copertura aerea, potevano diventare facilmente preda dell'aviazione, con limitatissime possibilit\u00e0 di difesa.\nGuerra dello Yom Kippur (1973).\nDopo la morte di Nasser (1970) Sadat aveva preso il potere in Egitto. Sadat apport\u00f2 notevoli modifiche sia nel sistema di reclutamento sia nell'organizzazione dell'ersercito egiziano, migliorando notevolmente la qualit\u00e0 dei quadri di comando. Politicamente stabil\u00ec un accordo con la Siria per un attacco contro Israele, attacco che doveva svolgersi con la massima sorpresa possibile. L'attacco fu lanciato il 6 ottobre 1973, e fu una sorpresa anche per i comandi israeliani (che stavano festeggiando la festivit\u00e0 ebraica dello Yom Kippur (i musulmani erano del pari nel periodo del \"Ramadan\"), e quindi avevano la maggior parte dei reparti a forza ridotta). A sera gli egiziani avevano ricacciato gli israeliani dalla sponda orientale del canale di Suez, mentre i siriani avevano ripreso la cresta delle alture del Golan. Tuttavia pochi giorni dopo, il tempo necessario ad Israele per richiamare le riserve e per riportare i reparti a piena forza, la situazione era cambiata completamente: le forze egiziane che avevano attraversato il canale di Suez rischiavano di essere circondate, TSAHAL combatteva sulla riva occidentale del Canale e Damasco rischiava di essere catturata. Dopo un rischioso braccio di ferro URSS e USA imposero il cessate il fuoco, il 22 ottobre, che fu garantito dall'inserimento di osservatori dell'ONU (maggio 1974).\nQuesta guerra fu estremamente rilevante dal punto di vista sia della tattica, sia delle modalit\u00e0 di impiego delle forze corazzate. TSAHAL non era pi\u00f9 il coacervo di carri raffazzonati che era stata negli anni cinquanta, ora era diventata una delle macchine da guerra pi\u00f9 addestrate del pianeta, tuttavia, nei primi giorni del contrattacco contro l'Egitto, fu fermata e severamente danneggiata dalla tattica egiziana, che si rifaceva, ovviamente con tecnologie degli anni settanta, al \"Pakschirm\" gi\u00e0 usato con successo dai tedeschi nella seconda guerra mondiale. L'accoppiata missile anticarro-postazione difensiva si rivel\u00f2 micidiale per i carri israeliani, che, nei primi giorni della controffensiva subirono perdite pesantissime. Solo quando decisero di non affrontare le difese egiziane con attacchi frontali, ma infiltrando la fanteria per distruggere le postazioni egiziane ed effettuando un aggiramento strategico (usando, fra l'altro, una brigata paracadutisti) per impegnare le forze egiziane ad ovest del Canale fu possibile ai carri israeliani avere ragione delle forze corazzate egiziane, che, a quel punto, non potevano pi\u00f9 usare la fanteria nelle trincee come perno di manovra. Le azioni sulle colline del Golan videro la pi\u00f9 massiccia concentrazione di carri mai raggiunta, con gli israeliani che, nei primi giorni, tentarono una difesa disperata, mentre, man mano che affluivano le riserve, riuscivano a creare sempre di pi\u00f9 una forza coesa. Fu proprio in questa occasione che si vide la differenza dei criteri operativi. Mentre i carri siriani si fermarono davanti a Nafah, in attesa di nuovi ordini superiori, i carri israeliani della brigata \"BARAK\" (fulmine), dopo che erano morti in combattimento comandante, vicecomandante e ufficiale addetto alle operazioni, continuarono a combattere, naturalmente non come un'unit\u00e0 organica, ma agendo indipendentemente su iniziativa dei capocarro."}
{"id": "477210", "revid": "729019", "url": "https://it.wikipedia.org/wiki?curid=477210", "title": "Parasola", "text": "Parasola Redhead, Vilgalys &amp; Hopple, in Redhead, S.A.; Vilgalys, R.; Moncalvo, J.M.; Johnson, J.; Hopple, J.S., Taxon 50(1): 235 (2001).\nIl genere Parasola \u00e8 un gruppo di funghi che fino ad oggi erano classificati nel genere Coprinus.\nBasandosi su dati molecolari, il genere Coprinus \u00e8 stato diviso e il Parasola, insieme ai generi Coprinopsis, Coprinellus e Psathyrella \u00e8 stato collocato nel 2001 nella nuova famiglia delle Psathyrellaceae \"(Singer) Vilgalys\", Moncalvo &amp; Redhead .\nCaratteristiche del genere.\nVelo.\nAssente. Carpoforo molto fragile.\nLamelle.\nMai deliquescenti.\nCarne.\nInsignificante.\nHabitat.\nSu terreni ricchi di humus o su prati.\nCommestibilit\u00e0 delle specie.\nSenza valore.\nSpecie di Parasola.\nLa specie tipo \u00e8 \"Parasola plicatilis\" (Curtis) Redhead, Vilgalys &amp; Hopple (2001), altre specie incluse sono:"}
{"id": "477211", "revid": "729019", "url": "https://it.wikipedia.org/wiki?curid=477211", "title": "Mitsubishi J2M", "text": "Il Mitsubishi J2M cos\u00ec indicato in base alle convenzioni allora vigenti, al quale venne assegnato dagli Alleati il nome in codice Jack fu un aereo da caccia monomotore monoplano ad ala bassa sviluppato dall'azienda aeronautica giapponese Mitsubishi J\u016bk\u014dgy\u014d nei primi anni quaranta.\nVenne impiegato principalmente dalla Dai-Nippon Teikoku Kaigun K\u014dk\u016b Hombu, la componente aerea della Marina imperiale giapponese, durante la seconda guerra mondiale.\nStoria del progetto.\nNel settembre 1939 la marina imperiale giapponese emise una specifica, la 14-Shi, per la fornitura di un nuovo velivolo da intercettazione destinato alla difesa aerea del territorio insulare interno, mirato a contrastare la futura minaccia di attacchi di bombardamento da parte di aviazioni militari nemiche. A questo scopo il velivolo doveva presentare particolari prestazioni in velocit\u00e0 massima e di salita e armamento pesante. Le specifiche tecniche prevedevano che fosse basato a terra, in grado di raggiungere una velocit\u00e0 massima di 600 km/h a una quota di 6\u00a0000 m, raggiungibile in meno di 5 min 30 s, con un'autonomia a piena potenza nominale di 45 min. In condizioni di sovraccarico la distanza per il decollo non doveva superare i 985 m e la velocit\u00e0 di atterraggio doveva essere non superiore a 130\u00a0km/h. L'armamento previsto era il medesimo adottato dall'A6M2 \"Zero\", due mitragliatrici Type 89 calibro in calibro 7,7 mm Type 89 abbinate a due cannoncini aeronautici Type 99 calibro 20\u00a0mm. L'unica corazzatura era rappresentata dalla piastra collocata dietro al sedile del pilota.\nAlla richiesta rispose la Mitsubishi con un progetto affidato all'ingegnere Jir\u014d Horikoshi, gi\u00e0 autore dell'A6M \"Zero\", che stava sviluppando gi\u00e0 dall'ottobre 1938 dopo un incontro preliminare avuto con le autorit\u00e0 della marina imperiale. Le priorit\u00e0 assegnate allo \"Zero\" causarono per\u00f2 lo slittamento del programma.\nHorikoshi disegn\u00f2 un velivolo compatto, un monoposto monoplano ad ala bassa con carrello d'atterraggio retrattile caratterizzato principalmente dall'adozione di un potente e sovradimensionato motore radiale Mitsubishi Kasei racchiuso in un lungo cofano, raffreddato da una ventola di aspirazione e collegato all'elica grazie a un lungo albero di trasmissione. Questo creava un problema di visibilit\u00e0 anteriore, solo in parte risolto durante la produzione in serie con l'introduzione di un cupolino rialzato.\nI lavori iniziarono nel 1940, ma l'alta priorit\u00e0 data all'A6M fin\u00ec per trascinare la data del primo volo al 20 marzo 1942. I piloti, poi, protestarono contro le difficolt\u00e0 della visione attraverso il parabrezza arrotondato, che pur essendo molto aerodinamico distorceva le immagini, mentre il tempo di salita a 6\u00a0000 metri si rivel\u00f2 di ben 7,8 minuti. Anche la velocit\u00e0 era di una ventina di km/h sotto le aspettative.\nDopo i tre prototipi, che se non altro dimostrarono buone qualit\u00e0 di manovra, venne deciso di riprogettare radicalmente l'aereo, nonostante questo avrebbe fatto perdere molto tempo. Il primo modello di produzione divenne cos\u00ec il J2M2 (i prototipi erano i J2M1), che apparve nell'autunno 1942.\nTecnica.\nIl \"Raiden\" (\"tuono e lampo\", \"fulmine\") era un possente e compatto intercettore, con un motore radiale di alta potenza abbinato a una cellula molto aerodinamica. L'ala era in posizione bassa, la fusoliera totalmente metallica, con una struttura molto raccolta attorno al motore, l'abitacolo basso e profilato, senza struttura del tettuccio (\"a goccia\"), sempre per diminuire la resistenza aerodinamica. Esso offriva al suo pilota, specie nei primi modelli, un campo visivo e uno spazio molto ridotti, anche se in seguito entrambi gli aspetti vennero migliorati.\nIl Raiden J2M3 aveva un potente armamento di cannoni di tipo misto, ma i pi\u00f9 pesanti Tipo 99 mod. 2 da 20\u00a0mm si univano male ai precedenti Tipo 1 a pi\u00f9 ridotta velocit\u00e0 iniziale, perch\u00e9 erano dotati di traiettorie balistiche molto differenti e dunque era possibile usarli contemporaneamente solo a distanze ridotte. La dotazione era di 200 colpi per arma. L'introduzione successiva di un armamento di quattro cannoni calibro 20\u00a0mm tutti del Tipo 2 rese l'aereo meno prestante, specie nelle missioni contro i B-29.\nL'autonomia non era buona a causa del consumo elevato e del poco spazio disponibile per il carburante. Il motore a 14 cilindri era coperto da una struttura estremamente \"attillata\" per ridurre al massimo la resistenza aerodinamica.\nImpiego operativo.\nL'aereo venne messo in ombra subito dal pi\u00f9 duttile e agile \"Zero\" anche per il fatto che nella prima fase della guerra aerea il Giappone era in fase offensiva e non aveva bisogno di intercettori a corta autonomia.\nIl Raiden ebbe poi dei problemi di non facile soluzione. Uno dei primi si schiant\u00f2 al suolo dopo il decollo e un altro fece quasi la stessa fine, ma il pilota abbass\u00f2 il carrello e si salv\u00f2. Fu scoperto che il meccanismo del carrello interferiva talvolta con i cavi dei comandi di volo, con effetti disastrosi (ritraendo il carrello, poteva dare all'aereo un assetto picchiante).\nIl Raiden, anche nel modello J2M2, era un velivolo ancora non del tutto affidabile; il motore, ora provvisto di scarichi per ogni cilindro (che miglioravano le prestazioni grazie alla spinta dei gas meglio sfruttata) tendeva a emettere troppo fumo, e spesso l'aereo era soggetto a vibrazioni fortissime, che talvolta disintegrarono questi pur robusti intercettori. I rimedi furono sempre insufficienti a risolvere del tutto questi problemi.\nIl velivolo entr\u00f2 in linea nell'ottobre 1943 e il primo impiego bellico avvenne sulle Marianne, nell'estate 1944. Ma il pi\u00f9 importante impiego del J2M era la difesa metropolitana, e nei cieli sopra il Giappone esso si batt\u00e9 fino alla fine. I Raiden in verit\u00e0 erano stati gi\u00e0 condannati all'oblio dalla decisione dei vertici della Marina giapponese di procedere con altri modelli, quali il Kawanishi N1K e il Mitsubishi A7M, ma i problemi di sviluppo di questi ultimi e soprattutto la comparsa dei B-29 resero immediatamente evidente la necessit\u00e0 di intercettori d'alta quota per assicurare la difesa contro tali avversari.\nIl velivolo combatt\u00e9 le Superfortress e si fece valere grazie ai quattro cannoni calibro 20\u00a0mm, alla velocit\u00e0, robustezza e corazzatura protettiva, anche se non si conoscono aneddoti particolari sulle sue gesta.\nQuanto alle versioni, i J2M2 erano una delle migliori versioni in termini di prestazioni, ma anche quella con armamento pi\u00f9 leggero e con i maggiori problemi di messa a punto. Il J2M3 era una versione migliorata, ma pagava il maggior peso con prestazioni inferiori. Il J3M4 e M5 non entrarono in servizio in maniera apprezzabile per cambiare la situazione.\nCos\u00ec termin\u00f2 la carriera bellica del \"Jack\", chiamato in tal modo dopo che un manuale d'istruzione era stato reperito nelle Filippine (prima gli Alleati non ne conoscevano l'esistenza). L'aereo non venne mai impiegato, pare, come kamikaze, un po' per la scarsa autonomia, un po' perch\u00e9 troppo prezioso per i compiti di difesa aerea.\nIl test filippino.\nUn Raiden divenne tuttavia particolarmente noto perch\u00e9 venne reperito vicino a Manila nel febbraio 1945. Era scampato alla distruzione nascosto tra gli alberi, e venne rimesso in funzione dagli statunitensi alla base di Clark Field.\nIl pilota collaudatore rifer\u00ec che l'aereo possedeva le migliori caratteristiche tra tutti quelli giapponesi che lui aveva testato. I lati negativi erano i freni molto deboli, l'autonomia ridotta e la scarsa affidabilit\u00e0 meccanica.\nQuelli positivi erano una distanza di decollo molto ridotta (come intendeva la specifica originale, meno di 300 metri), la velocit\u00e0 di salita molto elevata, la stabilit\u00e0, le prestazioni e la buona maneggevolezza. I controlli di volo sotto i 500\u00a0km/h erano leggeri (al di sopra per\u00f2 divenivano molto pesanti) e le caratteristiche di stallo erano ottime: l'aereo, come il Focke-Wulf Fw 190, non avvisava del suo approssimarsi, ma ne usciva rapidamente e con poca perdita di quota. Non esisteva nessuna tendenza alla perdita di controllo nelle virate strette, e nell'insieme il \"Jack\" si comportava molto bene in volo.\nUn'ottima macchina bellica, valutata nel complesso, solo giunta a maturazione troppo tardi e penalizzata da un rapporto produttivo di 22:1 verso il meno potente Zero."}
{"id": "477212", "revid": "757246", "url": "https://it.wikipedia.org/wiki?curid=477212", "title": "Sistema dinamico conservativo", "text": ""}
{"id": "477213", "revid": "287204", "url": "https://it.wikipedia.org/wiki?curid=477213", "title": "Psathyrellaceae", "text": "Psathyrellaceae \u00e8 una famiglia di funghi basidiomiceti dell'ordine Agaricales."}
{"id": "477214", "revid": "767487", "url": "https://it.wikipedia.org/wiki?curid=477214", "title": "Movimento Democratico Unito", "text": "Il Movimento Democratico Unito (\"United Democratic Movement\", UDM) \u00e8 un partito politico sudafricano.\nStoria.\nL'UDM \u00e8 stato fondato da Roelf Meyer, membro del Partito Nazionale, e da Bantu Holomisa e John Taylor del Congresso Nazionale Africano. \u00c8 un partito anti-separatista, e fa propria una politica che rispetti l'iniziativa e la libert\u00e0 privata, accompagnata da un forte senso morale e sociale.\nAlle politiche del 2004, l'UDM ha ottenuto 9 seggi, con il 2,3% dei voti. Alle politiche del 1999, l'UDM aveva, invece, raccolto 3,4% e 15 seggi. Alle elezioni comunali del 2006, l'UDM ha ulteriormente ridotto i suoi consensi scendendo all'1,3%."}
{"id": "477215", "revid": "125284865", "url": "https://it.wikipedia.org/wiki?curid=477215", "title": "Filosofia della religione", "text": "La filosofia della religione, appartenente all'ambito della filosofia teoretica e della filosofia morale, studia le modalit\u00e0 con cui le religioni influenzano l'agire e l'essere dell'uomo.\nDescrizione.\nEssa studia il rapporto dell'uomo con la sfera del religioso cercando di inquadrare il fenomeno attraverso gli strumenti logici della comprensione e dell'interpretazione filosofica (\"Ermeneutica della religione\"), differenziandosi dalla fenomenologia della religione, dalla psicologia della religione e dalla sociologia della religione, per quanto attiene al metodo e dalla teologia, sebbene ci siano delle tangenze nel campo della teologia naturale e della teologia fondamentale, per quanto riguarda i propositi (apologetici) di quest'ultima. In particolare la disciplina studia i fondamenti epistemici, morali ed etici di ogni credo religioso e ne configura il limite nell'approccio fideistico, ossia nel credere senza ragionare: il grande dilemma dello studio filosofico delle religioni sta proprio nella dicotomia fede/ragione e nel cercare di determinare e chiarire (se esiste) il confine tra l'una e l'altra. \nLa disciplina non presuppone nelle sue analisi nessun tipo di confessione o rivelazione religiosa in particolare, in ci\u00f2 consiste la principale differenza con la teologia e con la filosofia religiosa (o di tono religioso) e pur mostrando una precisa attenzione e sensibilit\u00e0 per il fenomeno religioso, essa \u00e8 fondamentalmente laica. Pu\u00f2 essere praticata dunque in termini universali, in quanto interessata al problema religioso in generale, cercando di analizzarlo intellettualmente e in modo sistematico, ma pu\u00f2 anche focalizzare ambiti individuali e specifici, come ad es. quelli della filosofia della religione ebraica, cristiana o islamica. \nStatuto epistemico.\n\u00abMolti studiosi hanno cercato di determinare in via negativa lo spettro semantico di questo concetto, ponendo in evidenza per es. le differenze che intercorrono tra la filosofia della religione propriamente detta e le discipline affini, quali sono da un lato le \"scienze delle religioni\" (storia, antropologia, etnologia, psicologia, sociologia delle religioni e via discorrendo) e dall'altro la teologia in tutte le sue espressioni\u00bb (cfr. Hagar Spano, \"Sul domandare filosofico-religioso\", in \"Dialegesthai\", XII / 2010). Come nota opportunamente Adriano Fabris nella sua \"Introduzione alla filosofia della religione\" (Laterza, Roma-Bari 1996), la Filosofia della religione differisce da esse nella misura in cui, a differenza delle scienze delle religioni, essa \u00abnon considera il proprio tema necessariamente come un \"oggetto\" di indagine. \nEssa non si rivolge cio\u00e8 alla sfera religiosa applicando un metodo ben definito che le potrebbe consentire di ricondurre quest'ambito entro schemi stabiliti preventivamente [...]\u00bb; anzi \u00absa che \u00e8 pregiudiziale e riduttivo considerare i fenomeni del culto e della fede come semplici oggetti, sa che in tal modo va perduto lo spessore vitale di questa dimensione, ed \u00e8 quindi disposta anzitutto a farsi suggerire dai documenti e dalle testimonianze religiose gli spunti pi\u00f9 adeguati per la propria interrogazione su di essi\u00bb; inoltre, nell'ambito degli studi filosofico-religiosi \u00abnon ci si accontenta di ci\u00f2 che appare storicamente, nella sua contingenza o nella sua ricorrente storicit\u00e0. Ci si domanda invece che cos'\u00e8 ci\u00f2 che a una tale esperienza si manifesta, quali sono i suoi caratteri distintivi, che cosa lo costituisce\u00bb. \nE dalla teologia invece differisce in quanto non si fa carico di compiti di natura apologetica, limitandosi a raccogliere \u00abquella domanda sul senso che anima l'atteggiamento religioso articolandone le ragioni al di l\u00e0 della sfera a cui si limitano le sue giustificazioni\u00bb; vale a dire, essa \u00abnon fornisce buone ragioni n\u00e9 per credere n\u00e9 per non credere. Essa piuttosto parla di Dio solo in maniera indiretta, passando cio\u00e8 per il tramite di un'analisi dell'ambito religioso\u00bb, vale a dire un'analisi rigorosa della dimensione religiosa nel complesso.\nFilosofia della religione o delle religioni ?\nConviene forse prendere almeno rapidamente in considerazione le obiezioni sollevate nei confronti della denominazione al singolare che caratterizza l'espressione \"filosofia della religione\", allo scopo di chiarire ulteriormente l'autentica vocazione degli studi filosofico-religiosi. \u00c8 stato giustamente asserito che l'alternativa tra la dizione \"filosofia della religione\" e quella di \"filosofia delle religioni\" (eletta erroneamente da alcuni a garanzia del pluralismo religioso) costituisce un falso problema. Come asserisce Marco Ravera in \"Introduzione alla filosofia della religione\" (1995), \u00abcon la denominazione di filosofia della religione si intende, in via generale, l'autonomo accostarsi del pensiero filosofico al fatto religioso concepito nella sua integralit\u00e0 e lo sforzo, operato dalla riflessione, di coglierne e penetrarne l'essenza e i caratteri. \nE lo stesso parlare di \"fatto religioso\" nella sua generalit\u00e0 sottintende una radicale apertura, non solo interconfessionale, ma genuinamente interreligiosa, a ogni manifestazione del sacro e a ogni contenuto di fede e di esperienza del divino. Non si tratta pertanto, nemmeno nella denominazione usuale, di una particolare religione ma della religione come fenomeno universalmente umano, del suo darsi ed emergere quale comun denominatore delle sue pi\u00f9 diverse e lontane apparizioni: e in questo senso il plurale che si vorrebbe preservare \u00e8 gi\u00e0 tutto inscritto nel singolare \"collettivo\" adoperato tradizionalmente. Tanto varrebbe altrimenti, come fu ironicamente a suo tempo suggerito, porre la medesima questione (smascherandone cos\u00ec la mancanza di senso) a proposito -- tanto per fare alcuni esempi illuminanti -- di filosofia \"dei diritti\", di filosofia \"delle politiche\", di filosofia \"dei linguaggi\", o \"delle storie\"\u00bb.\nFilosofia analitica della religione.\nIl decisivo interesse riservato al linguaggio all'interno della filosofia del Novecento ha favorito la nascita e lo sviluppo di una vera e propria \"Filosofia analitica della religione\", vale a dire di una serie di \u00ab tendenze filosofiche che nel pensiero contemporaneo hanno applicato tecniche e strumenti analitici al discorso religioso in ciascuna delle varie fasi dello sviluppo dell'analisi filosofica e del suo complesso rapporto con la ricerca epistemologica. Nella applicazione al problema religioso la svolta linguistica si manifesta per lo pi\u00f9 nella caratterizzazione della filosofia della religione come una ricerca sui tipi di enunciati che esprimono la credenza religiosa e sulla logica del discorso in cui la credenza trova espressione \u00bb (cfr. Mario Micheletti, \"Introduzione alla filosofia analitica della religione. Un'introduzione storica\", Brescia 2002).\nEsempi.\nLa teoria marxista ha elaborato una forte critica alla religione in senso materialista-storicista considerandola a livello storico come \"\"oppio dei popoli\" nonch\u00e9 generatrice di guerre di religione tra popoli, dando vita alla corrente ateista tipica del materialismo (che Marx medesimo aveva ripreso in parte da Ludwig Feuerbach); mentre Freud considera la nozione di Dio come il desiderio inconscio dell'esistenza del padre buono, l'esistenzialismo novecentesco, sia ateo che religioso, insistendo sulla finitudine dell'essere umano, rivaluta l'aspetto irrazionale legato alla paura della morte e al senso della vita (la metafisica dal punto di vista psicoanalitico non sarebbe altro che un tentativo razionale di soddisfare tali esigenze). Lo stesso Carl Gustav Jung colloca gli aspetti religiosi negli archetipi propri dell'inconscio collettivo, dunque nella cultura e nelle tradizioni di ciascun popolo. \nSecondo Walter Benjamin, invece, l'affermazione della borghesia ha prodotto la scristianizzazione del mondo moderno: \"il capitalismo \u00e8 una religione che nasce dal semplice culto, senza dogma. Il capitalismo \u2013 come si deve poter provare non solo nel calvinismo, ma anche negli altri movimenti cristiani ortodossi \u2013 si \u00e8 sviluppato in Occidente in modo parassitario sul cristianesimo in modo tale che alla fin fine la sua storia \u00e8 la storia del suo parassita, del capitalismo\"\"."}
{"id": "477218", "revid": "23020", "url": "https://it.wikipedia.org/wiki?curid=477218", "title": "Calamita", "text": ""}
{"id": "477220", "revid": "42179", "url": "https://it.wikipedia.org/wiki?curid=477220", "title": "Caltech", "text": ""}
{"id": "477221", "revid": "1784938", "url": "https://it.wikipedia.org/wiki?curid=477221", "title": "Fronte della Libert\u00e0 Pi\u00f9", "text": "Il Fronte della Libert\u00e0 Pi\u00f9 (in afrikaans Vryheidsfront Plus, VF+) \u00e8 un partito politico sudafricano fondato dal generale e politico Constand Viljoen nel 1994, che riunisce la maggioranza dei bianchi afrikaner, l'etnia minoritaria un tempo dominante all'epoca dell'apartheid.\nDalle origini al 2000.\nIl Fronte della Libert\u00e0 nasce nel marzo del 1994, quando manca poco pi\u00f9 di un mese alle prime elezioni multietniche e multirazziali. Il partito \u00e8 fondato dal generale Constand Laubscher Viljoen, gi\u00e0 Capo di Stato Maggiore dell'esercito sudafricano dal 1977 al 1985 (dal 1980 anche della forza di difesa SADF), che ne diventa segretario. Il generale Viljoen era stato, fino a quel momento, a capo del Fronte Popolare Afrikaner (Afrikaner Volksfront), un'alleanza tra vari partiti e movimenti afrikaner-boeri, che reclamava l'indipendenza per la nazione boera. Il gen. Viljoen, per tale atto, fu accusato di tradimento dai suoi ex alleati.\nNell'aprile del 1994 il Freedom Front affront\u00f2 le elezioni parlamentari ottenendo 640\u00a0000 voti (2,2%) e 9 deputati. Forte di ulteriori buoni risultati amministrativi (che diedero 5 senatori, che sono di nomina provinciale), il partito riusc\u00ec a fondare piccole comunit\u00e0 boere autogestite in particolare nelle zone di Vredendal e Orania, nell'Ovest del paese.\nTuttavia, prima delle elezioni del 1999, il partito ebbe alcune defezioni e, presentandosi diviso, ottenne risultati pi\u00f9 modesti, che gli consentirono di mantenere soltanto 1 deputato, bench\u00e9 riuscisse a confermarsi in Senato.\nDal 2000 a oggi.\nNel 2001 il generale Viljoen decise di ritirarsi a vita privata nelle sue propriet\u00e0 terriere. Il nuovo segretario del partito divenne Pieter Mulder.\nNel 2003, al VF si sono uniti l'Afrikaner Eenheids Beweging e il Partito Conservatore, di estrema destra, che aveva conteso la scena politica al Partito Nazionale e al Partito Democratico alle elezioni del 1981 e del 1987, divenendo il secondo partito sudafricano, prima, per\u00f2, che venisse abolito l'apartheid e gli indiani e i neri potessero votare. Il partito ha assunto cos\u00ec il nome di Fronte della Libert\u00e0 Pi\u00f9 (Vryheidsfront Plus, VF+).\nAlle elezioni del 2004 il VF+ ottenne lo 0,9%, confermando gli identici seggi che aveva in precedenza. Alle amministrative del 2006 il VF+ ha ottenuto l'1% dei consensi.\nLe comunit\u00e0 da esso fondate proseguono la loro attivit\u00e0, promuovendo con manifestazioni, convegni, mostre e simili iniziative la conoscenza e la diffusione della cultura boera. Il movimento dispone anche di un gruppo giovanile, la Giovent\u00f9 Afrikaner (Afrikaner-Jeug).\nNel 2008 si \u00e8 riscontrato un certo impegno internazionale del partito, che intende collegarsi con altri movimenti etnici che abbiano nel mondo fini analoghi. Mulder ha infatti aderito col suo movimento all'Organizzazione delle Nazioni e dei Popoli non rappresentati (UNPO), un'associazione internazionale che riunisce vari movimenti di tutto il mondo che rappresentano gruppi che si ritengono poco o per nulla rappresentati dalle proprie istituzioni statali. A questa associazione aderiscono anche altri movimenti etnici africani, come quelli dei Masai, dei Cabinda, dei Pigmei, del Sultanato di Zanzibar, nonch\u00e9 quello dei connazionali Venda, con cui sono stati stipulati accordi specifici di azione comune.\nAlle elezioni generali del 2019 il partito aumenta notevolmente i consensi, passando dall'1% al 2,4%, aumentando quindi i seggi parlamentari da quattro a dieci.\nPrincipi politici di base.\nIl Fronte della Libert\u00e0 \u00e8 un partito nazionalista afrikaner che ha come primo obiettivo la protezione e il perseguimento degli interessi degli afrikaner e del loro diritto alla gestione politica ed economica del territorio. Vista l'impossibilit\u00e0 pratica di mantenere una struttura come quella dell'apartheid, i boeri, costruttori e fondatori del paese, devono riuscire a trovare il proprio spazio e la propria libert\u00e0 nell'attuale Sudafrica. Ci\u00f2 \u00e8 possibile attraverso la creazione di territori autonomi direttamente ed esclusivamente gestiti dalla comunit\u00e0 afrikaner.\nI concetti di diritto di comunit\u00e0 e di autonomia territoriale.\nIl Fronte della Libert\u00e0 reclama il diritto all'autogestione delle singole comunit\u00e0. In questo senso ha trovato una forte convergenza con gli altri partiti sudafricani a base fortemente etnica, come il Partito della Libert\u00e0 Inkata, espressione degli zulu, peraltro gi\u00e0 antichi alleati dei boeri contro xhosa e anglosassoni. In base a ci\u00f2, un gruppo numericamente minoritario pu\u00f2 far valere i propri diritti solo nell'ambito di un'autonomia territoriale, che deve essere garantita dal governo centrale.\nIl principio antidemocratico.\nIl Fronte della Libert\u00e0 considera negativa la democrazia rappresentativa quando essa sia applicata a Stati multirazziali come il Sudafrica. In base a questo sistema infatti, verranno premiate sempre e comunque le etnie numericamente maggioritarie, a danno di quelle minoritarie. Il sistema invece proposto da questo partito \u00e8 quello meritocratico nell'ambito di libere comunit\u00e0 separate all'interno del Sudafrica. Solo nel Volkstaat pu\u00f2 vigere la democrazia.\nLa difesa dei costumi, della lingua e della cultura afrikaner: il \"volkstaat\".\nIl Fronte della Libert\u00e0 ha indicato in alcuni punti chiave l'autonomia culturale ed etnica dei boeri. Il partito si pone l'obiettivo di realizzare il \"volkstaat\" (concetto di tipo spirituale-etnico che in inglese potrebbe essere reso come \"homeland\", terra nazionale). Tra i punti fondamentali troviamo:\nLa nazione afrikaner ha una sua precisa connotazione storica, sociale, politica ed economica.\nGli afrikaner si caratterizzano per la variet\u00e0 delle idee nell'ambito dell'unit\u00e0 comunitaria.\nL'identit\u00e0 nazionale afrikaner \u00e8 forte e radicata.\nIl carattere nazionale afrikaner \u00e8 caratterizzato da una spinta religiosa cristiana (protestanti e calvinisti).\nLa comunit\u00e0 afrikaner oggi non \u00e8 libera poich\u00e9 non dirige in modo esclusivo il suo territorio. La libert\u00e0 boera pu\u00f2 esserci solo con una gestione politica diretta.\nLa comunit\u00e0 afrikaner si basa sul lavoro e sulla frugalit\u00e0 dei costumi, a livello sia morale sia materiale.\nPer poter esercitare i suoi diritti, la comunit\u00e0 afrikaner deve distribuirsi sul territorio in modo pi\u00f9 corretto, senza sparpagliarsi perdendo cos\u00ec di forza.\nGli afrikaner hanno diritto all'autodeterminazione.\nLa comunit\u00e0 afrikaner \u00e8 una comunit\u00e0 collettivista dove l'eredit\u00e0 storica, il presente e il futuro si uniscono in una spiritualit\u00e0 transeunte che ne identifica il carattere.\nSolo con una forte crescita demografica la comunit\u00e0 afrikaner potr\u00e0 sostenere le battaglie future che l'attendono.\nDal 2021 il partito chiede a gran voce l'indipendenza della Provincia del Capo Occidentale."}
{"id": "477222", "revid": "51418", "url": "https://it.wikipedia.org/wiki?curid=477222", "title": "Bahasa Indonesia", "text": ""}
{"id": "477223", "revid": "436907", "url": "https://it.wikipedia.org/wiki?curid=477223", "title": "Christ Illusion", "text": "Christ Illusion \u00e8 il nono album in studio del gruppo musicale statunitense Slayer, pubblicato l'8 agosto 2006 dalla American Recordings.\nDescrizione.\nDopo cinque anni dall'uscita di \"God Hates Us All\", gli Slayer tornarono sul mercato discografico con questo album. Dave Lombardo \u00e8 ritornato con i suoi colleghi di un tempo, prendendo il posto di colui che lo sostitu\u00ec, Paul Bostaph, che venne reclutato dagli Exodus.\nLe sonorit\u00e0 del disco si distaccano abbastanza dallo stile del lavoro precedente: si ha un pi\u00f9 che parziale ritorno alle origini (soprattutto a \"Seasons in the Abyss\"), con chitarre dal suono molto distorto ed oscuro e la riduzione degli elementi groove metal che avevano caratterizzato i precedenti \"Diabolus in Musica\" e \"God Hates Us All\". Brani come \"Flesh Storm\", \"Supremist\" (dove Lombardo esegue il primo blast beat nella storia degli Slayer) e \"Cult\" sono delle autentiche sferzate di potenza sonora che mostrano come il quartetto abbia ancora voglia di fare musica aggressiva come agli esordi, nonostante abbiano superato i 40 anni.\n\"Eyes of the Insane\" (brano che parla degli effetti devastanti che arrecano gli orrori della guerra nella mente dei soldati, velato riferimento alla guerra in Iraq) e \"Black Serenade\" strizzano l'occhio ai pezzi presenti su \"Diabolus in Musica\": le sonorit\u00e0 tendono a rifarsi ai generi metal pi\u00f9 moderni.\n\"Catatonic\", invece, \u00e8 un brano cupo e lento, ispirato ai Black Sabbath di \"Paranoid\" e \"Master of Reality\".\nParlando delle prestazioni dei vari musicisti, Kerry King e Jeff Hanneman mostrano sempre il loro stile essenziale, caratterizzato da scale velocissime e rombanti. Dave Lombardo, invece, esegue un'eccellente performance. Oltre ai suoi groove ad alta velocit\u00e0 cronometrica, che sono ormai un suo marchio di fabbrica, Lombardo mette in evidenza un buon livello tecnico, maturato durante il suo periodo di turnista negli anni novanta. Da notare anche i continui cambi di tempo eseguiti con maestria e l'uso della doppia cassa, diventato pi\u00f9 creativo e meno monotono. Il cantante Tom Araya si mostra in buona forma, abbandonando i filtri vocali per un cantato molto pi\u00f9 simile a quello degli inizi degli anni novanta.\nLe critiche dei religiosi.\nNon appena uscito, il disco scaten\u00f2 subito furore e sdegno da parte di tante comunit\u00e0 religiose, da molti anni in continue divergenze con il gruppo. La prima accusa \u00e8 rivolta alla copertina del disco, che presenta Ges\u00f9 (con l'incisione \"Jihad\" nel petto) privo di un occhio e con gli avambracci tagliati che galleggia su un mare di sangue assieme ad altre teste mozzate (si presume che siano i suoi apostoli).\nAltra accusa da parte dei religiosi riguarda i testi, in particolare del brano \"Cult\", considerato altamente blasfemo. In questo brano il gruppo si scaglia contro la religione, riempiendola di ingiurie e definendola la causa di tutti i mali del mondo, come la guerra, il terrorismo e la carestia.\nAltro brano bersagliato \u00e8 \"Jihad\", che parla degli attentati dell'11 settembre 2001 al World Trade Center. Il brano non viene visto attraverso gli occhi del mondo occidentale ma del guerrigliero islamico. La canzone ha fatto infuriare alcuni parenti delle vittime di quella tragedia ma Kerry King ha subito risposto che il brano non prende le difese di nessuno e parla di ci\u00f2 che \u00e8 accaduto. King, autore di quasi tutti i pezzi e il principale accusato, dichiara inoltre che il gruppo si riversa nei confronti di tutto e tutti: nei confronti della religione (non solo cristiana), della politica, della guerra e, soprattutto, dei falsi moralismi."}
{"id": "477224", "revid": "86599", "url": "https://it.wikipedia.org/wiki?curid=477224", "title": "Cratere Colombo", "text": "Colombo \u00e8 un cratere lunare di 79,02 km situato nella parte sud-orientale della faccia visibile della Luna, nella striscia di terreno accidentato tra il Mare Fecunditatis, ad est, ed il Mare Nectaris ad ovest. Pi\u00f9 a nord si trova il cratere Goclenius ed a sud-est il cratere Cook.\nIl bordo di Colombo \u00e8 circolare e presenta una lieve indentatura a nord-ovest dove Colombo A penetra fra le pendici esterne. Le pendici interne sono asimmetriche, con la parte pi\u00f9 stretta a nord ed a nord-ovest e la pi\u00f9 larga a sud-est. Il piccolo cratere satellite Colombo B giace proprio sul bordo a sud-sud-ovest.\nIl pianoro interno \u00e8 sostanzialmente piano, ed \u00e8 stato parzialmente coperto da colate di lava. L'interno ha un'albedo inferiore a quella del terreno circostante ed ha lo stesso colore scuro dei mari circostanti. Al centro geometrico vi sono i resti, in forma di quattro alture, di un probabile picco centrale. \nIl cratere \u00e8 dedicato al navigatore italiano Cristoforo Colombo.\nCrateri correlati.\nAlcuni crateri minori situati in prossimit\u00e0 di Colombo sono convenzionalmente identificati, sulle mappe lunari, attraverso una lettera associata al nome."}
{"id": "477228", "revid": "109383558", "url": "https://it.wikipedia.org/wiki?curid=477228", "title": "Ford Model S", "text": "La Ford Model S \u00e8 una vettura di fascia economica prodotta dal 1907 al 1909 dalla Ford. \nContesto.\nDerivava della Ford Model N. La principale differenza tra i due modelli era data dalla presenza opzionale di una fila di sedili posti subito dietro quelli anteriori.\nIl modello base era venduto a 700 dollari. Erano disponibili alcuni optional quali: fari a gas, capote e anche dei sostegni per gli ombrelli. Ne furono vendute 3.750 esemplari e fu l'ultimo modello Ford che precedette la celebre Model T."}
{"id": "477234", "revid": "767487", "url": "https://it.wikipedia.org/wiki?curid=477234", "title": "Foxy Brown (film)", "text": "Foxy Brown \u00e8 un film del 1974, diretto da Jack Hill.\n\u00c8 considerato dai critici cinematografici uno dei primi film di blaxploitation che ritrae una donna afroamericana forte e indipendente. Inoltre, \"Foxy Brown\" e i precedenti \"Coffy\" e \"\" sono i film che hanno posto per quasi la prima volta nella storia del cinema come nemici i \"papponi\" e gli spacciatori. Prima di questi film, la blaxploitation aveva una certa \"simpatia\" per questi personaggi.\nJack Hill, uno dei maggiori esponenti della blaxploitation, \u00e8 un regista bianco, al contrario della maggior parte di altri registi del genere.\nTrama.\nFoxy Brown \u00e8 una ragazza afroamericana, fidanzata con Dalton Ford, un agente di polizia infiltrato, che a seguito di un'operazione fallita viene ferito e creduto morto. In ospedale gli fanno una plastica facciale e quando esce ha un nuovo volto e un nuovo nome, Michael Anderson.\nIl fratello di Foxy, Link, \u00e8 un teppista con manie di grandezza e per questo sempre nei guai. Telefona a Foxy che accorre in suo aiuto e neutralizza due malviventi che lo volevano uccidere.\nLa nuova vita di Michael Anderson, tuttavia, non dura molto. L'uomo infatti viene colpito a morte dagli stessi uomini che avevano fallito la prima volta. Michael Anderson muore tra le braccia di Foxy, dopo che Link lo ha riconosciuto e ha rivelato la cosa alla banda.\nFoxy va da Link infuriata e si fa dire il nome del capo della banda, Katherine Wall, una donna che tira le fila di un giro di prostitute di lusso, per soli giudici e avvocati, oltre che regina dello spaccio di droga.\nFoxy arriva alla villa della donna, e con il nome Misty Cotton fa credere di essere una prostituta e di voler lavorare per lei. Katherine la manda insieme a un'altra ragazza da un gruppo di giudici che devono decidere la sorte di un gruppo di suoi spacciatori, per cui se le due ragazze saranno carine con i giudici, loro non condanneranno gli spacciatori. Ma Foxy induce l'altra ragazza a ridicolizzare un giudice, che il giorno dopo condanna gli spacciatori e fa saltare il piano.\nVenuta a sapere della condanna, Katherine incarica i suoi uomini di prendere le ragazze, che vengono raggiunte. Foxy si difende fino a quando due uomini iniziano a picchiarla e la bloccano, mentre l'altra ragazza riesce a scappare. Portata da Katherine, Foxy viene riconosciuta come la donna di Anderson. Katherine ordina di drogarla e portarla in un ranch, abitato da due uomini bianchi maniaci e violenti. Nel ranch Foxy tenta la fuga, ma viene bloccata e legata al letto. Dopo aver subito ogni sorta di violenza, riesce a catturare con la bocca una lametta da barba posizionata su un tavolino accanto al letto e taglia le corde che la legano, quindi riesce a dar fuoco al ranch, ad uccidere i due suoi aguzzini, e a fuggire.\nFoxy va da un gruppo di Pantere Nere per ottenere aiuto: dopo una breve discussione, il gruppo accetta. Foxy concupisce cos\u00ec Hays, il pilota di un aereo da turismo che deve consegnare una partita di droga a Katherine. Sale con lui sull'aereo e mentre questi \u00e8 impegnato a contare i soldi lo fa schiantare contro il capannone dove sono riuniti gli altri malviventi, mentre le Pantere Nere completano il lavoro, evirando l'uomo di Katherine.\nFoxy va quindi da Katherine, e gli porge un contenitore con dentro i testicoli del suo uomo, quindi prende una pistola nascosta tra i capelli e uccide i killer. Ferisce Katherine ma la lascia in vita, perch\u00e9 ricordi per sempre ci\u00f2 che \u00e8 accaduto al suo uomo.\nProduzione.\nSecondo il regista, il film doveva essere all'inizio il sequel di \"Coffy\", sempre interpretato da Pam Grier e diretto da Hill: il titolo doveva essere \"Burn, Coffy, Burn!\". Nonostante ci\u00f2, l'American-International Pictures decise all'ultimo minuto di non voler realizzare un sequel, anche se \"Coffy\" era stato un gran successo. Questo \u00e8 anche il motivo per cui nella pellicola non si capisce mai che lavoro svolga Foxy Brown prima di associarsi alle prostitute di Katherine Wall: in \"Coffy\", la protagonista era un'infermiera, ma dato che il film non doveva pi\u00f9 essere un sequel, i produttori decisero di non dare a Foxy Brown quel mestiere e, non avendo il tempo di riscrivere il copione, decisero di non farlo capire.\nColonna sonora.\nLe canzoni presenti nel film vennero scritte e condotte da Willie Hutch, e la colonna sonora venne messa in commercio dalla Motown Records nel 1975.\nInfluenze.\n\"Foxy Brown\" \u00e8 uno dei film di blaxploitation pi\u00f9 influenti. Il personaggio di Pam Grier \u00e8 spesso considerato l'archetipo femminile del genere. Il film influenz\u00f2 o fu menzionato in molti altri film, tra cui:\nQuentin Tarantino, estimatore dei film di blaxploitation, nella sua pellicola \"Jackie Brown\" tratta dal libro di Elmore Leonard \"Punch al rum\" (\"Rum Punch\"), ha cambiato il nome della protagonista da Jackie Burke, come nel romanzo, a Jackie Brown nel film, per fare combaciare il cognome di Foxy con quello del personaggio del libro.\nEsiste inoltre una locandina di \"Jackie Brown\" identica a quella di \"Foxy Brown\", in cui vengono cambiati i nomi degli attori e le immagini, ma le posizioni e lo slogan sono gli stessi di \"Foxy Brown\"."}
{"id": "477235", "revid": "380654", "url": "https://it.wikipedia.org/wiki?curid=477235", "title": "A cuore aperto", "text": "A cuore aperto (\"St. Elsewhere\") \u00e8 una serie televisiva statunitense prodotta negli anni ottanta e trasmessa in Italia a partire dall'autunno 1985, in seconda serata la domenica su Rete 4. La serie in Italia \u00e8 andata in onda anche con il titolo di \"S. Eligio notte e giorno\".\nTrama.\nLa trama vede i medici dell'ospedale St. Eligius di Boston districarsi in drammi ed episodi tipici di un ospedale degli Stati Uniti. Tra i personaggi principali troviamo il dottor Donald Westphall, il direttore dell'ospedale, vedovo con due figli di cui uno con problemi mentali; il dottor Mark Craig responsabile del reparto chirurgia; il dottor Wayne Fiscus responsabile del pronto soccorso.\nAltri personaggi minori ma che hanno comunque lasciato un segno sull'intera serie sono Tommy, il figlio autistico del dottor Westphall interpretato da Chad Allen, la dottoressa Wendy Armstrong, che abbandona la serie da suicida (nel suo ultimo episodio lascia un biglietto con la scritta \"perch\u00e9 la vita deve sempre cominciare domani?\"), l'infermiera Shirley Daniels che in uno degli episodi si trova coinvolta nell'omicidio di un medico, il dottor Bob Calswell, un chirurgo che contrae il virus dell'AIDS.\nTra gli altri vi \u00e8 anche un giovane Denzel Washington che interpreta il dottor Philip Chandler.\nL'ultimo episodio.\nUna delle puntate pi\u00f9 apprezzate di tutta la serie \u00e8 l'ultima, intitolata \"The Last One\" (trasmessa negli USA il 25 maggio 1988). Verso la fine dell'episodio si vede un bambino che gioca con un modellino miniaturizzato dell'ospedale, chiuso dentro una palla di vetro con l'effetto neve. Ad un certo punto arriva il padre (che ha il volto di Donald Westphall) che mette a posto il giocattolo dicendo che si \u00e8 fatto tardi ed \u00e8 ora di andare a letto: tutto il serial non \u00e8 stato altro che il frutto della fantasia di un bambino.\nGuest-stars.\nNumerose le guest-stars che si avvicendano durante gli oltre cento episodi della serie; tra questi troviamo:"}
{"id": "477237", "revid": "3474065", "url": "https://it.wikipedia.org/wiki?curid=477237", "title": "Beato Odorico da Pordenone", "text": ""}
{"id": "477239", "revid": "3474074", "url": "https://it.wikipedia.org/wiki?curid=477239", "title": "Beato Odorico", "text": ""}
{"id": "477240", "revid": "3474080", "url": "https://it.wikipedia.org/wiki?curid=477240", "title": "Odorico Mattiussi", "text": ""}
{"id": "477241", "revid": "3474087", "url": "https://it.wikipedia.org/wiki?curid=477241", "title": "Odorico Mattiuzzi", "text": ""}
{"id": "477244", "revid": "647919", "url": "https://it.wikipedia.org/wiki?curid=477244", "title": "Radiazione beta", "text": ""}
{"id": "477246", "revid": "1793900", "url": "https://it.wikipedia.org/wiki?curid=477246", "title": "Rodrigues", "text": "Rodrigues \u00e8 una piccola isola appartenente alla Repubblica di Mauritius, di cui costituisce una dipendenza. \u00c8 situata 560\u00a0km a est di Mauritius, nel mezzo dell'Oceano Indiano. Con una superficie di 108\u00a0km\u00b2 \u00e8 la pi\u00f9 piccola delle Isole Mascarene. Ha un'altitudine massima di 355 metri. Il capoluogo dell'isola \u00e8 Port Mathurin.\nFu scoperta nel 1528 dal navigatore portoghese Diogo Rodrigues che le diede il nome.\nGeografia.\nLa popolazione, di circa 40.000 abitanti, \u00e8 principalmente cattolica ed ha origini europee, africane, malgasce e cinesi. La lingua principale \u00e8 il creolo rodriguano, mentre francese e l'inglese sono parlati e intesi da alcuni abitanti. La religione principale \u00e8 il cattolicesimo, presente sull'isola con un vicariato apostolico, con piccole minoranze di altre religioni. Le attivit\u00e0 economiche prevalenti sono l'artigianato, l'agricoltura, la pesca e il turismo.\nStoria.\nGli arabi conoscevano le isole Mascarene fin dal X secolo. Una mappa del XII secolo del geografo arabo Ash-Sharif al-Idrisi, indica chiaramente le tre isole dell'arcipelago come Dina Arobi (Mauritius), Dina Margabin (R\u00e9union) e Dina Moraze (Rodrigues). L'isola prese il nome del navigatore portoghese Diogo Rodrigues che la scopr\u00ec nel 1528 mentre tornava in Portogallo con una flotta sotto il comando di Pedro Mascarenhas.\nDal 1601, gli olandesi iniziarono a usare l'isola come scalo per l'approvvigionamento di cibo fresco. Nel 1691 l'ugonotto Fran\u00e7ois Leguat con sette compagni sbarc\u00f2 sull'isola, con l'intenzione di impiantarvi una colonia agricola di rifugiati protestanti. L'agricoltura non ebbe successo, ma fu compensata dall'abbondanza di testuggini, tartarughe, uccelli, pesce e altri prodotti della pesca.\nDurante il XVIII secolo diversi tentativi di sviluppare l'isola furono intrapresi dai francesi. Gli schiavi africani (progenitori dell'attuale popolazione) furono trasferiti a Rodrigues per incrementare l'allevamento e l'agricoltura.\nNel 1809, dopo un breve scontro con i francesi, le truppe britanniche presero possesso di Rodrigues. Con l'occupazione britannica, la schiavit\u00f9 fu abolita.\nNel 1968 Mauritius si annett\u00e9 l'isola di Rodrigues. Attualmente l'isola \u00e8 una regione autonoma di Mauritius, che aspira alla piena sovranit\u00e0.\nFlora e fauna.\nRodrigues \u00e8 un'isola vulcanica che sorge da una catena lungo il margine della Piattaforma delle Mascarene. Il Punto Triplo di Rodrigues, tettonicamente attivo, giace in prossimit\u00e0 del fondo del mare. Si ritiene che a partire da 1-4 milioni di anni fa su Rodrigues si sia sviluppato un ecosistema unico, comprendente molte specie endemiche.\nLa barriera corallina di Rodrigues \u00e8 di particolare interesse per la sua unicit\u00e0, dato che non riceve apporti di zooplancton corallino da altre zone. Ci\u00f2 ha portato ad una relativa scarsit\u00e0 di specie ma anche allo sviluppo di un ecosistema particolarmente adattato. Una specie di corallo, due specie di pesci damigella del genere \"Pomacentrus\" e molte specie di crostacei scoperte di recente vivono solo qui.\nEstinzioni e conservazione.\nAlcuni animali terrestri endemici sono ora estinti, in seguito agli attacchi da parte di specie introdotte (in particolar modo il ratto nero, \"Rattus rattus\"), alla distruzione dell'habitat e alla caccia sconsiderata data loro nel XVIII-XIX secolo. Dato che le prime visite di esseri umani sull'isola erano scarse e separate cronologicamente le une dalle altre, possiamo datare le estinzioni avvenute su questa piccola isola con una ragionevole certezza:\nPrima del 1691:\n1730-1760 circa:\n1800 circa:\n1845 circa:\n1875 circa:\n1920 circa:\nTra le specie endemiche sopravvivono oggi solo la volpe volante di Rodrigues (\"Pteropus rodricensis\") e due specie di uccelli, il fody di Rodrigues (\"Foudia flavicans\") e la cannaiola di Rodrigues (\"Acrocephalus rodericanus\"). Quest'ultima compare, assieme al solitario di Rodrigues, sullo stemma dell'isola.\nPer quanto riguarda i vegetali terrestri, la \"Ramosmania rodriguesii\" (\"caf\u00e9 marron\"), una pianta delle Rubiacee, si riteneva ormai scomparsa, fino a quando non venne riscoperta nel 1979."}
{"id": "477255", "revid": "647919", "url": "https://it.wikipedia.org/wiki?curid=477255", "title": "WWF Monday Night RAW", "text": ""}
{"id": "477258", "revid": "767487", "url": "https://it.wikipedia.org/wiki?curid=477258", "title": "Il tesoro della Sierra Madre", "text": "Il tesoro della Sierra Madre (\"The Treasure of the Sierra Madre\") \u00e8 un film del 1948 diretto da John Huston e interpretato da Humphrey Bogart, Walter Huston e Tim Holt, adattamento dell'omonimo romanzo pubblicato nel 1927 dallo scrittore B. Traven.\nAlla sua uscita ottenne un grande successo di critica ed \u00e8 considerato da molti il capolavoro di Huston che si aggiudic\u00f2 sia l'Oscar per la regia sia quello per la sceneggiatura. Il terzo (miglior attore non protagonista) lo ottenne Walter Huston, padre del regista e veterano di Hollywood che si ciment\u00f2 in una delle sue ultime e pi\u00f9 acclamate interpretazioni, quella dell'anziano cercatore d'oro Howard.\nNel 1990 \u00e8 stato scelto per la conservazione nel National Film Registry della Biblioteca del Congresso degli Stati Uniti, in quanto giudicato \"di rilevante significato estetico, culturale e storico\", e nel 1998 \u00e8 risultato 30\u00ba nella lista dei 100 migliori film statunitensi di sempre dell'American Film Institute, mentre nell'edizione aggiornata del 2007 \u00e8 sceso al 38\u00ba posto. L'AFI lo ha inoltre posizionato al 67\u00ba posto tra i cento film pi\u00f9 coinvolgenti e avvincenti del cinema americano e nel 2012 \u00e8 entrato nella \"Film Hall of Fame\" della Online Film &amp; Television Association.\nTrama.\nMessico, 1925. Fred C. Dobbs e Bob Curtin sono due americani senza un soldo che tentano di sbarcare il lunario a Tampico. Dopo essere stati raggirati da un imbroglione si fanno convincere dall'anziano ex minatore Howard ad andare sulle montagne messicane in cerca dell'oro e grazie alla vincita di Dobbs ad una lotteria, i tre riescono a finanziare la spedizione. Inizialmente la ricerca sulle alture della Sierra Madre si rivela pi\u00f9 dura del previsto per Dobbs e Curtin, ma grazie all'esperienza di Howard riescono finalmente a trovare una vena aurifera.\nLa spedizione sembra dare i suoi frutti ma Dobbs diventa sempre pi\u00f9 diffidente nei confronti degli altri due e le cose si complicano ulteriormente con l'arrivo di Jim Cody, un altro cercatore americano che minaccia di denunciarli a meno che non lo accettino come socio. I tre decidono di eliminarlo proprio quando avvistano un gruppo di banditi diretti verso il loro accampamento. L'assalto dei banditi guidati da Cappello d'oro viene respinto, grazie anche all'intervento provvidenziale dei federali messicani, ma Cody rimane ucciso durante lo scontro. In una sua tasca, i tre cercatori trovano una lettera che l'uomo aveva ricevuto dalla moglie, una commovente dichiarazione d'amore in cui esprimeva la speranza di veder presto tornare il proprio uomo partito in cerca di fortuna.\nI tre smantellano il campo e si apprestano a tornare a Durango, quando Howard \u00e8 chiamato a prestare soccorso in un villaggio dove un bambino lotta tra la vita e la morte. Gli altri due continuano il viaggio ma Dobbs \u00e8 sempre pi\u00f9 preda della paranoia scatenata dalla bramosia dell'oro ed \u00e8 disposto a tutto, anche ad uccidere Curtin. Credendolo morto dopo avergli sparato, Dobbs si allontana con l'oro ma viene sorpreso e ucciso dai resti della banda di Cappello d'oro che lacerano con i loro coltelli i sacchetti sul dorso dei muli, senza rendersi conto che contengono polvere d'oro.\nCurtin e Howard nel frattempo si sono ricongiunti e arrivano nel villaggio dove i banditi stanno cercando di vendere i muli rubati a Dobbs. I banditi vengono arrestati e fucilati dai federali e i due vanno sul posto dove \u00e8 stato ucciso Dobbs, solo per scoprire che tutto \u00e8 ormai perduto: il vento ha riportato il frutto della loro fatica proprio sulle montagne della Sierra Madre dalle quali era stato prelevato.\nProduzione.\nNel 1941 la Warner Bros. aveva acquistato i diritti del romanzo di B. Traven con l'intenzione di realizzare un film da affidare a John Huston. Lo stesso regista, che lo aveva letto nel 1936, pens\u00f2 che sarebbe stato materiale per un ottimo film, tuttavia il progetto inizi\u00f2 a prendere forma solo nel luglio 1942, dopo che fu richiamato in servizio dallo U.S. Army.\nLo studio propose quindi Vincent Sherman per la regia e a dicembre Robert Rossen inizi\u00f2 a lavorare a una bozza della sceneggiatura, ma il produttore Henry Blanke insistette per rinviare il progetto fino al ritorno di Huston dalla guerra. Rientrato dal servizio attivo al seguito delle forze alleate, Huston si mise in contatto con Traven e inizi\u00f2 a progettare \"Il tesoro della Sierra Madre\".\nIl regista decise di mantenere gran parte dei dialoghi del romanzo originale per la sceneggiatura, come aveva gi\u00e0 fatto anni prima per \"Il mistero del falco\", e sia lui che Blanke convennero che il film avrebbe dovuto essere girato in Messico. Venne organizzato anche un incontro nella capitale ma il giorno stabilito lo scrittore non si present\u00f2. Pochi giorni dopo Huston fu contattato da un uomo che disse di chiamarsi Hal Croves e di essere l'agente letterario di Traven, che gli consegn\u00f2 una lettera in cui lo scrittore spiegava che a causa del suo precario stato di salute lo aveva incaricato di rappresentarlo. Croven fu assunto dalla Warner Bros. come consulente tecnico, anche se a Huston rimase il sospetto che Croves e Traven fossero in realt\u00e0 la stessa persona. Il sospetto arriv\u00f2 alla stampa e l'agente rispose con una feroce smentita, sottolineando anche che i 150 dollari a settimana che riceveva dalla produzione erano molto meno di quanto valesse un autore della fama di Traven.\nSecondo un articolo apparso il 22 dicembre 1978 sul \"New York Times\", un gruppo di ricercatori della BBC avrebbe confermato la teoria di Huston scoprendo che il vero nome di Traven era Herman Albert Otto Maksymillian Feige, nato nel 1882 in Polonia e fuggito dalla Germania nel 1919, apparentemente per evitare una condanna a morte per le sue attivit\u00e0 rivoluzionarie. In realt\u00e0, ad oggi la vera identit\u00e0 di B. Traven non \u00e8 stata accertata definitivamente.\nIl cast.\nNel 1942 la Warner Bros. aveva pensato di affidare a Edward G. Robinson il ruolo principale di Dobbs e a George Raft e John Garfield quelli di Howard e Curtin. Quando diversi anni dopo il progetto riprese sotto la guida di John Huston, le voci dell'imminente inizio della produzione arrivarono a Humphrey Bogart, diventato nel frattempo la principale star dello studio, che si propose immediatamente per il ruolo di Dobbs. Durante le riprese, l'attore soffr\u00ec tra l'altro di una carenza vitaminica che gli caus\u00f2 la caduta dei capelli e lo costrinse a indossare tre parrucche diverse.\nAnche se quando aveva letto il romanzo nel 1936 aveva avuto la certezza che la parte sarebbe stata perfetta per il padre Walter, dopo dodici anni il regista convenne che Bogart era pi\u00f9 adatto e riserv\u00f2 al padre quella di Howard. Dopo essere stato un idolo dei matin\u00e9e negli ultimi vent'anni, Walter Huston si mostr\u00f2 preoccupato per come ne avrebbe risentito la sua immagine e affatto sicuro di essere in grado di interpretare il burbero cercatore d'oro. Lo stesso Traven avrebbe preferito un attore pi\u00f9 anziano come Lewis Stone per rimanere fedele al romanzo, cos\u00ec che per renderlo pi\u00f9 credibile John riusc\u00ec a convincerlo a recitare senza la dentiera.\nLa prima scelta di Huston per il ruolo di Bob Curtin fu Ronald Reagan, ma Jack Warner prefer\u00ec averlo in \"La voce della tortora\" e la parte fu assegnata a Tim Holt. Nel film fa una breve apparizione anche il padre di quest'ultimo, Jack Holt, star dei western e dei film azione ai tempi del muto presente all'inizio del film tra gli uomini caduti in miseria nel dormitorio \"El Oso Negro\". Zachary Scott fu invece preso in considerazione per la parte di Jim Cody, che fu poi affidata a Bruce Bennett.\nOltre allo stesso regista, presente in un cameo nelle sequenze iniziali (\u00e8 il turista americano al quale Bogart chiede ripetutamente qualche spicciolo per il pranzo), nel film compaiono non accreditati Jay Silverheels (noto in seguito per il personaggio di Tonto nella serie \"Il cavaliere solitario\") e un giovanissimo Robert Blake che interpreta il bambino che vende a Dobbs il biglietto della lotteria.\nLe riprese.\n\"Il tesoro della Sierra Madre\" fu una delle prime produzioni di Hollywood girate al di fuori degli Stati Uniti. Le riprese iniziarono il 6 aprile 1947 e furono effettuate quasi interamente in Messico, nella regione montuosa della Sierra Madre del Sud (Jungapeo, stato di Michoac\u00e1n) e in quella occidentale (Tampico, Bavispe, Bacerac).\nProprio mentre Huston stava iniziando a girare a Tampico le riprese furono bloccate dal governo locale, inizialmente senza alcuna spiegazione. Il regista scopr\u00ec presto che un giornale del posto aveva accusato lo studio di realizzare un film poco lusinghiero nei confronti del Messico e il motivo era che la produzione non aveva rispettato la \"consuetudine\" di far scorrere un po' di denaro verso l'editore. Grazie all'intercessione degli artisti Diego Rivera e Miguel Covarrubias, che riuscirono a parlare con il presidente messicano, le accuse diffamatorie furono lasciate cadere e la lavorazione pot\u00e9 proseguire.\nHuston e il produttore Henry Blanke avevano convinto Jack Warner che sarebbe stato un film facile da realizzare e che sarebbero entrati e usciti dal Messico in poche settimane, ma quando i tempi si allungarono e le spese cominciarono ad aumentare il boss dello studio inizi\u00f2 a preoccuparsi, tanto che durante la visione di un giornaliero grid\u00f2 a Blanke: \u00abCerto che stanno cercando l'oro, il mio!\u00bb.\nInsistente sulla perfezione, Huston and\u00f2 avanti imperterrito scatenando l'ira di Warner e di Humphrey Bogart, desideroso di terminare il film per partecipare con il suo yacht \"Santana\" ad una regata a Honolulu. \u00abJohn voleva che tutto fosse perfetto\u00bb, ha raccontato in seguito l'attore, \u00abse vedeva una montagna vicina che poteva servire per scopi fotografici, quella montagna non era buona, troppo facile da raggiungere. Se avessimo potuto raggiungere una location senza dover guadare un paio di ruscelli e camminare attraverso zone infestate da serpenti sotto il sole cocente, allora non era del tutto giusto\u00bb.\nQuando il budget super\u00f2 i 3 milioni di dollari, Warner perse le staffe e fece tornare l'unit\u00e0 agli studios di Burbank per terminare la lavorazione. Il film fu completato il 18 luglio 1947, dopo circa 3 mesi e mezzo e con una spesa di oltre 3,5 milioni, che ne fece la produzione pi\u00f9 costosa mai realizzata dalla Warner Bros. fino a quel momento..\nDistribuzione.\nIl film fu proiettato in anteprima il 15 gennaio 1948 a Los Angeles e il 23 gennaio a New York. Dal giorno successivo fu distribuito nelle sale degli Stati Uniti. Il 18 aprile 1949 fu oggetto di un adattamento radiofonico trasmesso nella serie antologica statunitense \"Lux Radio Theatre\" della CBS, con Humphrey Bogart e Walter Huston negli stessi ruoli del film.\nAccoglienza.\nIncassi.\nSecondo quanto riport\u00f2 la rivista \"Variety\", nel 1948 il film incass\u00f2 2,3 milioni di dollari negli Stati Uniti risultando 50\u00ba nel \"box office\" annuale, mentre secondo i dati della Warner Bros. incass\u00f2 complessivamente circa 4 milioni di dollari, di cui 2,7 negli Stati Uniti.\nCritica.\nIl sito \"Rotten Tomatoes\" riporta il 100% di recensioni professionali con giudizio positivo e un voto medio di 9,1 su 10, mentre il sito \"Metacritic\" assegna al film un punteggio di 99 su 100 basato su 9 recensioni. Alla sua uscita la critica accolse il film in maniera entusiasta, ma l'elogio forse pi\u00f9 inaspettato arriv\u00f2 da Jack Warner, che in un telegramma del 1\u00ba agosto 1947 scrisse: \u00ab\"Il tesoro della Sierra Madre\" \u00e8 il pi\u00f9 grande film che abbiamo mai fatto. \u00c8 davvero quello che abbiamo sempre desiderato\u00bb.\nIl \"Time\" lo defin\u00ec una delle cose migliori che Hollywood avesse fatto dall'inizio del sonoro e giudic\u00f2 la performance di Walter Huston \u00abil suo miglior lavoro di recitazione in tutta la carriera\u00bb, cos\u00ec come il \"Theatre Arts Magazine\" che sottoline\u00f2 la sua prova descrivendola come \u00abla pi\u00f9 acuta performance mai vista sugli schermi americani\u00bb. Bosley Crowther scrisse sul \"New York Times\" che il regista aveva \u00abdato forma a un dramma indagatore della collisione tra la feroce avidit\u00e0 della civilt\u00e0 e l'istinto di autoconservazione, in un ambiente in cui tutte le barriere sono abbassate\u00bb. Nella sua recensione del 31 gennaio 1948 sulla rivista \"The Nation\", l'autore e critico James Agee giudic\u00f2 John Huston secondo solo a Charlie Chaplin definendolo \u00abl'uomo pi\u00f9 talentuoso che lavori nel cinema americano\u00bb.\nOltre ad essere considerato da molti il miglior film diretto da John Huston, \"Il tesoro della Sierra Madre\" \u00e8 stato citato come film preferito da Robert Redford, Sam Raimi e riconosciuto come fonte d'ispirazione da registi come Stanley Kubrick, Sam Peckinpah, Paul Thomas Anderson (soprattutto per \"Il petroliere\" del 2007) e Steven Spielberg, che ha dichiarato di aver attinto al personaggio di Dobbs per la creazione di Indiana Jones.\nRiconoscimenti.\nUna battuta del film (\"Badge? Non abbiamo bisogno di badge! Non devo portare nessuno schifoso badge!\", \"Badges? We ain't got no badges! We don't need no badges! I don't have to show you any stinking badges!\" in lingua originale) \u00e8 stata inserita nel 2005 nella lista delle cento migliori citazioni cinematografiche di tutti i tempi stilata dall'American Film Institute, nella quale figura al 36\u00ba posto.\nColonna sonora.\nLa colonna sonora realizzata dal compositore Max Steiner, gi\u00e0 vincitore di tre premi Oscar, \u00e8 stata pubblicata la prima volta negli Stati Uniti nel 1997 dalla Centaur Records insieme a quella del film \"La carica dei seicento\" di Michael Curtiz, con i brani eseguiti dall'Orchestra Filarmonica di Stato di Ko\u0161ice diretta da Barry Kolman.\nNel 2000 l'etichetta Marco Polo ha distribuito una nuova versione eseguita dall'Orchestra Filarmonica di Mosca condotta da William T. Stromberg, mentre nel 2002 la Rhino Handmade ha pubblicato un'edizione limitata con le musiche originali eseguite dall'orchestra della Warner Bros. diretta dallo stesso Max Steiner.\nEdizioni e tracce.\nEdiz. Centaur Records 1997\nEdiz. Marco Polo 2000\nEdiz. Rhino Handmade 2002"}
{"id": "477266", "revid": "458502", "url": "https://it.wikipedia.org/wiki?curid=477266", "title": "San Clemente", "text": ""}
{"id": "477268", "revid": "14691", "url": "https://it.wikipedia.org/wiki?curid=477268", "title": "L'Anello del Nibelungo", "text": ""}
{"id": "477271", "revid": "67128", "url": "https://it.wikipedia.org/wiki?curid=477271", "title": "Massachusetts Hospital", "text": ""}
{"id": "477278", "revid": "6923", "url": "https://it.wikipedia.org/wiki?curid=477278", "title": "Rivolta", "text": "La rivolta \u00e8 un atto di sollevamento del popolo contro un ordine costituito, che il pi\u00f9 delle volte \u00e8 lo Stato. La rivolta viene distinta dalla rivoluzione in quanto \u00e8 pi\u00f9 circoscritta e non comporta un radicale cambiamento nella forma di governo di un Paese."}
{"id": "477279", "revid": "104485", "url": "https://it.wikipedia.org/wiki?curid=477279", "title": "Ribellione", "text": "La ribellione \u00e8 lo stato d'animo relativo a una condizione vissuta come estrema soggezione che, per la conseguente privazione della libert\u00e0, pu\u00f2 divenire espressa reazione di rivolta di gruppi (ad esempio contro le forze dell'ordine) o rivoluzione, pi\u00f9 estesa quest'ultima nell'attuazione e nelle conseguenze. \nLa ribellione pu\u00f2 riguardare anche un atteggiamento di rifiuto di una docile obbedienza nei confronti di chi eserciti un'autorit\u00e0 (per esempio: genitoriale o militare (ammutinamento)). \nIn ultimo la ribellione si pu\u00f2 esprimere in un istintivo atteggiamento di protesta nei confronti di classi dominanti conservatrici o d'insofferenza della propria esistenza, vissuta cos\u00ec disperatamente da portare, ad esempio, al suicidio \nLa ribellione adolescenziale.\nUn fenomeno diffuso \u00e8 quello della ribellione adolescenziale che caratterizza l'individuo nella fase del comportamento naturale con cui egli affronta i suoi compiti evolutivi e in cui costruisce la sua identit\u00e0 personale non solo confrontandosi e cercando l'approvazione dei genitori, ma anche in contrasto con questi temendo che siano loro a determinare la sua personalit\u00e0 e non lui da solo e per questo si comporta cercando di essere anche quello che i suoi genitori non vorrebbero che fosse. \u00ab\"\u00c8 questo bisogno ambivalente e spesso conflittuale che rende cos\u00ec disarmonica e difficile la vita degli adolescenti, e cos\u00ec problematica per i genitori la convivenza con un figlio adolescente.\" \u00bb\nPu\u00f2 inoltre accadere che quanto pi\u00f9 i genitori cercano di favorire l'adolescente nel raggiungimento dell'indipendenza e del libero agire nel mondo extra familiare, questi accresce il suo sentimento di ribellione poich\u00e9 egli vive queste iniziative parentali come il tentativo di cacciarlo da quell'ambiente domestico in cui egli trova rifugio e sicurezza. \nIl ribellismo.\nQuesta tendenza giovanile alla ribellione viene indicata genericamente con i termine di \"ribellismo\" che in ambito letterario romantico assume la forma di disobbedienza ai modelli antichi, alle regole, ai dogmi della razionalit\u00e0 di tipo illuminista. Al rigetto di tutti i modelli dell'arte classica si accompagn\u00f2, negli scrittori romantici, l'idea di una poesia schietta e popolare, intesa come immediata adesione alla natura, l'ammirazione verso le fonti primitive dell'arte, l'esaltazione di un tipo di eroe appassionato e ribelle ad ogni legge \nIl ribellismo si manifesta soprattutto in ambito politico e sociale:\n\u00ab\"Comportamenti aggressivi per avere denaro e prestigio, distruzione della bellezza paesaggistica e dei monumenti storici, spreco delle risorse naturali, minacce per la salute create da un uso sconsiderato della tecnologia [...] segnano il processo di disumanizzazione della vita\"\u00bb che i ribelli sociali e politici contestano e rifiutano in nome dei bisogni e delle aspirazioni \u00ab\"iscritti nella trama dello sviluppo evolutivo e storico dell'essere umano [...] Fino a quando tra noi ci saranno dei ribelli avremo ragione di sperare che la nostra societ\u00e0 possa essere salvata [...] Il ribelle \u00e8 il portabandiera dei visionari che a poco a poco accrescono la levatura etica dell'uomo... \"\u00bb "}
{"id": "477283", "revid": "1718925", "url": "https://it.wikipedia.org/wiki?curid=477283", "title": "Jake La Furia", "text": "Biografia.\nSacre Scuole.\nFiglio di Giampietro Vigorelli, noto direttore artistico pubblicitario dell'agenzia D'Adda Lorenzini Vigorelli BBDO, Francesco entra in contatto con l'hip hop attraverso il writing, che comincia a praticare intorno al 1993. Deve il suo primo nickname alla sua \"tag\", cio\u00e8 Fame. Poco pi\u00f9 tardi approda all'MCing, divenendo uno degli MC pi\u00f9 noti della zona milanese. Insieme ai compagni Gu\u00e9 Pequeno e Dargen D'Amico forma i Sacre Scuole e prende parte ad album e mixtape di artisti come Chief, Solo Zippo, ATPC e Prodigio.\nNel 1999 pubblica assieme al gruppo il loro primo disco, \"3 MC's al cubo\", il cui produttore esecutivo \u00e8 Chief. Nel 2001 diverbi tra lui e D'Amico porteranno allo scioglimento del gruppo: Jake e Gu\u00e9 Pequeno formeranno assieme a Don Joe (che aveva gi\u00e0 preso parte al loro album) il gruppo Club Dogo mentre D'Amico intraprender\u00e0 un percorso solista. Tuttavia i due si riappacificheranno pi\u00f9 tardi e D'Amico collaborer\u00e0 in una traccia del primo disco dei Club Dogo.\nClub Dogo.\nNel nuovo gruppo, Vigorelli cambi\u00f2 il nickname Fame in Jake La Furia, in tributo al personaggio Jake the Muss (Jake \"La Furia\") del film \"Once Were Warriors - Una volta erano guerrieri\". Il primo disco del gruppo prende il nome \"Mi fist\" ed esce nel 2003. L'album viene premiato come miglior disco rap all\"'MC Giaime\" del 2004. Nel 2006 viene pubblicato il secondo album, \"Penna capitale\", mentre nel 2007 pubblicano il loro terzo album, \"Vile denaro\", il primo sotto una major, la EMI. Dopo questo album il loro talento inizia ad essere riconosciuto anche da altre major: ci\u00f2 li ha portati a firmare un contratto con la Universal. Il primo disco ad uscire sotto questa etichetta \u00e8 \"Dogocrazia\", che contiene molte collaborazioni con altri artisti della scena hip hop italiana e due con gli artisti statunitensi Kool G Rap e il gruppo Infamous Mobb.\nIl 29 giugno 2010 \u00e8 uscito sul sito ufficiale il singolo \"Per la gente\", che ha anticipato l'uscita dell'album \"Che bello essere noi\", il 5 ottobre successivo. L'album \u00e8 stato promosso anche dai singoli \"Spacco tutto\" e \"D.D.D.\". L'album ha debuttato alla seconda posizione della classifica italiana degli album, preceduto da \"Ancora di pi\u00f9 - Cinque passi in pi\u00f9\" di Alessandra Amoroso. Il 5 giugno 2012 \u00e8 uscito \"Noi siamo il club\", il sesto album dei Dogo, anticipato dal singolo \"Cattivi esempi\" pubblicato il 24 aprile. Il gruppo ha successivamente collaborato all'album \"Hanno ucciso l'Uomo Ragno 2012\" di Max Pezzali cantando nella traccia \"Con un deca\", mentre nel 2014 hanno pubblicato il settimo album in studio \"Non siamo pi\u00f9 quelli di Mi fist\".\nCarriera solista.\nNell'ottobre 2012, in un'intervista concessa alla rivista \"Panorama\", Jake La Furia ha annunciato di aver iniziato le lavorazioni sul proprio album da solista. Il 10 settembre 2013 \u00e8 stato pubblicato su YouTube il videoclip del brano \"Musica commerciale\", traccia d'apertura dell'album omonimo pubblicato il 29 ottobre dello stesso anno. Dieci giorni pi\u00f9 tardi, \u00e8 stato pubblicato il singolo \"Inno nazionale\" sull'iTunes Store, che ha raggiunto la posizione numero 14 della classifica italiana dei singoli. \"Musica commerciale\" ha debuttato alla seconda posizione della classifica italiana degli album e, nel mese di maggio 2014, \u00e8 stato certificato disco d'oro per aver raggiunto la soglia delle 25.000 copie vendute. Insieme all'album il brano \"Esercizio di stile\" ha debuttato alla numero 92 della classifica italiana dei singoli.\nIl 7 marzo 2016 il rapper ha annunciato la pubblicazione del singolo \"El Chapo\", uscito il giorno seguente per il download digitale. Il 18 dello stesso mese \u00e8 stato pubblicato un ulteriore singolo, intitolato \"Testa o croce\" e inciso in duetto con Egreen, mentre al termine del mese \u00e8 stato annunciato il secondo album in studio \"Fuori da qui\", uscito il 22 aprile e promosso dal singolo omonimo, quest'ultimo inciso in duetto con Luca Carboni. Dal disco sono stati successivamente estratti anche i singoli \"Me gusta\" (in collaborazione con Alessio La Profunda Melodia) e \"Non so dire no\", pubblicati rispettivamente il 20 maggio e il 7 ottobre.\nDal febbraio 2017, Jake La Furia ha iniziato l'attivit\u00e0 di conduttore radiofonico con il programma \"Jake Hit Up\", trasmesso su Radio 105. Nello stesso anno ha collaborato nuovamente con Alessio La Profunda Melodia alla realizzazione del singolo \"El party\", pubblicato il 9 giugno per il download digitale; successivamente \u00e8 stato certificato quadruplo disco di platino per aver venduto oltre copie. Il 23 febbraio 2018 \u00e8 stata la volta di un secondo singolo inedito, \"MMMH\", prodotto da Big Fish Nel corso dell'anno ha collaborato come artista ospite nei singoli \"Barracuda\" dei Boomdabash e \"Amore Zen\" de Le Vibrazioni. Il 29 giugno 2018 \u00e8 stato pubblicato il singolo \"Bandita\". Il 15 marzo 2019 \u00e8 uscito il singolo \"F.A.K.E.\" di Don Joe, che ha visto la partecipazione di Jake La Furia e Marracash. Il 28 giugno seguente ha pubblicato il singolo \"6 del mattino\", realizzato in collaborazione con Brancar de Il Pagante. Il 10 giugno 2020 \u00e8 stato presentato il singolo \"Soldi dall'inferno\" di Big Fish, a cui Jake La Furia ha partecipato vocalmente.\nIl 17 luglio 2020 ha annunciato l'uscita dell'album \"17\" in collaborazione con Emis Killa e promosso dal singolo \"Malandrino\"."}
{"id": "477288", "revid": "1305772", "url": "https://it.wikipedia.org/wiki?curid=477288", "title": "Libreria Editrice Fiorentina", "text": "La Libreria Editrice Fiorentina (LEF) \u00e8 una casa editrice italiana formatasi nel 1902 intorno al gruppo della rivista fiorentina \"La Bandiera del popolo\", fondata nel 1901 da un gruppo di giovani militanti cattolici che si muovevano sull'onda delle numerose iniziative giovanili seguite all'enciclica di Papa Leone XIII \"Graves de communi re\" e sotto il patrocinio dell'imprenditore e intellettuale svizzero Rodolfo Arnoldo B\u00fcrgisser e dell'arcivescovo di Firenze Alfonso Maria Mistrangelo.\nStoria.\nDalla fondazione al 1945.\nI soci fondatori della LEF furono Rodolfo Arnoldo B\u00fcrgisser, Gaetano Bruscoli, Giuseppe Faraoni, i fratelli Cesare, Andrea e Paolo Torricelli, Giovan Battista Mondada, Guido Donati ed altri.\nLa LEF si \u00e8 subito caratterizzata come un punto di incontro, tenendo unite nella stessa sede le attivit\u00e0 di editoria e la libreria. \u00c8 specializzata in opere cattoliche, teologiche e liturgiche, ma anche filosofiche e sociologiche.\nDurante i primi anni le iniziative editoriali della LEF, sotto la direzione di Tito Dini, furono dedicate a opere di storia e critica biblica, libri di dottrina sociale e filosofica (che per un certo periodo ebbe come punto di riferimento Agostino Gemelli e la \"Rivista di filosofia neoscolastica\"), libri di apologetica, tra le pi\u00f9 importanti pubblicazioni: J.A.G. Hergenr\u00f6ther, \"Storia universale della Chiesa\" (1904); S. Delehaye, \"Le leggende agiografiche\" (1906); F. Scerbo, \"Dizionario Ebraico e Caldaico\" (1912); Giuseppe Toniolo, \"Trattato di Economia sociale\" (1907 - 1921), Jacopo da Varagine, \"Legenda Aurea\" (1924-26).\nDopo alcuni cambiamenti di direzione e propriet\u00e0, entr\u00f2 tra i soci della LEF Giovanni Papini che inaugur\u00f2 la collana \"I libri della fede\" e pubblic\u00f2 il saggio \"Dante vivo\" (1933). Si form\u00f2 cos\u00ec un nuovo gruppo intorno alle figure di Piero Bargellini, Carlo Farsetti, Nicola Lisi, Carlo Betocchi, Pietro Parigi, Tito Casini, Guido Manacorda che diedero vita nel 1929 alla rivista Il Frontespizio (successivamente passata all'editore Vallecchi) e al \"Lunario infallibile per l'anno 1930\".\nDopo il 1930 la LEF pass\u00f2 un periodo di crisi e sbandamento, dovuto in parte ad altri passaggi di propriet\u00e0 e alla divisione interna fra le due sedi di Via del Corso e Via Ricasoli (nuova sede dal 1942 sotto la direzione di Vittorio Zani), ma anche alle difficolt\u00e0 legate al regime fascista (che ad esempio soppresse la rivista \"Principi\" fondata da Giorgio La Pira nel 1939) e all'avvicendarsi della guerra.\nDal dopoguerra ad oggi.\nNel dopoguerra, la LEF di Via Ricasoli riprese il proprio ruolo di cenacolo e luogo d'incontri e dibattiti cui partecip\u00f2 spesso il futuro sindaco di Firenze Giorgio La Pira, che per la LEF ha pubblicato: \"Premesse della politica\" (1945); \"L'attesa della povera gente\" (1951); \"I colloqui alla Badia\" (1989); \"La Badia\" (1992).\nUn altro autore che ha caratterizzato la casa editrice, suscitando anche molte polemiche, nel mondo cattolico e non, per la radicalit\u00e0 delle sue posizioni (ad esempio rispetto alla scuola, alla societ\u00e0 moderna, al servizio militare ma anche alla Chiesa) \u00e8 stato don Lorenzo Milani di cui la LEF ha pubblicato: \"Esperienze pastorali\" (1958); \"Lettera a una professoressa\" (1967); \"L'obbedienza non \u00e8 pi\u00f9 una virt\u00f9\" (1967); \"Il Catechismo\" (1983); \"Una Lezione alla scuola di Barbiana\" (2004); \"La parola fa eguali\" (2005).\nNegli anni sessanta i fratelli Vittorio e Valerio Zani rilevarono la casa editrice e continuarono la vecchia linea editoriale, pubblicando scritti di figure rilevanti del panorama fiorentino e toscano come don Nistri, don Facibeni, don Bensi, il cardinale Elia Dalla Costa, Divo Barsotti, Fioretta Mazzei, ma inaugurando anche nuove collane nel settore della didattica e dell'educazione (\"I libri di Corea\" diretta da Alfredo Nesi e Mario Gozzini e altri libri scritti da ragazzi e maestri di ricerca pedagogica e didattica), nel campo delle tradizioni popolari toscane e contadine (\"Mezzi scudi\" e \"Passato/Presente\" dirette da Guglielmo Amerighi), la collana di agricoltura naturale \"Quaderni di Ontignano\" diretta da Giannozzo Pucci (tra i cui titoli c'\u00e8 \"La rivoluzione del filo di paglia\" di Masanobu Fukuoka); infine la collana teologica \"Ricerca del Graal\" diretta da Giovanni Vannucci, che ha raccolto documenti di spiritualit\u00e0 universale tra cui le opere di Mohandas Gandhi \"Mohan Mala\" (1983) e Daisetz Teitaro Suzuki \"La formazione del monaco buddista Zen\" (1984).\nLa casa editrice continua la sua attivit\u00e0 editoriale sotto la direzione di Giannozzo Pucci che ne ha mantenuto l'ispirazione cattolica nonch\u00e9 impegno sociale ed ecologista e l'interesse per le tradizioni popolari.\nNel 2004 la LEF ha dato vita alla rivista \"L'ecologist italiano\", creando la redazione italiana della rivista inglese \"The ecologist\" fondata da Edward Goldsmith."}
{"id": "477295", "revid": "767487", "url": "https://it.wikipedia.org/wiki?curid=477295", "title": "Dirty Pretty Things", "text": "I Dirty Pretty Things sono stati un gruppo musicale rock inglese fondato nel 2005 da Carl Bar\u00e2t, ex leader dei Libertines, e scioltosi nel settembre 2008.\nStoria del gruppo.\nLa formazione del gruppo \u00e8 stata annunciata nel settembre 2005, dopo che i The Libertines si erano sciolti nell'autunno del 2004 a causa di divergenze personali fra Doherty e Bar\u00e2t.\nCarl Bar\u00e2t aveva gi\u00e0 lavorato con la casa discografica Vertigo Records e aveva rivelato che il suo nuovo progetto si sarebbe appoggiato a questa.\nDidz Hammond annunci\u00f2 che lasciava il suo gruppo, The Cooper Temple Clause, per entrare a far parte del gruppo con Bar\u00e2t, insieme al batterista dei Libertines Gary Powell e al chitarrista Anthony Rossomando, che aveva sostituito Doherty dopo che questi aveva lasciato i Libertines.\nLa scelta del nome ha gi\u00e0 causato problemi alla band: un quartetto di Salisbury ha suonato con il nome Dirty Pretty Things dai primi di gennaio del 2005, affermando di avere i diritti per quel nome. Un gruppo australiano ha suonato dal 2003 con questo nome, ma ha poi deciso di cambiarlo.\nI primi concerti dei Dirty Pretty Things hanno avuto luogo in Italia (ad Ancona, Padova e Bologna) e a Parigi.\nDopo la pubblicazione di 2 album dal modesto successo commerciale, nel settembre del 2008 \u00e8 stato annunciato lo scioglimento della band.\nNonostante le ripetute smentite di Bar\u00e2t, la decisione di sciogliere la band ha fatto pensare ai pi\u00f9 ad una possibile riunione dei Libertines, concretizzatasi nel marzo 2010."}
{"id": "477296", "revid": "125805699", "url": "https://it.wikipedia.org/wiki?curid=477296", "title": "Ted Bundy", "text": "Autore di almeno trenta omicidi di giovani donne tra il 1974 e il 1978, potrebbe avere colpito anche a partire dagli anni '60: ricordato dai media come un uomo affascinante anche se era solito attirare la loro attenzione fingendo di essere disabile o in difficolt\u00e0 oppure impersonando figure autoritarie per poi aggredirle e stuprarle in luoghi appartati. Talvolta ritornava sulla scena del crimine per avere rapporti sessuali con i cadaveri in decomposizione, almeno finch\u00e9 questi non fossero in una condizione tale da rendere questi atti impraticabili.\nNel 1975 venne inizialmente incarcerato nello stato dello Utah, dove si era unito alla chiesa mormone, per sequestro di persona con tentata aggressione e successivamente fu sospettato di diversi altri omicidi irrisolti in molti altri stati americani. Sfruttando la sua innata indole di manipolatore e le sue capacit\u00e0 affabulatorie riusc\u00ec a manipolare perfettamente i membri della chiesa mormone a tal punto che i suoi amici confratelli lo difesero costantemente contro ogni evidenza durante tutte le fasi del processo creando perfino gruppi di supporto e presenziando all'ingresso del tribunale con cartelli inneggianti a Bundy, contro i giudici e i suoi accusatori. Accusato di omicidio ed incarcerato in Colorado, riusc\u00ec a fuggire due volte per poi compiere altre aggressioni, tra cui tre omicidi, finch\u00e9 non fu nuovamente catturato nel 1978 in Florida, dove ricevette tre condanne a morte in due processi separati. Mor\u00ec sulla sedia elettrica il 24 gennaio 1989 alla Raiford Prison.\nLa sua biografa e conoscente personale Ann Rule lo ha descritto come \"un sadico sociopatico che traeva piacere dal dolore altrui e dal senso di potere che provava verso le sue vittime, sia quando stavano per morire che dopo\"; Bundy stesso si \u00e8 definito \"[...] \"il pi\u00f9 insensibile figlio di puttana che tu abbia mai visto\"\". Il procuratore Polly Nelson, uno dei membri che avevano il compito di difenderlo in tribunale, scrisse che \"era la precisa definizione del male\".\nBiografia.\nInfanzia.\nBundy nasce a Burlington il 24 novembre 1946 da Eleanor Louise Cowell (1924-2012) all'Elizabeth Lund Home For Unwed Mothers (ora chiamato Lund Family Center), un ospedale per ragazze madri. L'identit\u00e0 del padre non fu mai determinata con certezza. Il suo certificato di nascita attribu\u00ec la paternit\u00e0 a un venditore e veterano dell'Air Force di nome Lloyd Marshall, sebbene la madre avesse poi sostenuto che il padre fosse \"un marinaio\" di nome Jack Worthington. Gli investigatori non riuscirono a trovare nessuno che rispondesse a questo nome negli archivi della marina. Inoltre alcuni familiari sospettavano che potesse essere stato il padre stesso di Louise, Samuel Cowell, ad aver violentato la figlia, ma non \u00e8 stato possibile raccogliere alcuna prova di questa tesi.\nLa madre cos\u00ec scelse di far credere a tutti che Theodore fosse figlio dei suoi genitori, e lei fosse quindi una sorella maggiore. Per i primi tre anni di vita Bundy visse cos\u00ec a Philadelphia con i nonni materni, Samuel ed Eleanor Cowell, che lo crebbero come figlio proprio per evitare la stigmatizzazione sociale che si ripercuote spesso sui figli illegittimi. Alla famiglia, agli amici e al piccolo Ted Bundy fu sempre detto che i nonni fossero i suoi genitori biologici, mentre la madre fosse sua sorella. Per tutta la vita Bundy espresse risentimento verso la madre per avergli mentito cos\u00ec a lungo, lasciandogli scoprire la verit\u00e0 da solo. Mentre Ted Bundy durante le interviste parl\u00f2 sempre dei suoi nonni con affetto, dicendo ad Ann Rule che \"si identificava\" con il nonno e che provava \"rispetto\" e \"attaccamento\" nei suoi confronti, dalle dichiarazioni dei membri della famiglia fatte ai procuratori legali emerse un ritratto negativo di Samuel Cowell: un tiranno bigotto, razzista, antisemita e anticattolico che si mostrava violento nei confronti della moglie, del cane di famiglia e dei gatti del quartiere.\nPi\u00f9 di una volta la sua rabbia sconfin\u00f2 nella violenza, soprattutto quando la questione della paternit\u00e0 di Ted Bundy veniva sollevata. Una volta scaravent\u00f2 Julia, la sorella minore di Louise, gi\u00f9 dalle scale; inoltre spesso si rivolgeva ad alta voce a \"invisibili presenze\". Dai racconti di Ted Bundy emerge una nonna timida e obbediente che periodicamente si sottoponeva a sedute di terapia elettroconvulsivante per combattere la depressione di cui soffriva. Nella fase finale della sua vita inoltre non usciva pi\u00f9 di casa. Anche da bambino Ted mostrava comportamenti inquietanti: Julia racconta che un giorno si svegli\u00f2 circondata da coltelli da cucina, mentre Ted, di soli tre anni, se ne stava in piedi vicino al letto guardandola con un sorriso.\nNel 1950 Louise cambi\u00f2 il suo cognome da Cowell a Nelson ed elimin\u00f2 il suo primo nome, Eleanor, per poi lasciare, incitata da diversi familiari, Philadelphia con Ted e andare a vivere dai suoi cugini Alan e Jane Scott a Tacoma nello Stato del Washington. Nel 1951 Louise conobbe a un incontro per \"single\" della chiesa metodista di Tacoma Johnny Culpepper Bundy, un cuoco che lavorava in un ospedale. Lo stesso anno si sposarono e Johnny Bundy adott\u00f2 ufficialmente Ted. Successivamente Johnny e Louise concepirono altri quattro figli e, sebbene Johnny tentasse di far sentire accolto anche il figlio adottato includendolo nelle attivit\u00e0 di famiglia o nelle gite in campeggio, Ted rimase distante nei suoi confronti. Pi\u00f9 tardi si lament\u00f2 con la sua ragazza dell'epoca di come Johnny non fosse il suo vero padre e di come \"non fosse molto brillante\" e neanche tanto ricco finanziariamente.\nLe vicende che riguardano la vita di Ted Bundy a Tacoma non sono sempre coerenti tra le varie biografie. Stephen Michaud e Hugh Aynesworth riportano che Bundy dichiar\u00f2 che aveva l'abitudine di vagabondare per il quartiere e frugare tra la spazzatura alla ricerca di fotografie pornografiche. A Polly Nelson racconta di come fosse interessato alle riviste \"pulp\", ai romanzi polizieschi e ai documentari di cronaca nera che riguardavano violenze sessuali, in particolare se erano illustrati con immagini di corpi morti o mutilati. In una lettera ad Ann Rule dichiara invece che al solo pensiero di leggere questo genere di \"fiction\" sarebbe rabbrividito. A Stephen Michaud descrisse le sue serate da ubriaco in cerca di finestre non coperte dalle tende, da cui poteva spiare donne svestite o \"qualsiasi altra cosa potesse essere vista\".\nAnni successivi.\nL'adolescenza lo cambi\u00f2, divenne un bullo egli stesso, commettendo vari furti e partecipando a varie risse. Successivamente fu attratto dallo studio, dalla politica e dallo sci, isolandosi dalla comunit\u00e0. Bundy rimase disoccupato poich\u00e9 non si impegnava nei suoi saltuari lavori. Nel 1967 trov\u00f2 una donna di buona famiglia, Stephanie Brooks, con cui prov\u00f2 a legarsi. La ragazza, dopo essersi laureata, tronc\u00f2 ogni rapporto, causandogli uno shock dal quale non si riprese.\nIn quel periodo egli scopr\u00ec le sue origini e questo aggrav\u00f2 molto una situazione gi\u00e0 precaria: quella che riteneva sua sorella in realt\u00e0 era sua madre e ci\u00f2 provoc\u00f2 in Bundy un trauma, secondo molti la molla finale che lo spinse ad uccidere. Disse alla sua fidanzata dell'epoca che suo cugino gli aveva mostrato la verit\u00e0, mentre a Stephen Michaud e Hugh Aynesworth disse invece di aver trovato il certificato da s\u00e9. Ann Rule, sua biografa e scrittrice specializzata in crimini nonch\u00e9 sua conoscente personale, \u00e8 dell'opinione che Bundy abbia trovato il suo certificato di nascita originale nel 1969 in Vermont.\nIl periodo di depressione cominci\u00f2 a placarsi nel 1969, quando decise di iscriversi nuovamente all'universit\u00e0, in cui segu\u00ec corsi di psicologia e legge. Poco tempo dopo prese la tessera del Partito Repubblicano - diventandone una giovane promessa - e cominci\u00f2 una relazione con la giovane Elizabeth Kloepfer, una donna divorziata: \u00e8 in questo periodo che Ted incontra Ann Rule, una donna che segn\u00f2 la sua vita e che divent\u00f2 sua amica e confidente, totalmente all'oscuro della sua doppia vita; tale esperienza venne descritta dalla Rule nel libro \"Un estraneo al mio fianco\". Sempre in quel periodo fu indicato come \"eroe\" per aver salvato una bambina che stava annegando in un parco, e riusc\u00ec a rimettersi con la sua ex fidanzata Stephanie Brooks, che, vedendolo cambiato in meglio, decise di tornarci insieme. Ma nel gennaio del 1974 Ted improvvisamente la lasci\u00f2 troncando ogni rapporto, dichiarando poi di averlo fatto per dimostrare a se stesso che poteva sposarla e di averla lasciata come lei anni prima fece con lui. Da questo avvenimento Ted Bundy sfoga la sua rabbia repressa in furia omicida.\nGli omicidi.\nIl primo tentato omicidio avviene il 4 gennaio 1974: la vittima si chiamava Joni Lenz, 18 anni, picchiata nel suo letto con una spranga di ferro e con quest'ultima violentata. La giovane riuscir\u00e0 a salvarsi riportando gravi lesioni, ma sar\u00e0 solo una delle poche ragazze che si salveranno dalla furia violenta di Ted. Il 5 gennaio del 1974 i coinquilini della diciottenne Joni Lenz entrano nel suo appartamento, insospettiti dal fatto che la ragazza non si fosse fatta sentire per pi\u00f9 di 24 ore. La trovano nella camera da letto, sanguinante e con profondi segni di violenza. La giovane ragazza era stata malmenata da Ted Bundy e violentata. La vittima, portata in ospedale, successivamente usc\u00ec dal coma.\nUn mese dopo scompare Lynda Ann Healy, rapita dalla sua casa, seguita da almeno altre 5 ragazze. Il 17 giugno 1974 viene ritrovato il corpo di Brenda Carol Ball e due mesi dopo sono stati trovati i resti di due ragazze scomparse il 14 luglio dal lago Sammamish, Janice Ott e Denise Naslund. Spunta fuori un testimone, una ragazza di nome Janice Graham, che raccont\u00f2 alla polizia di come fosse stata adescata da un giovane ragazzo di nome Ted, che andava in giro con un braccio ingessato e che le aveva chiesto aiuto per caricare una barca a vela sul tetto della sua auto.. Arrivata all'auto la ragazza era stata invitata a salire a bordo del veicolo perch\u00e9 la barca non si trovava l\u00ec, ma a casa dei genitori in collina, ma Janice rifiut\u00f2 l'offerta, e senza saperlo evit\u00f2 una morte orribile. L'identikit di \"Ted\" appare su tutti i giornali e diverse persone fanno il nome di Bundy (tra queste vi sono anche Ann Rule e Elizabeth Kloepfer), ma prima che la polizia si possa muovere Bundy lascia Seattle e si trasferisce nello Utah.\nIl 18 ottobre 1974 scompare la diciassettenne Melissa Smith, ritrovata poi il 27 ottobre vicino a Salt Lake City, violentata e sodomizzata. Il 31 ottobre scompare Laura Aime, ritrovata il giorno del Ringraziamento, picchiata, sodomizzata e strangolata. L'8 novembre Bundy compie il primo passo falso, tentando di rapire Carol DaRonch spacciandosi per un poliziotto e riuscendo a farla salire sulla sua Volkswagen Maggiolino; all'interno dell'auto la ragazza riesce a scappare dopo una violenta colluttazione, e denuncia l'accaduto alla polizia locale. Poche ore dopo scompare Debbie Kent, che non viene pi\u00f9 ritrovata. Spunta un'altra testimone, un'insegnante di nome Raelynn Shepard, che racconta di come fosse stata avvicinata da un uomo che si era finto un poliziotto, ma che lei non aveva seguito.\nBundy a questo punto si sposta in Colorado, dove scompaiono almeno quattro donne tra gennaio e aprile 1975. La buona sorte aiuta gli investigatori il 16 agosto dello stesso anno, quando il poliziotto Bob Hayward ferma una Volkswagen Maggiolino che viaggiava di sera a luci spente; \u00e8 l'auto di Bundy, dove vengono trovati una spranga, un passamontagna, un rompighiaccio e delle manette. Bundy viene arrestato e, dopo esser stato riconosciuto da Raelynn Shepard, viene messo in custodia in attesa di una prova definitiva. Sulla base di un quadro indiziario viene condannato per l'aggressione a Carol DaRonch, ma Bundy a questo punto decide di difendersi da solo, licenzia il suo avvocato, e ha cos\u00ec accesso a una piccola biblioteca del tribunale da dove riesce a scappare saltando da una finestra proprio mentre l'FBI sta per incolparlo dei delitti in Colorado. Ted viene ripreso sei giorni pi\u00f9 tardi, dopo essersi nascosto nelle colline di Aspen ed aver perso 11 kg in una settimana.\nIncredibilmente riesce ad evadere di nuovo il 30 dicembre 1977 facendo un buco nel soffitto della cella, da dove riesce a passare grazie alla sua straordinaria magrezza; raggiunto l'appartamento del custode del carcere, indossa una sua divisa ed esce indisturbato dalla porta principale. Dopo un lungo peregrinare, riesce a raggiungere la Florida. Il 14 gennaio 1978 entra (in un lasso di tempo brevissimo, tra le 2.45 e le 3) nella sede del gruppo studentesco Chi-Omega, uccidendo due ragazze mentre dormivano, Lisa Levy e Margaret Bowman, di 20 e 21 anni, e mordendo ripetutamente i loro corpi. Ne ferisce altre due, Kathy Kleiner DeShields e Karen Chandler, che se la caveranno con qualche frattura al capo e con qualche dente rotto. La stessa notte, a otto isolati dalla sede della Chi Omega, dopo aver lasciato la casa della confraternita, Bundy fa irruzione in un appartamento seminterrato e attacca la studentessa Cheryl Thomas, slogandole una spalla e fratturandole la mascella e il cranio in cinque punti. La ragazza viene lasciata con sordit\u00e0 permanente e danni all'equilibrio che porranno fine alla sua carriera di ballerina. Il 9 febbraio 1978 i genitori della dodicenne Kimberly Leach di Lake City ne denunciano la scomparsa: il suo corpo verr\u00e0 trovato in pessimo stato otto settimane dopo in un parco. Due testimoni erano per\u00f2 riusciti a prendere il numero di targa della macchina guidata dall'uomo che l'aveva abbandonata, che si riveler\u00e0 rubata. I ragazzi, successivamente, poterono identificare Ted Bundy dalle foto segnaletiche.\nPoco dopo, il 15 febbraio, Bundy viene fermato da un agente di polizia di Pensacola, vicino al confine di stato dell'Alabama, alla guida di un'auto rubata e, dopo una colluttazione con l'agente, viene arrestato di nuovo e stavolta definitivamente. All'inizio Bundy, senza un documento di identit\u00e0, non rivela chi sia, solo dopo una settimana chiede di parlare con la sua ex ragazza al telefono, Elizabeth Kloepfer, che lo convince a dire chi fosse alle autorit\u00e0. Tra il 1979 e il 1980 in Florida si tenne il processo - seguito con attenzione dai mass-media di tutto il mondo - che finir\u00e0 con la condanna a morte di Bundy: ad incastrarlo definitivamente saranno i segni dei morsi lasciati sui corpi delle due ragazze uccise al Chi-Omega e la testimonianza di una studentessa che lo vide uscire dopo gli omicidi. La corte ritenne l'imputato colpevole di 3 omicidi, ma Bundy successivamente afferm\u00f2 di averne compiuti 26. Tra le particolarit\u00e0 dello sviluppo processuale si ricorda la scelta di Bundy di difendersi da solo e il matrimonio con Carole Ann Boone, un'amica conosciuta nel 1974, e chiamata a testimoniare in suo favore. Bundy conosceva una vecchia legge della Florida, secondo cui una proposta di matrimonio fatta davanti a un giudice doveva ritenersi valida, e cos\u00ec chiese in pubblico, al processo, ad Ann di sposarlo e lei accett\u00f2. Riusc\u00ec ad avere dei rapporti con lei durante la detenzione, e ne nacque una figlia, Rose, di cui si sono perse le tracce. L'uomo inoltre us\u00f2 le sue capacit\u00e0 persuasive per rimandare per tre volte la pena capitale.\nLa condanna a morte.\nAlla fine della lettura della sentenza di condanna, il giudice Edward Cowart si rivolse a Ted Bundy con le seguenti parole: \u00abSi prenda cura di se stesso, figliolo. Glielo dico sul serio, si prenda cura di se stesso. \u00c8 una tragedia per questa corte vedere un tale totale spreco di umanit\u00e0 come quello che ho visto in questo tribunale. Lei \u00e8 un uomo giovane e brillante, avrebbe potuto essere un buon avvocato. Avrei voluto vederla in azione, ma lei si \u00e8 presentato dalla parte sbagliata. Si prenda cura di lei. Non ho nessun malanimo contro di lei. Voglio solo che lo sappia. Si prenda cura di se stesso\u00bb.\nDestinato alla sedia elettrica, fu giustiziato la mattina del 24 gennaio 1989. Fuori dal carcere, si radun\u00f2 una folla che, con striscioni e urla, inneggi\u00f2 all'esecuzione. Il corpo fu cremato e le ceneri disperse sulle Taylor Mountains.\nModus operandi.\nLa maggior parte delle sue vittime venne adescata nelle vicinanze di college o residenze universitarie, con la \"tecnica\" del braccio ingessato (chiedendo aiuto alla vittima per trasportare oggetti vari in macchina), resa poi famosa dall'attore che imperson\u00f2 il maniaco scuoiatore \"Buffalo Bill\" nel film \"Il silenzio degli innocenti\" (ancora prima dal romanzo \"L'uovo d'oro\" di Tim Krabb\u00e9 e dal thriller cult olandese da esso derivato \"Spoorloos\", di George Sluizer).\nUna volta salita a bordo dell'auto di Bundy (un Volkswagen Maggiolino) la malcapitata ragazza si accorgeva, troppo tardi, che lo sportello dal lato del passeggero mancava della maniglia e della manovella per abbassare il finestrino; rimanendo dunque intrappolata all'interno dell'auto. Portata in un luogo isolato, veniva picchiata e uccisa tramite strangolamento o armi da contatto; il cadavere veniva talvolta stuprato, anche dopo che erano passati diversi giorni, fino a quando il corpo non risultava decomposto (o parzialmente). Almeno 4 vittime furono decapitate dopo la morte.\nIn altri casi avvicinava la vittima spacciandosi per un poliziotto. In un'occasione si intrufol\u00f2 nella camera di un dormitorio femminile e uccise a bastonate due studentesse e ne assal\u00ec una terza. Quasi tutte le vittime erano studentesse universitarie, minute e dai lunghi capelli scuri con la scriminatura centrale. Alcuni (ma la teoria non \u00e8 universalmente accettata) hanno sostenuto che Bundy cercasse ragazze simili alla sua ex fidanzata, in una sorta di \"punizione simbolica\" per la donna che l'aveva respinto.\nRiferimenti culturali.\nA causa dell'efferatezza dei suoi delitti, la figura di Ted Bundy \u00e8 stata pi\u00f9 volte oggetto di riferimenti o citazioni in ambito musicale, cinematografico e letterario."}
{"id": "477297", "revid": "1543377", "url": "https://it.wikipedia.org/wiki?curid=477297", "title": "Eva contro Eva", "text": "Eva contro Eva (\"All About Eve\") \u00e8 un film del 1950 diretto da Joseph L. Mankiewicz e ispirato al racconto \"The Wisdom of Eve\" di Mary Orr (1946). \u00c8 l'unico film ad aver ricevuto quattro candidature agli Oscar per le interpretazioni femminili: due - Bette Davis e Anne Baxter - per l'Oscar alla migliore attrice e due - Celeste Holm e Thelma Ritter - per l'Oscar alla migliore attrice non protagonista. Paradossalmente, per\u00f2, a vincere un premio fu solo George Sanders, come migliore attore non protagonista.\nFu uno dei primi 50 film ad essere selezionato per la conservazione dal National Film Registry della Biblioteca del Congresso degli Stati Uniti nel 1990. Nel 1998 l'American Film Institute l'ha inserito al sedicesimo posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, \u00e8 sceso al ventottesimo posto.\nTrama.\nLa giovane e attraente Eva Harrington si presenta a Margo Channing, famosa diva di Broadway, esprimendole la sua pi\u00f9 fervida ammirazione, sentimento che l'ha portata a seguire per anni la diva ad ogni suo spettacolo. Convinta della buona fede della ragazza, Margo l'assume come segretaria.\nEva non tarda a farsi benvolere anche dai migliori amici e collaboratori artistici di Margo, il commediografo Lloyd Richards e sua moglie Karen, nonch\u00e9 dal fidanzato Bill Sampson, regista teatrale. La devozione incondizionata di Eva e le sue instancabili premure iniziano per\u00f2 ben presto a irritare Margo, gelosa delle attenzioni rivolte da Bill a Eva. Durante un ricevimento in casa di Margo, al quale intervengono anche il critico teatrale Addison DeWitt e il produttore Max Fabian, l'attrice, che teme la giovane come possibile rivale, litiga con Eva e Bill, che ha visto chiacchierare affabilmente insieme.\nSuccessivamente, grazie all'appoggio di Karen Richards, che disapprova il comportamento ormai isterico di Margo, Eva ottiene il ruolo di sostituta di Margo nella sua pi\u00e8ce pi\u00f9 applaudita. Favorita dalle recensioni del critico Addison DeWitt, divenuto suo amante, Eva da un giorno all'altro diventa una stella del palcoscenico, offuscando l'astro declinante della rivale. Ma nello stesso tempo la giovane inizia a rivelare la sua doppiezza e la sua spregiudicata ambizione, tentando di sedurre Bill Sampson, il quale per\u00f2 la respinge con disprezzo.\nNel frattempo Margo, ormai stanca della vita solitaria e frenetica impostale dalla carriera teatrale, si riappacifica con il suo compagno Bill, decidendo di convolare a nozze con lui, di rallentare la propria attivit\u00e0 artistica e di rifiutare il ruolo di protagonista nel nuovo lavoro teatrale di Lloyd. Margo e Bill festeggiano l'avvenimento con una cena in compagnia di Lloyd e Karen, che finalmente hanno compreso la vera natura ambiziosa di Eva.\nEva ottiene un grande successo nel ruolo inizialmente destinato a Margo, e viene insignita del premio Sarah Siddons, uno dei pi\u00f9 prestigiosi riconoscimenti teatrali. Al termine della serata, ormai odiata da tutti i suoi vecchi amici, la nuova stella del teatro rientra nel suo appartamento e trova ad attenderla una sconosciuta adolescente, che si \u00e8 intrufolata nella sua stanza eludendo la sorveglianza. La ragazza si scusa e si presenta: \u00e8 una giovane studentessa di nome Phoebe, desiderosa di fare l'attrice e fervente fan di Eva, alla quale rivolge i complimenti per le sue splendide interpretazioni teatrali. Eva la ringrazia e poi crolla sul divano dove si addormenta subito, stanca per la serata. Poco dopo bussa alla porta della camera Addison DeWitt per restituire ad Eva il premio appena vinto e dimenticato poco prima nel taxi: Phoebe gli apre la porta e fissa come ipnotizzata il premio. Addison comprende immediatamente che il vile ed astuto comportamento di Eva nei confronti di Margo sta per ripetersi, stavolta da parte di Phoebe nei confronti di Eva. Addison si congeda dalla ragazza dicendole che se vuole diventare una famosa attrice teatrale dovr\u00e0 chiedere l'aiuto di Eva, la quale sapr\u00e0 darle ottimi consigli.\nCast.\nPer il ruolo della protagonista furono prese in considerazioni diverse attrici fra cui Susan Hayward, poi scartata perch\u00e9 troppo giovane per il ruolo di Margo Channing, mentre Claudette Colbert dovette rinunciare un paio di settimane prima dell'inizio delle riprese per motivi di salute. Fu interpellata anche Ingrid Bergman, ma risult\u00f2 anche lei troppo giovane per la parte; alla fine venne definitivamente scritturata Bette Davis, nonostante la forte opposizione del produttore Darryl F. Zanuck, memore degli scontri avuti con lei negli anni precedenti. L'attrice invece si comport\u00f2 in modo molto professionale e forn\u00ec un'ottima interpretazione nella quale citava anche vari tratti della sua personalit\u00e0. Anche Anne Baxter fu una seconda scelta, motivata dalla gravidanza di Jeanne Crain, che avrebbe dovuto interpretare quel ruolo. La piccola parte ottenuta dalla giovane Marilyn Monroe si deve all'ottima campagna del suo agente, dato che anche in questo caso il produttore non era molto convinto e che un paio di anni prima l'aveva scartata considerandola poco fotogenica.\nRiconoscimenti.\nAFI's 100 Years.\nUna battuta del film (\"Prendete il salvagente... Questa sera c'\u00e8 aria di burrasca!\", \"Fasten your seatbelts. It's going to be a bumpy night!\" in lingua originale) \u00e8 stata inserita nel 2005 nella lista delle cento migliori citazioni cinematografiche di tutti i tempi stilata dall'American Film Institute, nella quale figura al 9\u00ba posto.\nAdattamenti teatrali.\n\"Eva contro Eva\" \u00e8 stato riadattato per le scene due volte. La prima fu per il musical \"Applause\", con libretto di Betty Comden e Adolph Green, versi di Lee Adams e musica di Charles Strouse, rimasto in scena per quasi 900 repliche a Broadway con Lauren Bacall nel ruolo di Margo. Lo show vinse il Tony Award al miglior musical. Nel 1980 il musical and\u00f2 in scena anche in Italia con Rossella Falk, Ivana Monti e Li\u00f9 Bosisio. Nel 2019 il regista belga Ivo van Hove ha adattato la sceneggiatura originale di Mankiewicz nel dramma \"All About Eve\", andato in scena al \"Noel Coward Theatre\" del West End londinese con Gillian Anderson nel ruolo di Margo e Lily James in quello di Eve."}
{"id": "477299", "revid": "1982", "url": "https://it.wikipedia.org/wiki?curid=477299", "title": "Francesco degli Stabili", "text": ""}
{"id": "477301", "revid": "984922", "url": "https://it.wikipedia.org/wiki?curid=477301", "title": "A passo di fuga", "text": "A passo di fuga (\"Hot Pursuit\") \u00e8 una serie televisiva statunitense trasmessa per la prima volta nel 1984. La serie \u00e8 conosciuta negli USA anche con il sottotitolo \"Mr. and Mrs. Fugitive\". La serie stabil\u00ec un record negativo ottenendo i peggiori ascolti per una trasmissione in prima serata della NBC per la stagione 1984-1985.\nTrama.\nI coniugi Kate e Jim Wyler sono una coppia felice. Un giorno lei, dipendente nel settore automobilistico, subisce la avances del suo capo. Ci\u00f2 fa ingelosire la moglie di quest'ultimo, Estelle Modrian, che organizza l'omicidio dell'uomo con una sosia di Kate. \nA questo punto inizia la fuga dei due, con una rocambolesca evasione dell'accusata, liberata in extremis dal marito, alla ricerca della misteriosa donna-sosia."}
{"id": "477302", "revid": "458502", "url": "https://it.wikipedia.org/wiki?curid=477302", "title": "Selviturismo", "text": "Il selviturismo (derivante dai termini \"selva\" e \"turismo\"), \u00e8 una forma di turismo collegato all'ambiente boschivo e a tutte quelle attivit\u00e0 (Didattiche, Sportive, Terapeutiche, Amatoriali) in esso realizzabili.\nSpesso si pratica trascorrendo un determinato periodo di tempo in rifugi, foresterie, o anche in aziende silvicole situate in localit\u00e0 d'interesse forestale.\nIl selviturismo rappresenta l'ultima evoluzione del turismo naturalistico, poich\u00e9, ricostituendo i boschi e salvaguardando la biodiversit\u00e0, si potr\u00e0 favorire la sostenibilit\u00e0 in ambiente naturale.\nL'associazione specificatamente impegnata per promuovere e diffondere la conoscenza della Selvicoltura \u00e8 l'A.S.I. (Associazione Selviturismo Italia) la quale non avendo fini di lucro, si prefigge di implementare il selviturismo a livello Nazionale."}
{"id": "477305", "revid": "599013", "url": "https://it.wikipedia.org/wiki?curid=477305", "title": "Hdd", "text": ""}
{"id": "477307", "revid": "3474720", "url": "https://it.wikipedia.org/wiki?curid=477307", "title": "Annie Cannon", "text": ""}
{"id": "477308", "revid": "3474766", "url": "https://it.wikipedia.org/wiki?curid=477308", "title": "William Fowler", "text": ""}
{"id": "477309", "revid": "3474776", "url": "https://it.wikipedia.org/wiki?curid=477309", "title": "William A. Fowler", "text": ""}
{"id": "477310", "revid": "1762751", "url": "https://it.wikipedia.org/wiki?curid=477310", "title": "Pascal Zuberb\u00fchler", "text": "Carriera.\nClub.\nZuberb\u00fchler ha indossato per 187 volte la casacca del Grasshoppers, tra il 1992 e il 1999. Durante questo periodo, ha vinto il campionato per tre volte e una volta la coppa nazionale. Si \u00e8 poi trasferito al , dove ha incontrato grandi successi e tanti tifosi. Per loro, \u00e8 sceso in campo 217 volte, vincendo altre tre volte il campionato e due volte la coppa. I tifosi lo ricordano anche per i numerosi salvataggi effettuati da lui in una partita di Champions League contro il Liverpool. Nel 2000, ha giocato in prestito all'Aarau e il campionato successivo \u00e8 stato al Bayer Leverkusen, per cui \u00e8 stato impiegato 13 volte in campionato e 5 in Champions League.\nAlla scadenza del contratto con il Basilea, ha firmato un biennale per il West Bromwich Albion. La sua prima apparizione \u00e8 stata in una partita amichevole con il Motherwell, dove ha guadagnato le lodi dell'allenatore Bryan Robson per la sua prestazione. Nonostante l'ottimo inizio, per\u00f2, l'avventura sar\u00e0 sfortunate e Zuberb\u00fchler perder\u00e0 il posto da titolare con il cambio dell'allenatore.\nTorna in prima squadra per l'esclusione di Russell Hoult, giocando una partita di FA Cup contro il Wolverhampton Wanderers. Questa \u00e8 per\u00f2 l'ultima presenza di Zuberb\u00fchler, che ha lasciato la squadra per giocarsi le sue chance di arrivare al campionato d'Europa 2008. Ha firmato quindi per il Neuch\u00e2tel.\nIl 6 giugno 2008 firma un contratto annuale con il club londinese del Fulham. Si ritira il 1\u00ba luglio 2011.\nNazionale.\nZuberb\u00fchler ha giocato 51 partite per la Nazionale svizzera ed \u00e8 stato membro delle rappresentative per il campionato d'Europa 2004, per il campionato del mondo 2006 e per il campionato d'Europa 2008. Durante i mondiali 2006, \u00e8 stato l'unico portiere a non subire neanche un gol (tiri di rigore esclusi) nella rassegna, mantenendo la porta inviolata per un totale di 390 minuti. L'11 giugno 2008, ha giocato l'ultima partita per la Svizzera, contro il , prolungando il proprio record stabilito ai mondiali del 2006 (vittoria 2-0 per la formazione elvetica)."}
{"id": "477314", "revid": "339392", "url": "https://it.wikipedia.org/wiki?curid=477314", "title": "L'eredit\u00e0 genetica dei Sardi", "text": ""}
{"id": "477317", "revid": "124123", "url": "https://it.wikipedia.org/wiki?curid=477317", "title": "Tom Molineaux", "text": "Inserito nella International Boxing Hall of Fame nel 1997.\nTom Molineaux nacque come schiavo, cominci\u00f2 a combattere contro gli altri schiavi di colore mentre i padroni scommettevano sull'esito degli incontri. Le numerose vittorie e gli ingenti premi in denaro gli consentirono di guadagnare la libert\u00e0 ed una discreta notoriet\u00e0. Il padre divenne il suo manager e allenatore, assieme decisero di partire per l'Inghilterra dove il pugilato di professione era gi\u00e0 praticato da quasi cento anni. Non era il solo pugile statunitense a lasciare il proprio paese per cercare fortuna e vittorie in Gran Bretagna.\nIl 24 luglio 1810 si svolse, in una localit\u00e0 non conosciuta dell'Inghilterra, il primo incontro documentato per il titolo statunitense di pugilato. Le regole erano quelle del London Prize Ring Rules e naturalmente si combatteva a pugni nudi. Per il titolo si sfidarono Tom Molineaux e Jack Burrows, vinse Molineaux dopo 65 minuti di combattimento.\nIl 21 agosto 1810 sconfisse il pugile inglese Tom Blake in otto round.\nIl 18 dicembre 1810, in una giornata freddissima, sfid\u00f2 il campione d'Inghilterra in carica Tom Cribb. Molineaux mise in seria difficolt\u00e0 il campione nei primi round; a causa di una sua mossa molto discutibile il pubblico invase il ring e si accan\u00ec contro il pugile statunitense. Molineaux si ruppe un dito durante la turbativa e non riusc\u00ec a riprendere in mano le sorti del match. Si ritir\u00f2 dolorante ed infreddolito al 39\u00ba round. Cribb mantenne il titolo statunitense. Molineaux fu acclamato campione del titolo dopo che Cribb annunci\u00f2 il suo ritiro. Il titolo inglese equivaleva al titolo mondiale, non era ad esclusiva partecipazione di pugili inglesi.\nI due si incontrarono nuovamente il 28 settembre 1812 a Thistleton Gap di fronte a 15\u00a0000 persone. Molineaux si trov\u00f2 subito in difficolt\u00e0 e cadde definitivamente al tappeto all'undicesimo round. Gli incontri con Cribb resero Molineaux celebre in Gran Bretagna.\nIn seguito disput\u00f2 i seguenti incontri per il titolo statunitense:\nNel 1815 fu rinchiuso in carcere per non aver pagato i debiti. Uscito di galera divenne sempre pi\u00f9 dipendente dall'alcol, mor\u00ec senza un soldo a Dublino il 4 agosto 1818."}
{"id": "477318", "revid": "3474864", "url": "https://it.wikipedia.org/wiki?curid=477318", "title": "Henrietta Leavitt", "text": ""}
{"id": "477319", "revid": "767487", "url": "https://it.wikipedia.org/wiki?curid=477319", "title": "Jem Ward", "text": "Biografia e carriera.\nA soli 15 anni dette inizio alla sua carriera da professionista dopo la vittoria contro George Robinson. Inanell\u00f2 una serie di vittorie consecutive fino al 1822 quando perse contro Bill Abbott. Alcuni a bordo del ring sentirono Wear dire queste parole: \"Adesso Bill, colpiscimi e io cadr\u00f2 a terra\". L'organizzazione Pugilistic Society, che ai tempi governava il mondo del pugilato e faceva rispettare il London Prize Ring Rules, annull\u00f2 l'esito dell'incontro e apr\u00ec un'indagine per capire se ci fossero stati accordi tra i due pugili. Ward interrogato confess\u00f2 di aver ricevuto \u00a3 1.000 per lasciar vincere Abbott. A seguito dell'inchiesta la Pugilistic Society espulse Jem Ward da tutte le sue competizioni.\nJem Ward viaggi\u00f2 in Inghilterra e continu\u00f2 a combattere sotto falso nome. Nel 1823 l'incontro a cui stava assistendo fin\u00ec prima del tempo, cos\u00ec che lo stesso Ward venne invitato a salire sul ring per intrattenere il pubblico rimasto. Jem Ward vinse sullo sfidante Net Baldwin facilmente. Con il nome falso Sawney Wilson vinse contro Joe Rickens, un pugile famoso e forte. Alla fine del 1823 The Pugilistic Society decise di riammettere Ward a tutte le competizioni.\nRiottenuta la riabilitazione, desideroso di notoriet\u00e0 e denaro, ottenne la possibilit\u00e0 di sfidare Tom Cannon, detentore del titolo di campione.\nL'incontro ebbe luogo il 19 giugno 1825 a Stanfield Park durante una giornata caldissima. Furono sufficienti 10 minuti a Ward per vincere e diventare campione. Dopo la vittoria Jem Ward si allontan\u00f2 dalla vita sportiva finch\u00e9 nel 1827 fu costretto a tornare sul ring per difendere il titolo contro Peter Crawley. Ward fu sconfitto ma rivendic\u00f2 il titolo poich\u00e9 Crawely si ritir\u00f2 immediatamente dopo la vittoria.\nIl 12 luglio 1831 affronta per il titolo Simon Byrne, un pugile irlandese. Dopo 1 ora e 17 minuti Ward vinse. L'esito \u00e8 stato fortemente criticato dai giornalisti sportivi dell'epoca in quanto Tom Sping, protettore di Byrne, aveva portato il suo pugile sul ring pur sapendo che non era in condizione di combattere.\nFu questo l'ultimo incontro che Ward disput\u00f2, perch\u00e9 nello stesso anno si rititr\u00f2 dalla carriera pugilistica.\nIl suo ritiro fu obbligato, in quanto ricevette molte critiche dopo che si rifiut\u00f2 di affrontare il giovane pugile James Burke. Appena ritirato Ward si oppose fortemente al passaggio del titolo di campione al giovane James Burke, tanto che sostenne Simon Byrne nell'incontro con Burke del 1833.\nDopo il ritiro Ward si dedic\u00f2 alla gestione di un hotel a Liverpool, dove il suo grande amico pittore William Daniles gli insegn\u00f2 l'arte della pittura. Inizi\u00f2 a suonare il violino e il flauto, come musicista organizz\u00f2 alcuni concerti. Insegn\u00f2 l'arte della boxe a numerosi allievi, tra cui ricordiamo Tom King, colui che sconfisse il leggendario Jem Mace nel 1863.\nJem Ward mor\u00ec nel 1884 nella sua casa di Liverpool."}
{"id": "477320", "revid": "647919", "url": "https://it.wikipedia.org/wiki?curid=477320", "title": "WWE Homecoming", "text": ""}
{"id": "477321", "revid": "228587", "url": "https://it.wikipedia.org/wiki?curid=477321", "title": "Clandestino", "text": "Il termine clandestino pu\u00f2 riferirsi a:"}
{"id": "477323", "revid": "554814", "url": "https://it.wikipedia.org/wiki?curid=477323", "title": "Pio La Torre", "text": "Sulla base di una proposta di legge da lui presentata, venne promulgata la legge 13 settembre 1982, n. 646 (detta \"Rognoni-La Torre\"), che introdusse nel codice penale l'art. 416-bis, il quale prevedeva per la prima volta nell'ordinamento italiano il reato di \"associazione di tipo mafioso\" e la confisca dei patrimoni di provenienza illecita.\nBiografia.\nOrigini e formazione.\nNacque a Baida, un'antica frazione di Palermo, da padre palermitano e da madre originaria di Muro Lucano (in provincia di Potenza), ambedue contadini molto poveri. Sin da giovane si impegn\u00f2, finendo anche in carcere per il suo spendersi a favore dei diritti dei braccianti, prima nella Confederterra, poi nella Cgil (dal 1952 come segretario provinciale di Palermo) e, infine, aderendo al Partito comunista italiano. L\u00ec, nel 1949, conobbe Giuseppina Zacco, dopo un anno la spos\u00f2 e, da questa unione, nacquero due figli: Filippo e Franco.\nLa carriera politica.\nNel 1952 si candid\u00f2 al consiglio comunale di Palermo, e venne eletto. Nel 1959 divenne segretario regionale della CGIL. Nel 1960 entr\u00f2 nel Comitato centrale del PCI, e nel 1962 fu eletto segretario regionale, succedendo a Emanuele Macaluso. Nel 1963 fu eletto per il PCI deputato all'Assemblea regionale siciliana e rieletto nel 1967, fino al 1971. Nel 1969 si trasfer\u00ec a Roma per prendere la direzione prima della Commissione agraria e poi di quella meridionale. Messosi in luce per le sue doti politiche, Enrico Berlinguer lo fece entrare nella segreteria nazionale del partito.\nNel 1972 venne eletto deputato alla Camera nel collegio Sicilia occidentale, e subito in Parlamento si occup\u00f2 di agricoltura. Rieletto alla Camera nel 1976, fu componente della Commissione Parlamentare Antimafia fino alla conclusione dei suoi lavori nel 1976; nello stesso anno fu tra i redattori della relazione di minoranza della Commissione antimafia, che accusava duramente Giovanni Gioia, Vito Ciancimino, Salvo Lima e altri uomini politici di avere rapporti con cosa nostra.\nEletto nuovamente alla Camera nel 1979, fu componente della commissione Difesa. Nel 1981 chiese ai vertici del PCI di riassumere la carica di segretario regionale del partito in Sicilia. Svolse la sua maggiore battaglia contro la costruzione della base missilistica NATO a Comiso che, secondo La Torre, rappresentava una minaccia per la pace nel Mar Mediterraneo e per la stessa Sicilia; per questo raccolse un milione di firme in calce ad una petizione al governo italiano, ma le sue iniziative erano rivolte anche alla lotta contro la speculazione edilizia. Nel 1980 present\u00f2 alla Camera dei Deputati un disegno di legge che introduceva il reato di associazione di tipo mafioso e il sequestro dei patrimoni mafiosi: infatti, intervistato dal giornalista della Rai Giuseppe Marrazzo, afferm\u00f2: \"Noi proponiamo di concentrare l'attenzione sull'illecito arricchimento. Perch\u00e9 la mafia ha come fine, appunto, l'illecito arricchimento. Allora \u00e8 l\u00ec che dobbiamo mettere i riflettori.\"\nL'agguato e la morte.\nAlle 9:20 del 30 aprile 1982, con una Fiat 131 guidata da Rosario Di Salvo, Pio La Torre stava raggiungendo la sede del partito. Quando la macchina si trovava in Piazza Generale Turba, una moto di grossa cilindrata obblig\u00f2 Di Salvo, che guidava, ad uno stop, immediatamente seguito da raffiche di proiettili. Da un'auto scesero altri killer a completare il duplice omicidio. Pio La Torre mor\u00ec all'istante mentre Di Salvo ebbe il tempo per estrarre una pistola e sparare alcuni colpi, prima di soccombere.\nDopo il delitto, arrivarono rivendicazioni telefoniche dell'agguato da parte delle Brigate Rosse e di Prima Linea, ma non vennero considerate attendibili.\nI funerali si svolsero in Piazza Politeama e vi presero parte centomila persone; erano inoltre presenti numerose autorit\u00e0: il Presidente della Repubblica Sandro Pertini, il Presidente del Consiglio Giovanni Spadolini, il Segretario nazionale del PCI Enrico Berlinguer, il quale fece un toccante discorso, e Carlo Alberto dalla Chiesa, appena insediatosi come Prefetto di Palermo con sei giorni di anticipo (verr\u00e0 assassinato anche lui appena cento giorni dopo). \u00c8 stato sepolto nel Cimitero dei Cappuccini di Palermo.\nIndagini e processi.\nLe dichiarazioni dei \"pentiti\", la pista Gladio e il processo per i \"delitti politici\".\nNell'immediatezza dei fatti, un testimone afferm\u00f2 di aver visto nei pressi del luogo del delitto un giovane con i capelli biondi a caschetto su una moto di grossa cilindrata, che sembr\u00f2 riconoscere fotograficamente in Mario Prestifilippo, mafioso di Ciaculli e spietato killer dei Corleonesi. Le indagini per\u00f2 richiedettero un notevole sforzo investigativo anche perch\u00e9 le armi utilizzate per uccidere erano di un calibro che veniva utilizzato raramente nei delitti di mafia, quindi si sospett\u00f2 l'intervento di un armiere estraneo alle organizzazioni mafiose.\nNell'ottobre 1984, i giudici istruttori Marcantonio Motisi e Giovanni Miccich\u00e8 emisero dodici mandati di cattura nei confronti dei vertici della mafia corleonese quasi tutti latitanti (Michele e Salvatore Greco, Salvatore Riina, Bernardo Provenzano, Bernardo Brusca, Giuseppe Cal\u00f2, Giuseppe Greco \"Scarpuzzedda\", Francesco Madonia, Rosario Riccobono, Antonino Geraci e Giovanni Scaduto) come mandanti dell'omicidio La Torre, a seguito delle accuse del collaboratore di giustizia Tommaso Buscetta, il quale affermava la responsabilit\u00e0 della \"Commissione\" o \"Cupola\" di Cosa Nostra nei \"delitti eccellenti\". Inizialmente il procedimento venne riunito a quello principale derivato dalle dichiarazioni di Buscetta (che porter\u00e0 al Maxiprocesso di Palermo) ma, al momento del rinvio a giudizio, l'omicidio La Torre (insieme ai delitti Mattarella, Reina e D'Aleo) venne stralciato perch\u00e9 necessitava di ulteriori approfondimenti d'indagine, scelta che fece nascere una polemica a distanza tra i magistrati dell'Ufficio Istruzione che disposero il rinvio a giudizio (in primis Giovanni Falcone e Paolo Borsellino) e quelli della Procura di Palermo. Scrissero Falcone e Borsellino nell'ordinanza-sentenza di rinvio a giudizio del Maxiprocesso: \n\"Qui si parla di omicidi politici, di omicidi, cio\u00e8, in cui si \u00e8 realizzata una singolare convergenza di interessi mafiosi ed oscuri interessi attinenti alla gestione della cosa pubblica; fatti che non possono non presupporre tutto un retroterra di segreti e di inquietanti collegamenti che vanno ben al di l\u00e0 della mera contiguit\u00e0 e che debbono essere individuati e colpiti se si vuole veramente \"voltare pagina\"\"\nLe indagini per\u00f2 ricevettero un nuovo impulso solamente nel 1989, a seguito della collaborazione con la giustizia di Francesco Marino Mannoia, il quale raccont\u00f2 al giudice Falcone di aver saputo dal fratello defunto Agostino che ad uccidere La Torre furono Greco \"Scarpuzzedda\" e Antonino Rotolo (mafioso del rione Pagliarelli passato con i Corleonesi). Tuttavia un ulteriore slancio venne dato nell'agosto 1990 dalla scoperta dell'Organizzazione Gladio, formazione paramilitare \"stay-behind\" creata dalla CIA per prevenire un'eventuale invasione sovietica: i legali della famiglia La Torre presentarono allora un'istanza alla Procura di Palermo in cui chiedevano di estendere le indagini per accertare un possibile coinvolgimento di Gladio nell'omicidio del dirigente comunista; come annot\u00f2 nei suoi diari pubblicati dopo la morte, Falcone avrebbe voluto acquisire gli atti d'indagine su Gladio per approfondire la questione ma gli fu impedito dal Procuratore capo Pietro Giammanco, che addusse varie scuse procedurali.\nSempre nel 1990 le indagini sui \"delitti politici\" siciliani (le uccisioni di Michele Reina, segretario provinciale della Democrazia Cristiana, del Presidente della Regione Piersanti Mattarella, dello stesso La Torre e del suo autista Rosario Di Salvo), fino ad allora separate, vennero unificate in un'unica istruttoria che venne affidata al giudice istruttore Gioacchino Natoli, con la motivazione che i tre omicidi erano da inquadrare in un'unica strategia mafiosa della \"Cupola\": la conclusione delle indagini port\u00f2 la Procura di Palermo a quella corposa requisitoria che, depositata il 9 marzo 1991, costitu\u00ec l'ultimo atto investigativo di Giovanni Falcone, il quale la firm\u00f2 nonostante non fosse totalmente convinto poich\u00e9, a suo parere, l'inchiesta non aveva scavato in profondit\u00e0 le reali motivazioni dei delitti.\nNel giugno 1991 il giudice Natoli rinvi\u00f2 a giudizio per il delitto La Torre i membri della \"Cupola\" di Cosa Nostra (Michele Greco, Salvatore Riina, Bernardo Provenzano, Giuseppe Cal\u00f2, Rosario Riccobono, Giuseppe Greco \"Scarpuzzedda\", Bernardo Brusca, Francesco Madonia, Antonino Geraci) sulla base del cosiddetto \"teorema Buscetta\" (secondo cui gli omicidi di un certo rilievo non potevano avvenire senza l'assenso del vertice mafioso).\nIl processo di primo grado per i \"delitti politici\" Mattarella-Reina-La Torre si apr\u00ec il 12 aprile 1992 nell'Aula bunker del carcere dell'Ucciardone, di fronte alla I Sezione Penale del Tribunale di Palermo, presieduta dal dott. Gioacchino Agnello con giudice a latere la dott.ssa Silvana Saguto, e si concluse nel 1995 con la condanna all'ergastolo dei membri della \"Cupola\" di Cosa Nostra come mandanti dell'omicidio La Torre: i \"boss\" Salvatore Riina, Michele Greco, Bernardo Brusca, Bernardo Provenzano, Giuseppe Cal\u00f2, Francesco Madonia e Nen\u00e8 Geraci. La vedova di La Torre, Giuseppina Zacco, rifiut\u00f2 la costituzione di parte civile nel processo in segno di protesta nei confronti di un'inchiesta che defin\u00ec \"povera, meschina e riduttiva\".\nLe motivazioni della sentenza di primo grado ritennero attendibili le concordi dichiarazioni dei collaboratori di giustizia Tommaso Buscetta, Francesco Marino Mannoia, Gaspare Mutolo e Pino Marchese, che indicarono l'omicidio La Torre esclusivamente come delitto di mafia la cui motivazione stava nella proposta del dirigente comunista di un disegno di legge che prevedeva per la prima volta il reato di \"associazione mafiosa\" e la confisca dei patrimoni di provenienza illecita. La sentenza venne poi confermata in Appello e in Cassazione, divenendo definitiva.\nIl processo agli esecutori materiali.\nNel 1996 Salvatore Cucuzza, reggente del mandamento di Porta Nuova arrestato dopo alcuni anni di latitanza, decise di collaborare con la giustizia e si autoaccus\u00f2 di aver partecipato all'omicidio di Pio La Torre, affermando che Giuseppe Greco \"\"Scarpuzzedda\" (che faceva pure parte del commando omicida) gli confid\u00f2 che \"uomini politici avevano indicato a Cosa nostra che l'eliminazione di La Torre avrebbe impedito il rigore della legge sul sequestro dei beni\": per questi motivi, anche basandosi su precedenti dichiarazioni di Francesco Marino Mannoia e Pino Marchese che avevano indicato i nomi degli esecutori materiali, nel maggio 2001 Cucuzza venne condannato a otto anni di carcere con il rito abbreviato, riconoscendogli lo sconto di pena previsto per i collaboratori di giustizia, mentre nel marzo 2003 il gup di Palermo Marcello Viola rinvi\u00f2 a giudizio i \"boss\" mafiosi Antonino Madonia e Giuseppe Lucchese, accusati da Cucuzza di aver partecipato con lui al delitto, mentre Greco \"Scarpuzzedda\" venne dichiarato non processabile in quanto morto da parecchi anni. \nNel giugno 2004 la Corte d'assise di Palermo, presieduta da Renato Grillo, condann\u00f2 all'ergastolo Madonia e Lucchese come esecutori materiali del delitto La Torre. \nL'archivio personale.\nL'archivio di Pio La Torre \u00e8 conservato presso l'Istituto Gramsci di Palermo, dove \u00e8 stato versato nel 1983 da Giuseppina Zacco La Torre. Il fondo comprende documentazione relativa all'attivit\u00e0 del Pci e altri partiti, organizzazioni sindacali e associazioni di massa operanti nel territorio. Inoltre, \u00e8 presente documentazione relativa all'autonomia siciliana, alla questione meridionale, ai problemi della ricostruzione e dello sviluppo delle zone della Campania e della Basilicata colpite dal sisma del novembre 1980, nonch\u00e9 scritti e discorsi di La Torre e altri politici."}
{"id": "477325", "revid": "228587", "url": "https://it.wikipedia.org/wiki?curid=477325", "title": "Gli acchiappamostri (serie televisiva)", "text": "Gli acchiappamostri (\"Eerie, Indiana\") \u00e8 una serie televisiva statunitense, trasmessa in Italia sui canali Italia 1 e Fox Kids.\nTrama.\nLa trama vede la famiglia del quindicenne Marshall Teller che si trasferisce dal New Jersey a Eerie, Indiana, in una cittadina dove accadono strane cose come oggetti che spariscono e cani che parlano.\nGli altri personaggi sono la mamma del ragazzo, Marilyn e il pap\u00e0 Edgar, inventore a tempo perso; la sorella maggiore Syndi e il suo amico Simon Holmes.\nAlcuni episodi hanno avuto la prestigiosa firma di Joe Dante.\nNonostante l'esiguo numero di episodi e la loro brevit\u00e0, il serial ebbe un notevole seguito di fans negli Stati Uniti. La serie, infatti, ebbe anche un sequel nel 1998 (Eerie, Indiana, the Other Dimension), che non replic\u00f2 lo stesso successo."}
{"id": "477329", "revid": "3475063", "url": "https://it.wikipedia.org/wiki?curid=477329", "title": "Popolazione stellare", "text": ""}
{"id": "477332", "revid": "86341", "url": "https://it.wikipedia.org/wiki?curid=477332", "title": "Banco Bilbao Vizcaya Argentaria", "text": "Il Banco Bilbao Vizcaya Argentaria (BBVA) \u00e8 un gruppo bancario multinazionale spagnolo con una origine a forte connotazione regionale (Paesi Baschi).\nLa sua origine risale alla fusione del Banco Bilbao Vizcaya e di Argentaria nel 1999, che ha portato alla creazione della seconda pi\u00f9 grande banca spagnola, dietro il Banco Santander; \u00e8 la quarta banca nella classifica dei gruppi bancari della zona euro per capitalizzazione dietro al Banco Santander, alla francese BNP Paribas e all\u2019italiana Intesa Sanpaolo\nLa recente strategia della banca prevede una attenzione particolare all'espansione all'estero, che l'ha portata ad operare in 40 paesi. Come molte altre aziende spagnole, la contiguit\u00e0 linguistica e culturale l'ha portata a svolgere un ruolo importante nell'America Latina di lingua spagnola. Ha anche una presenza in diversi paesi del Mediterraneo, specialmente Portogallo e Italia, ed ha annunciato l'intenzione di espandersi negli Stati Uniti.\nStoria.\nLa storia delle diverse banche poi confluite nel BBVA inizia nel 1857 quando la Camera di commercio di Bilbao promosse la creazione del Banco de Bilbao come banco di emissione e di sconto. Fino a circa il 1890 fu praticamente l'unica banca in quella regione della Spagna. Nella seconda met\u00e0 del XIX secolo il \"Banco de Bilbao\" gioc\u00f2 un ruolo guida nelle operazioni riguardanti le infrastrutture, i progetti e lo sviluppo dell'industria dell'acciaio. Nel 1878 perse il diritto di emettere moneta e si riorganizz\u00f2 come banca di finanziamento e sconto.\nIl Banco de Vizcaya fu fondato nel 1901. Cominci\u00f2 ad operare a Bilbao e gradualmente si estese attraverso la Spagna. Oltre alle sue attivit\u00e0 di banca commerciale e generalista, intervenne nella creazione e lo sviluppo di larga parte dell'industria spagnola.\nNel 1902 il \"Banco de Bilbao\" si fuse con il \"Banco del Comercio\" anche se entrambi gli istituti continuarono ad operare come entit\u00e0 separate. Nel 1909 fu fondata la \"Caja Postal\" come entit\u00e0 pubblica e cominci\u00f2 ad operare nel 1916, basandosi su libretti di risparmio. Un consorzio di banchieri e imprenditori fond\u00f2 il \"Banco de Cr\u00e9dito Industrial\" (BCI) nel 1920 con l'obiettivo di incentivare la nascita e il consolidamento di industrie tramite prestiti a lungo termine. Sia il \"Banco de Bilbao\" che il \"Banco de Vizcaya\" erano parte di questo consorzio.\nIn 1923 venne istituito il \"Servicio Nacional de Cr\u00e9dito Agr\u00edcola\", dipendente dal ministero dell'agricoltura, con lo scopo di erogare crediti alle associazioni agricole. Il \"Banco de Cr\u00e9dito Local\" (BCL) fu fondato nel 1925 da enti pubblici e investitori privati, sotto forma di societ\u00e0 a capitale misto. Il suo scopo era di finanziare le autorit\u00e0 locali e altre istituzioni pubbliche. Il \"Banco Exterior\" (BEX) nacque nel 1929 per incoraggiare il commercio estero, per cercare nuovi mercati per i prodotti spagnoli e per aiutare le compagnie locali nelle importazioni e esportazioni.\nLa fase espansiva.\nSullo sfondo dello sviluppo economico degli anni sessanta, il \"Banco de Bilbao\" crebbe ulteriormente, assorbendo altri istituti di credito. Nello stesso momento anche il Banco de Vizcaya si espandeva, incominciando a divenire un importante gruppo finanziario. Una maggiore flessibilit\u00e0 da parte delle istituzioni sull'apertura di nuove filiali gli permise di accrescere la propria rete di filiali. Vennero quindi aggiunti i conti correnti di \"Caja Postal\", le attivit\u00e0 nel mercato azionario e specifiche linee di credito ai propri preesistenti servizi. La legge di riforma del settore bancario, del 1962, nazionalizz\u00f2 BCI, BHE e BCL, oltre a trasformare il \"Servicio Nacional de Cr\u00e9dito Agr\u00edcola\" in \"Banco de Cr\u00e9dito Agr\u00edcola\" (BCA). Tutti e quattro questi istituti divennero quindi enti pubblici. Nel 1971 per\u00f2 essi vennero ridefiniti come aziende a capitale di rischio condiviso e divennero ufficialmente entit\u00e0 capaci di erogare prestiti (regolati dalla legge sul sistema di credito ufficiale).\nLo sviluppo negli anni '80.\nDurante gli anni ottanta la strategia del \"Banco de Bilbao\" \u00e8 stata quella di cercare di raggiungere una dimensione sufficiente per partecipare alle operazioni finanziarie generate dai progressi nella tecnologia, conseguenti alla \"deregulation\", le evoluzioni connesse ai fenomeni di securitisation nonch\u00e9 alle relazioni tra i mercati locale ed internazionale. Il Banco de Vizcaya contribu\u00ec alle operazioni di rifinanziamento degli istituti di credito gravati dalla crisi economica e persegu\u00ec una politica di forte crescita attraverso le acquisizioni. Queste vicende trasformarono l'istituto in un grande gruppo bancario. L'operazione pi\u00f9 importante fu l'acquisizione della \"Banca Catalana\" nel 1984. Nel frattempo, le strutture ufficiali connesse al credito ampliavano il proprio giro di affari attraverso operazioni sul mercato. Nel 1982 BEX perse il diritto esclusivo al finanziamento delle esportazioni. A quel punto l'istituto rifocalizz\u00f2 i propri obiettivi nel diventare una banca di modello universale e nel costruire un gruppo finanziario. Durante questo processo acquis\u00ec il controllo del \"Banco de Alicante\" nel 1983. Nel 1988 \"Banco de Bilbao\" e \"Banco de Vizcaya\" si fusero formando il Banco Bilbao Vizcaya (BBV).\nLa \"Corporaci\u00f3n Bancaria de Espa\u00f1a\" (CBE) fu creata nel 1991 quale struttura governativa ed istituto di credito avente status di banca. Argentaria nacque con un modello di banca federata. Tuttavia, nel 1998 la \"Corporaci\u00f3n Bancaria de Espa\u00f1a\" (gi\u00e0 diventata privata attraverso una offerta pubblica di vendita), BEX (che era stata fusa con la BCI), BHE e \"Caja Postal\" furono conglomerate in una sola banca: \"Argentaria\".\nLa creazione di BBVA.\n\"BBV\" e \"Argentaria\" annunciarono la loro fusione il 19 ottobre 1999. Il gruppo che si creava aveva i vantaggi di una dimensione rilevante, un grande capitale sociale, una considerevole struttura finanziaria e una positiva diversificazione geografica dei suoi affari e dei suoi rischi. Questo portava a ottimi potenziali di profitto. \nIl processo di integrazione ha avuto un'importante accelerazione nel gennaio 2000 con la scelta di utilizzare il logo BBVA (Banco Bilbao Vizcaya Argentaria) per tutte le attivit\u00e0. Questo ha aiutato il gruppo a creare un'immagine molto forte in termini di identit\u00e0 e caratteristiche distintive.\nL'integrazione delle attivit\u00e0 al dettaglio in Spagna (BBV, Argentaria, Banca Catalana, Banco del Comercio e Banco de Alicante) ha portato alla creazione di una rilevante rete di filiali col marchio BBVA. L'efficienza del processo di integrazione di BBVA \u00e8 stata riconosciuta dalle maggiori pubblicazioni finanziarie ed ha portato ai seguenti riconoscimenti: Migliore banca Mondiale nel 2000 (\"Forbes\"), migliore banca spagnola nel 2000 (\"The Banker\"). Migliore banca in America Latina nel 2001 (\"Forbes\"), migliore banca europea nel 2001 (\"Lafferty\").\nBBVA in Italia.\nIl BBVA a inizio 2005 deteneva il 15% di Banca Nazionale del Lavoro, e aveva lanciato un'OPA non andata a buon fine; dopo i fatti di Bancopoli, cedette tale quota a BNP Paribas.\nIl 21 ottobre 2021 Onur Gen\u00e7 presidente e amministratore delegato di BBVA, scegliendo l'Italia come primo mercato estero, comunica il lancio della banca digitale per il segmento retail."}
{"id": "477334", "revid": "122131065", "url": "https://it.wikipedia.org/wiki?curid=477334", "title": "Serie C2 2005-2006", "text": "La Serie C2 2005-2006 \u00e8 stata la 28\u00aa edizione della Serie C2, quarto livello professionistico del campionato italiano di calcio. La stagione \u00e8 iniziata il 28 agosto 2005 ed \u00e8 terminata il 7 maggio 2006.\nStagione.\nNovit\u00e0.\nDopo l'anomalia della stagione precedente, il numero di partecipanti ritorna a 54, suddivise in tre gironi da 18 squadre ciascuno.\nAggiornamenti.\nDalla Serie B arriva il che si iscrive al campionato grazie al Lodo Petrucci.\nPer quanto riguarda le neo-retrocesse, il non si iscrive in campionato. Riparte dalla Promozione marchigiana. Il non si iscrive al campionato e viene radiato da tutti i campionati professionistici e dilettantistici, terminando di fatto la sua attivit\u00e0 agonistica. Il non viene ammesso al campionato e si iscrive in Serie D.\nDalla Serie C1 si iscrivono una serie di squadre fallite che hanno aderito al Lodo Petrucci. Si tratta della , del , della e della che si iscrive con il nome di Andria BAT. A sostituire tali squadre sono ripescate in C1 , , insieme alla neo retrocessa .\nL' e la , in difficolt\u00e0 economiche, non si iscrivono al campionato. A completamento di organici sono ripescate la e, dalla Serie D, il .\nLa squadra vincitrice del girone B della Serie D, la , non viene ammessa al campionato per l'inagibilit\u00e0 del proprio stadio. Al suo posto viene promosso il .\nI dirigenti della ne cambiano la denominazione sociale in \"Associazione Sportiva Cisco Calcio Roma\" e spostano la sede dal quartiere Borghesiana al quartiere San Basilio divenendo di fatto la continuazione della vecchia squadra Cisco Collatino.\nFormula.\nPer la promozione, la squadra 1\u00aa classificata viene promossa direttamente, mentre le squadre dalla 2\u00aa alla 5\u00aa posizione si scontrano in due semifinali con partite di andata e ritorno. Le due squadre vincenti disputano una finale con partite di andata e ritorno dove la squadra vincente viene promossa nella categoria superiore.\nPer le retrocessioni, l'ultima classificata di ogni girone retrocede direttamente, mentre le squadre dalla 14\u00aa alla 17\u00aa posizione si scontrano in due semifinali con partite di andata e ritorno. Le due squadre perdenti retrocedono nella categoria inferiore.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nNote:"}
{"id": "477336", "revid": "599013", "url": "https://it.wikipedia.org/wiki?curid=477336", "title": "Fish River", "text": ""}
{"id": "477339", "revid": "767487", "url": "https://it.wikipedia.org/wiki?curid=477339", "title": "Fish River (Sudafrica)", "text": "Il Fish River (talvolta detto Great Fish River per distinguerlo dal Fish River in Namibia) (afrikaans: Groot-Visrivier) \u00e8 un fiume della provincia del Capo Orientale, in Sudafrica, nei pressi di Port Elizabeth.\nStoricamente, il Fish River rappresent\u00f2 per lungo tempo il confine orientale della Colonia del Capo, a circa 800\u00a0km di distanza da Citt\u00e0 del Capo. I boeri che stavano espandendo la Colonia verso est incontrarono in questa zona il popolo degli Xhosa, con cui entrarono in conflitto, dando inizio alle Guerre della Frontiera del Capo. Solo quando la Colonia pass\u00f2 sotto il controllo inglese gli Xhosa vennero definitivamente sconfitti, ma solo dopo quasi due secoli di battaglie. Gli Xhosa, erano una popolazione di ceppo Bantu, che si era spinta fino al fiume Fish a scapito dei Khoisan, cacciatori-raccoglitori sprovvisti delle tecniche agricole e delle tecnologie adatte per affrontare i Bantu-Xhosa. Dal canto loro i Xhosa non poterono mai attraversare il fiume Fish, perch\u00e9 le loro coltivazioni tropicali non potevano crescere con buoni risultati nella zona sud del fiume, dove inizia il clima temperato.\nPer migliaia di anni infatti, il fiume Fish rappresent\u00f2 un limite naturale invalicabile per tutte quelle colture di clima temperato che non potevano crescere nella fascia tropicale, e, viceversa, per tutte quelle colture tropicali che non potevano crescere in zone temperate; l'arrivo dei coloni europei modific\u00f2 questo limite,ma solamente grazie alla creazione di colture intensive appositamente studiate e a alla scelta genetica delle piante che pi\u00f9 si adattavano a climi diversi.\nAttorno al Fish River si estendono la riserva naturale Fish River Nature Reserve e riserve private come la Kwandwe Game Reserve. Ogni anno sul Fish River si tiene la competizione di canoa \"Fish River Canoe Marathon\".\nL'area compresa fra Port Elizabeth e il Fish River si chiama Sunshine Coast.\nBibliografia.\n\"Armi,acciaio e malattie\" di \"Jared Diamond\""}
{"id": "477340", "revid": "320578", "url": "https://it.wikipedia.org/wiki?curid=477340", "title": "Servette", "text": ""}
{"id": "477341", "revid": "320578", "url": "https://it.wikipedia.org/wiki?curid=477341", "title": "FC Servette", "text": ""}
{"id": "477344", "revid": "339392", "url": "https://it.wikipedia.org/wiki?curid=477344", "title": "Umm al-Qaiwain", "text": ""}
{"id": "477345", "revid": "88740", "url": "https://it.wikipedia.org/wiki?curid=477345", "title": "Villa Rospigliosi", "text": "Villa Rospigliosi si trova nella frazione di Spicchio del comune di Lamporecchio.\nStoria.\nIl nome deriva dal cardinale Giulio Rospigliosi, divenuto papa Clemente IX, sul soglio pontificio dal 1667 al 1669.\nDurante il suo breve papato, una delle sue prime iniziative fu quella di farsi costruire una sontuosa villa nella zona dove la sua famiglia, originaria della Lombardia e perseguitata dal Barbarossa, aveva trovato accoglienza. La famiglia Rospigliosi si era poi trasferita a Pistoia e ivi aveva ricoperto numerose cariche pubbliche, civili ed ecclesiastiche, che avevano permesso una graduale scalata sociale culminata con il suo papato.\nIl disegno della villa fu tradizionalmente attribuito al migliore architetto dell'epoca, Gianlorenzo Bernini, anche se l'incarico della costruzione fu raccolto dal suo fedele allievo Mattia de' Rossi, pure romano. Papa Clemente non fece mai in tempo ad abitare la villa perch\u00e9 mor\u00ec l'anno stesso in cui i lavori furono iniziati.\nIl progetto fu comunque portato a termine e la villa fu usata dalla famiglia Rospigliosi come dimora estiva fino ai primi anni del Novecento. Ceduta in seguito alla famiglia Schweiger, ha attraversato nel tempo lunghi anni di incuria, che avevano dato alla villa un aspetto malinconico e decadente, testimoniato anche dagli scritti di Harold Acton. Fu venduta dagli ultimi proprietari a un consorzio alberghiero negli anni '90, che ha portato a termine un restauro di tutta la propriet\u00e0. Oggi la villa \u00e8 usata per convegni e cerimonie.\nDescrizione.\nL'impianto, costituito da un corpo centrale quadrato pi\u00f9 alto e da due ali laterali su tre piani, \u00e8 sobrio e si intona bene con la campagna toscana. Due ali laterali sporgono come due torri mozze.\nLa facciata \u00e8 movimentata da strisce in pietra serena, lo stesso materiale che incornicia le numerose finestre dei due piani principali e degli altrettanti mezzanini, come i fianchi e i cornicioni. Sul tetto esisteva una balsustra testimoniata da una stampa di Giuseppe Zocchi, con statue decorative.\nL'ingresso si raggiunge da una scalinata ed \u00e8 sormontato dallo stemma papale in marmo bianco.\nAl centro, il corpo della struttura \u00e8 dominato al centro da tre sale a pianta ellittica: una al piano interrato, una al piano terreno, affrescata sul finire del Settecento e nei primi dell'Ottocento con finte colonne, motivi mitologici e personificazioni dei segni zodiacali, ed una al primo piano con il soffitto alto il doppio che sconfina nel piano superiore.\nAi lati si dispiegano due scaloni a spirale e numerose stanze.\nLa cappella.\nDavanti alla villa fu realizzata scenograficamente una cappella ellittica, al termine di una prato dominato da una grande vasca rotonda con una statua di tritone al centro.\nDedicata ai santi Simone e Giuda, risale al 1675 circa ed ha un profondo pronao frontonato e un alto tamburo su cui si imposta la cupola ellittica. L'esterno \u00e8 innervato da un ordine a fasce, in pietra. L'aula \u00e8 ovale, chiusa da una scatola muraria quadrangolare e decorata da quadrature illusionistiche. All'interno tracce di affreschi con \"trompe l'oeil\" e una pregevole statua mariana settecentesca.\nIl parco.\nL'ingresso alla villa, preceduto da un lungo viale fiancheggiato da due filari di lecci, avviene attraverso due portoni in pietra sormontati dallo stemma papale in marmo.\nCompletano il complesso la fila di edifici rurali di servizio sulla destra della villa e il vasto parco, in larga parte coltivato con ulivi, ma anche con parti boscose.\nIl parco \u00e8 ampio 29 ettari circa ed \u00e8 interamente circondato da un muro di cinta. Nel parco si trova anche una zona paludosa per la caccia di animali acquatici un casino di caccia al quale si accedeva attraverso un viale fiancheggiato da due filari di lecci."}
{"id": "477347", "revid": "1573940", "url": "https://it.wikipedia.org/wiki?curid=477347", "title": "Chiesa di San Pietro in Consavia", "text": "La chiesa di San Pietro in Consavia, o complesso del battistero di San Pietro, \u00e8 una chiesa cattolica di Asti, in Corso Vittorio Alfieri 6, costituita da quattro edifici databili tra il XII secolo e XIV secolo situati all'estremit\u00e0 est della via Maestra nel Borgo San Pietro.\nIl complesso, per molti secoli sede del Priorato Gerosolimitano di Lombardia, ha ospitato il Museo paleontologico territoriale dell'Astigiano ( ora trasferito presso il palazzo del Michelerio)\nOrigine del nome.\nIl nome San Pietro in Consavia sarebbe attribuito, secondo il cistercense Filippo Malabaila, ad un contadino di Castagnole Monferrato, diventato poi Santo, che avrebbe compiuto il miracolo di far scaturire con la sua vanga l'acqua necessaria a costruire il monastero di Santa Serafia nelle vicinanze di San Pietro.\nQueste notizie appaiono prive di ogni fondamento storico. L'unico dato certo \u00e8 la reale presenza nelle carte dei beni della chiesa di Asti, di un sito \"cun\u00e7avia\" e di una famiglia Consavia in Castagnole. Il nome quindi, secondo il Silicani, sarebbe stato introdotto per una possibile influenza della famiglia Consavia sulla chiesa.\nPer quanto riguarda l'etimologia del toponimo, il riferimento pi\u00f9 immediato potrebbe essere \"conza-via\" (conciare, aggiustare la via), che potrebbe avere attinenza sia sul sito della chiesa, sorta sulla via romea all'entrata della citt\u00e0, sia sulla funzione originaria dei Cavalieri Ospitalieri, suoi fondatori.\nStoria.\nLa presenza ad Asti di una \"rotonda\" medievale, secondo lo storico Stefano Giuseppe Incisa, dava credito alla leggenda che la chiesa fosse sorta sul sedime di un antico tempio pagano dedicato a Diana. Ma sicuramente l'ispirazione giunge dal culto del Santo Sepolcro di Gerusalemme, sull'onda dell'entusiasmo della prima crociata.\nFu il vescovo Landolfo di Vergiate, dopo il 1100, ad iniziare la costruzione del primo nucleo, quale copia del luogo santo, per tutti coloro che non avessero i mezzi per recarsi in Palestina e potevano quindi seguire un pellegrinaggio locale.\nTra il XIII e il XIV secolo, nel periodo di maggior espansione del comune, si svilupp\u00f2 anche la chiesa su tre corpi di fabbrica, disposti a \"U\" a lato dell'edificio religioso, formando una corte interna.\nNel XV secolo vi fu un nuovo ampliamento del complesso con l'aggiunta di un edificio a pianta quadrata sul lato orientale.\nAl centro della \"Rotonda\" \u00e8 situato un fonte battesimale marmoreo di fattura cinquecentesca oltre il quale, dalla parte opposta all'entrata, si accede all'adiacente aula quadrata.\nRimarchevoli le terrecotte rappresentanti figure umane, vegetali e oggetti simbolici, che ornano le finestre ed il rosone.\nIl cinquecento ed il seicento videro un notevole scadimento delle strutture in seguito anche alle guerre del Monferrato.\nNei secoli successivi il complesso sub\u00ec molti restauri: nel 1798, con la soppressione dell'Ordine Gerosolimitano, la chiesa pass\u00f2 sotto la giurisdizione ecclesiastica e tra la fine del settecento e l'inizio dell'ottocento, perse la sua caratteristica architettura con rimaneggiamenti ed aggiunta della facciata prospiciente la contrada maestra.\nTra il 1930 e il 1932 un primo restauro conservativo riport\u00f2 la chiesa alla sua antica struttura medievale. Contestualmente fu istituito il Museo Archeologico; il Museo Paleontologico, nella sua attuale organizzazione, risale invece al 1979.\nComplesso architettonico.\nIl complesso del Battistero di San Pietro \u00e8 costituito principalmente da tre edifici: la quattrocentesca chiesa quadrata, l'adiacente Rotonda con la sua torre della met\u00e0 del XII secolo ed il vicino chiostro (del quale una parte era destinata ad Ospedale dei Pellegrini) ed una a Casa Priorale, che attualmente \u00e8 sede del Museo Paleontologico ed Archeologico di Asti.\nLa \"Rotonda del Santo Sepolcro\" \u00e8 una costruzione in mattoni ed arenaria, tipica monferrina; il perimetro interno, a pianta circolare, \u00e8 costituito da otto colonne, collegate tra loro da archi a tutto sesto, il perimetro esterno \u00e8 poligonale. La cupola centrale, poggia su un tamburo ottagonale.\nDecorazioni.\nGli architrave e gli archi della rotonda presentano fregi in pietra d'arenaria risalenti al XII secolo. I primi sono figurati con immagini zoomorfe, i secondi rappresentano cornucopie o elementi di decorazione vegetale. L'aula quadrata, voluta dal priore Giorgio Valperga nel XV secolo, presenta ricchi fregi in terracotta alle doppie cornici delle finestre ad archi acuti ed alle mensole dei costoloni delle crociere. Sono raffigurati florilegi e teste zoomorfe, che rappresentano il punto pi\u00f9 alto raggiunto dalla lavorazione della terracotta ad Asti nel XIV secolo.\nPriorato Gerosolimitano.\nAsti fin dal Medioevo fu sede del Priorato Gerosolimitano di Lombardia, uno dei sette d'Italia (gli altri erano Barletta, Capua, Messina, Pisa, Roma e Venezia).\nDa esso dipendevano oltre una sessantina di ospedali e precettorie distribuiti in Piemonte, in Liguria, in Lombardia e in Emilia. Il Priore risiedeva ad Asti presso San Pietro in Consavia.\nIl patriziato astigiano fu sempre attratto dall'Ordine, a conferma di ci\u00f2 \u00e8 la nutrita rappresentanza di astigiani fin dalla nascita dello stesso.\nQuesto port\u00f2 molti a combattere in oriente sotto l'insegna della croce ottagona.\nNel 1462, Petrino dal Ponte futuro priore di Asti, giunse a Rodi e nel 1503 venne nominato capitano della torre e fortezza del Molo di San Nicol\u00f2. \u00c8 assai probabile la sua partecipazione alla battaglia di Alessandretta del 1503.\nNel 1480, nel corso dell'assedio di Rodi, mor\u00ec Melchiorre Asinari, commendatore di Pancalieri; \u00e8 citato anche un Filippo di Revigliasco, alchimista e studioso, morto nel 1584 convertito all'Ordine ed in odore di santit\u00e0.\nNel 1565, Vasino Malabaila, comandante delle truppe del Borgo, partecipa con il Gran Maestro Jean de la Valette, alla strenua difesa dell'isola rodiana con 540 cavalieri e 1800 soldati, respingendo gli Ottomani.\nL'eco del Grande Assedio, unito pochi anni dopo alla partecipazione alla battaglia di Lepanto, accrescono la fama ed il prestigio dell'Ordine nell'aristocrazia europea.\nQuesto fece s\u00ec che in pi\u00f9 riprese prima gli Sforza e poi i Savoia cercarono di spostare il priorato in una sede pi\u00f9 vicina alla loro influenza (Milano o Torino).\nMa gli astigiani si opposero sempre fermamente, riuscendo a mantenere la sede nella loro citt\u00e0 fino al 1799, dopo l'annessione del Piemonte alla Francia.\nMalta si era arresa a Napoleone nel giugno 1798."}
{"id": "477348", "revid": "121837", "url": "https://it.wikipedia.org/wiki?curid=477348", "title": "Variabile T Tauri", "text": ""}
{"id": "477350", "revid": "3475292", "url": "https://it.wikipedia.org/wiki?curid=477350", "title": "Massive compact halo object", "text": ""}
