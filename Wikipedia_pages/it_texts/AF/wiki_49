{"id": "466969", "revid": "125794786", "url": "https://it.wikipedia.org/wiki?curid=466969", "title": "Storia dell'Argentina", "text": "L'inizio della preistoria nell'attuale territorio della Repubblica Argentina si verifica con i primi insediamenti umani nell'estremo sud nella Patagonia, circa 13\u00a0000 anni fa. Le prime civilizzazioni agro-ceramiche si stabilirono nel Nord-Est andino dal XVIII secolo a.C. le prime narrazioni storiche furono registrate per mezzo di quipu dall'Impero Inca nella seconda met\u00e0 del XV secolo.\nLa storia scritta di ci\u00f2 che oggi \u00e8 l'Argentina inizia con l'arrivo dei cronisti spagnoli nella spedizione di Juan D\u00edaz de Sol\u00eds nel 1516 al R\u00edo de la Plata, fatto che segna l'inizio della dominazione spagnola nella regione. Nel 1776 la corona spagnola crea il Vicereame del R\u00edo de la Plata, entit\u00e0 che riunisce diversi territori a partire della quale, con la Rivoluzione di Maggio del 1810, inizia un processo graduale di vari stati indipendenti, tra cui quello che port\u00f2 il nome di Province Unite del R\u00edo de la Plata. Con la dichiarazione dell'indipendenza del 9 luglio del 1816 e con la Battaglia di Ayacucho del 9 dicembre 1824, conclusasi con la sconfitta militare dell'Impero spagnolo, si formalizz\u00f2 quello che a partire dall'organizzazione come uno Stato federale nel 1853 si conosce oggi come Repubblica Argentina.\nEpoca precolombiana.\nIl territorio dove sorge l'attuale Argentina era relativamente poco popolato prima della colonizzazione europea. Le trib\u00f9 diaghite della zona nord-occidentale vivevano ai confini dell'Impero Inca in espansione; i Guaran\u00ed vivevano pi\u00f9 ad est presso i grandi fiumi; la regione del Chaco era popolata dalle etnie degli Qom'lek (o Toba), Wich\u00ec e Lule-Toconot\u00e8; nel centro (Regione Pampeana) vivevano gli Het o \"pampas\"; nelle Sierras Pampeanas di C\u00f3rdoba i \"Comechingones\"; ad ovest, nella regione andina, vivevano gli Huarpe e i mapuche; nella Patagonia i patagoni (guenaken-ahoniken) e nella Terra del Fuoco i selknam (\"ona\"), yagan e mannekenk.\nL'era coloniale spagnola.\nGli europei arrivarono nel 1502 grazie all'esploratore fiorentino Amerigo Vespucci e in seguito con Sebastiano Caboto. Il navigatore spagnolo Juan D\u00edaz de Sol\u00eds esplor\u00f2 il territorio dell'attuale Argentina nel 1516. La Spagna stabil\u00ec una colonia nel sito di Buenos Aires nel 1580 come parte del Vicereame del Per\u00f9. Le prime colonie fondate in Argentina confinavano col territorio peruviano nell'allora estesa provincia di Tucum\u00e1n.\nNascita dello Stato-nazione (1806-1852).\nNel contesto delle Guerre napoleoniche, nel 1806 e 1807, le forze militari britanniche si impegnarono nelle cosiddette invasioni del Rio de la Plata, le quali furono respinte.\nFu creata una rottura con il diritto internazionale nella colonia spagnola, con la destituzione del vicer\u00e9 sostituito da uno eletto dalla popolazione locale e non designato del re di Spagna.\nGli echi della Rivoluzione francese e della Guerra d'indipendenza americana ispirarono idee liberali in America Latina.\nLa Rivoluzione di Maggio del 25 maggio 1810 diretta principalmente per Manuel Belgrano a Buenos Aires costitu\u00ec il primo governo formato nella sua maggioranza da \"criollos\" nelle Province Unite del R\u00edo de la Plata.\nLe campagne militari condotte dai generali Jos\u00e9 de San Mart\u00edn e Sim\u00f3n Bol\u00edvar tra il 1814 e 1817, incrementarono le speranze di indipendenza che fu dichiarata finalmente a Tucum\u00e1n il 9 luglio 1816. Lo Stato Argentino considera San Mart\u00edn come il proprio maggior eroe militare della sua indipendenza, e gli rende onore con il titolo di \"Padre della Patria\"\nDopo aver sconfitto gli spagnoli, gli unitarios e i federales iniziarono un lungo conflitto per determinare il futuro della nazione. Nel 1820, con la battaglia di Cepeda inizi\u00f2 un periodo di autonomie provinciali e guerre civili.\nL'unione tra le province si conserv\u00f2 solo grazie ai cosiddetti \"trattati interprovinciali\".\nLe guerre intestine tra le province, principalmente sorte a partire dalle citt\u00e0 coloniali con un cabildo, si succedettero per pi\u00f9 di quaranta anni.\nI caudillos provinciali dominarono la scena politica a met\u00e0 del XIX secolo e governarono i propri territori con eserciti privati.\nNel 1826, il Congresso nomin\u00f2 il primo presidente costituzionale Bernardino Rivadavia, di tendenze centraliste.\nLa perdita dell'attuale Uruguay in favore del Brasile, provoc\u00f2 le dimissioni di Rivadavia, sostituito da Manuel Dorrego, partitario dell'autonomia delle province, che risolse il conflitto con l'Impero Brasiliano riconoscendo l'indipendenza della Banda Oriental. Gli unitarios sollevati da Juan Lavalle fucilarono Dorrego. Questo fatto accese di nuovo la guerra civile tra unitari e federali.\nNel 1829 Juan Manuel de Rosas, federale, assume il governo della provincia di Buenos Aires, mantenendo al potere dal 1829 al 1832 e successivamente dal 1835 al 1852. Rosas fu infine destituito dopo una rivoluzione comandata dal generale Justo Jos\u00e9 de Urquiza, appoggiata da Uruguay e Brasile. Finalmente, nel 1853 fu approvata la Costituzione argentina, tranne per alcune modifiche, tuttora in vigore.\nVerso l'Argentina moderna (1853-1880).\nCon l'opposizione di Buenos Aires, che si governava come uno Stato indipendente, Urquiza organizz\u00f2 il Congreso Constituyente de Santa Fe (1852), che nell'anno seguente approv\u00f2 una Costituzione di carattere repubblicano, rappresentativo e federale, elaborata secondo un modello di Juan Bautista Alberdi.\nUrquiza fu proclamato presidente della Confederazione, sebbene sorgessero difficolt\u00e0 tra le province e Buenos Aires; nel 1856 la popolazione ammontava circa a 1.830.000 abitanti, dei quali 71.000 italiani.\nProclamata la Costituzione, Santiago Derqui fu eletto presidente e Urquiza e Bartolom\u00e9 Mitre furono nominati governatori di Entre R\u00edos e Buenos Aires.\nNuovi dissensi interni aprirono le ostilit\u00e0 e nella battaglia di Pav\u00f3n (1861), Mitre sconfisse Urquiza, e fu quindi nominato presidente costituzionale per un periodo di sei anni; nel 1868 sar\u00e0 seguito da Domingo Faustino Sarmiento. Nel 1865, l'Argentina si vide coinvolta in un conflitto che opponeva il Paraguay al Brasile. Mitre si un\u00ec con le truppe brasiliane e uruguaiane e questi tre eserciti (\"La Guerra della triplice alleanza\") sconfissero il maresciallo paraguaiano Francisco Solano L\u00f3pez (1870).\nNel 1871 una proposta di legge tendente a creare una nuova capitale nel centro esatto del paese, in modo da superare le divergenze tra le varie provincie, prevedeva di realizzare una nuova citt\u00e0 denominata \"Rivadavia\" nel territorio della Provincia di Cordoba, sul Rio Tercero, comprendende le citt\u00e0 di Villa Maria e Villa Nueva. Approvata dal Senato, la proposta venne bocciata alla Camera.\nA Sarmiento successe Nicol\u00e1s Avellaneda (1874), che si impegn\u00f2 a conquistare i territori ancora controllati dagli indigeni.\nDurante il decennio successivo, il generale Julio Argentino Roca impose l'autorit\u00e0 del governo nazionale sulle pampas sconfiggendo le popolazioni indigene a cui appartenevano tali territori nella cosiddetta \"Campagna del Deserto\"; nel 1884, quando fin\u00ec questo sterminio, gli indigeni erano ridotti a 30.000 unit\u00e0. Il 20 settembre del 1880, il Congreso Nacional dichiar\u00f2 Buenos Aires capitale della Repubblica.\nLa Repubblica Conservatrice (1880-1916).\nSi succedettero alla presidenza Julio A. Roca (1880), quindi Miguel Ju\u00e1rez Celman (1886), che si dimise nel 1890 in conseguenza della rivoluzione, soffocata, guidata da Leandro N. Alem.\nLo sostitu\u00ec il vicepresidente Carlos Pellegrini. Dopo di lui salirono al potere Luis S\u00e1enz Pe\u00f1a (1892), Jos\u00e9 Evaristo Uriburu (1895), Julio Argentino Roca (1898), Manuel Quintana (1904), Jos\u00e9 Figueroa Alcorta (1906), Roque S\u00e1enz Pe\u00f1a (1910), Victorino de la Plaza (1914).\nDue novit\u00e0 diedero slancio alla creazione della moderna nazione argentina alla fine del XIX secolo: l'introduzione di tecniche moderne in agricoltura e l'integrazione dell'Argentina nell'economia mondiale. Gli investimenti stranieri e l'immigrazione europea diedero impulso a questa rivoluzione economica.\nGli investimenti, principalmente provenienti dal Regno Unito, furono destinati a aree come lo sviluppo ferroviario e portuale.\nGli immigrati che lavoravano per sviluppare le risorse dell'Argentina \u2014 specialmente nelle pampas occidentali \u2014 arrivarono da tutta l'Europa, cos\u00ec come dagli Stati Uniti d'America. Tra gli anni 1880 e 1929 l'Argentina raggiunse una grande prosperit\u00e0 economica.\nL'economia fu orientata sempre pi\u00f9 all'esportazione di materie prime e all'importazione di prodotti manifatturieri.\nIl governo di Roca e quelli che seguirono furono allineati con gli oligarchi argentini, specialmente fino al 1916, quando la legge S\u00e1enz Pe\u00f1a sul suffragio universale maschile permise il trionfo elettorale dei suoi rivali tradizionali, i radicali, guidati da Hip\u00f3lito Yrigoyen. I radicali, che avevano guidato diversi tentativi rivoluzionari contro il \"regime fallace e miscredente\" e che avevano propagandato l'astensione per combattere le frodi elettorali, aprirono le porte alla classe media argentina in espansione.\nIl Centenario.\nAll'inizio del XX secolo l'Argentina mostrava una economia in crescita, prospera e moderna, sebbene con grandi disuguaglianze regionali e sociali.\nNel 1910 cadeva il centesimo anniversario della Revoluci\u00f3n de Mayo, passo iniziale per l'indipendenza.\nIl governo argentino, presieduto da Jos\u00e9 Figueroa Alcorta, decise quindi di organizzare le festivit\u00e0 del \"Centenario\", come un avvenimento internazionale al quale avrebbero partecipato personalit\u00e0 da tutto il mondo.\nArrivarono a Buenos Aires la Infanta Isabella di Borbone-Spagna, il presidente del Cile Pedro Montt e rappresentanti di numerosi paesi. I presidenti di Bolivia e Brasile erano assenti a causa delle cattive relazioni diplomatiche che intercorrevano con l'Argentina.\nBuenos Aires fu al centro dei festeggiamenti. Si succedettero diverse cerimonie organizzate dal governo e private, con la partecipazione del mondo della cultura, di militari, studenti e comunit\u00e0 di origine straniera.\nSi tennero sfilate militari, manifestazioni civiche, una rappresentazione di gala nel Teatro Col\u00f3n. Monumenti furono eretti e si ricominci\u00f2 l'edificazione del Congresso e della Corte Suprema.\nSi organizzarono conferenze internazionali e un'esposizione di belle arti. Molti giornali pubblicarono sezioni speciali dedicate all'evento, tra le quali la pi\u00f9 importante fu quella del quotidiano La Naci\u00f3n.\nIl 25 maggio, all'alba, un corteo di studenti si diresse al R\u00edo de la Plata per vedere il sorgere del sole. La mattina dopo, in Plaza de Mayo si colloc\u00f2 la prima pietra del monumento alla Rivoluzione di maggio e nella Plaza de los dos Congresos ci fu una riunione di studenti. Alle tre del pomeriggio ci fu una sfilata militare.\nNaturalmente, parallelamente ai festeggiamenti, i sindacati espressero il proprio scontento per la situazione di disuguaglianza sociale ed economica. La CORA e la FORA, dirette dalle correnti socialista, sindacalista rivoluzionaria e anarchica, misero in atto manifestazioni di protesta e minacciarono di indire uno sciopero generale. Chiedevano l'abrogazione della Ley de Residencia, che consentiva al governo di espellere gli stranieri senza un giusto processo.\nIl governo impose lo stato di assedio e la polizia represse i manifestanti. I partiti operai si frammentarono e lo sciopero non si concretizz\u00f2.\nPer la classe alta, l'atto del \"Centenario\" fu una dimostrazione del potere e della grandezza che durer\u00e0 attraverso gli anni.\nIl radicalismo al potere (1916-1930).\nCon l'arrivo al potere, il radicalismo present\u00f2, pi\u00f9 che un programma di governo, una dichiarazione di principi: la Causa contro il Regime, la Riparazione Storica, il recupero dell'etica, il rispetto del Federalismo.\nTra i punti focali della dottrina radicale si trovava il concetto della \"causa contro il Regime\".\n\"La causa\" era la causa radicale, e le sue idee erano l'onore del paese, la purezza del suffragio, la riorganizzazione del paese, la democrazia, e il rispetto della Costituzione e delle leggi.\n\"Il regime\" era il governo del Partido Autonomista Nacional (PAN).\nUn altro punto della dottrina radicale era la \"riparazione storica\". Essa predicava che il governo radicale non venisse a vendicare i danni fatti dal governo del PAN, ma a sanarli, a ripararli.\nSenza dubbio, il radicalismo propose cose molto vaghe, ideali molto alti e difficili da raggiungere, realizzando poche azioni concrete.\nIl primo governo Hip\u00f3lito Yrigoyen (1916-1922).\nNel 1916 Hip\u00f3lito Yrigoyen assunse la presidenza della nazione, grazie alla Legge S\u00e1enz Pe\u00f1a, che stabiliva il suffragio segreto e universale maschile. Con la prima presidenza di Yrigoyen si inizia un periodo della storia argentina conosciuto come \"tappa radicale\", che va dal 1916 al 1930 (anno del primo colpo di Stato). Durante questo periodo, si privilegi\u00f2 un settore che era stato completamente dimenticato dal Partido Autonomista Nacional (PAN): il ceto medio.\nTra le azioni di governo pi\u00f9 importanti di Yrigoyen troviamo la creazione della Yacimientos Petrol\u00edferos Fiscales (YPF), la riforma universitaria e la creazione della Marina Mercantile Nazionale.\nIl governo di Marcelo T. de Alvear (1922-1928).\nLe elezioni presidenziali ebbero luogo il 2 aprile del 1922. La Uni\u00f3n C\u00edvica Radical ottenne 450'000 voti; la Concentraci\u00f3n Nacional (conservatori) raggiunse le 200'000 preferenze; il Partido Socialista ebbe 75'000 consensi; il Partido Dem\u00f3crata Progresista arriv\u00f2 a 75'000 voti.\nMarcelo Torcuato de Alvear condusse una presidenza nettamente differente da quella di Hip\u00f3lito Yrigoyen, sia come stile che contenuto.\nLe politiche di trasformazione economica, politica e sociale che avevano caratterizzato il governo di Yrigoyen, risultarono attenuate, qualora non direttamente sovvertite, come nel caso della riforma universitaria, o quando il Alvear oppose il veto al progetto di legge che estendeva il diritto alla pensione ad ampi settori di lavoratori, cosa che lo mise a confronto con il movimento sindacale.\nFu tuttavia il governo di Alvear che invi\u00f2 al Congresso il progetto di legge della nazionalizzazione del petrolio, sebbene mai approvato.\nQueste differenze portarono ad un confronto tra Alvear e Yrigoyen, creando una profonda divisione interna alla UCR tra personalisti o \"yrigoyenisti\" e anti-personalisti, a seconda che appoggiassero o meno Hip\u00f3lito Yrigoyen. Ognuno dei settori radicali presenter\u00e0 candidati diversi per la carica di presidente.\nI radicali antipersonalisti presentarono come presidente Leopoldo Melo (insieme a Vicente Gallo) e i radicali personalisti presentarono Hip\u00f3lito Yrigoyen (insieme a Francisco Beir\u00f3).\nIl 1\u00ba aprile 1928 si tennero le elezioni. Il risultato fu:\nIl secondo governo di Hip\u00f3lito Yrigoyen (1928-1930).\nIl nuovo governo entr\u00f2 in carica il 12 ottobre del 1928. Nel 1929 ebbe luogo la Grande depressione. Il radicalismo con Yrigoyen non seppe rispondere alla crisi.\nLa divisione e gli scontri tra i settori interni del radicalismo gener\u00f2 un livello di violenza politica inedito dalla fine delle guerre civili e compromise la legittimit\u00e0 del governo.\nYrigoyen ordin\u00f2 di intervenire nelle province di Mendoza e San Juan, governate da movimenti radicali dissidenti come il lencinismo nella prima e il \"bloquismo\" nella seconda. Alla fine un teppista yrigoyenista assassin\u00f2 il senatore mendocino Carlos Washington Lencinas. Il crimine gener\u00f2 stupore nel paese. Dopo un mese, ci fu un attentato anarchico contro Yrigoyen fuori della sua abitazione privata. Nell'anno 1930 ci fu un altro assassinio in una provincia in cui il governo era intervenuto, quello dell'avvocato \"bloquista\" Manuel Ignacio Castellano.\nIl 2 marzo si tennero le elezioni parlamentari e il radicalismo perse fragorosamente nella citt\u00e0 di Buenos Aires, dove il Partido Socialista Independiente ottenne 100.000 voti, seguito dal Partido Socialista originale con 84.000, superando di mille voti i radicali. In tutto il paese il radicalismo personalista ottenne 655.000 voti, superati dall'opposizione, che raggiunse i 695.000 (Luna,349).\nIn piena crisi economica e politica quando ancora mancavano quattro anni alle elezioni presidenziali, la debolezza del governo di Yrigoyen divenne critica.\nIl radicalismo era completamente diviso e il governo non aveva dialogo con l'opposizione.\nIl fatto pi\u00f9 importante e duraturo del secondo governo di Yrigoyen fu la decisione presa il 1\u00ba agosto da parte del YPF di intervenire nel mercato petrolifero, per fissare il prezzo e rompere i cartelli. Il colpo di Stato avvenne appena 37 giorni dopo, fatto che ha portato vari storici a collegare, almeno parzialmente, il golpe con la decisione della YPF.\nIl 6 settembre 1930 il generale Jos\u00e9 F\u00e9lix Uriburu rovescia il governo costituzionale, iniziando una serie di colpi di stato e governi militari che durer\u00e0 fino al 1983, interrompendo tutti i governi eletti dal voto popolare.\nLa \"D\u00e9cada Infame\".\nI tredici anni successivi furono dominati dalle conseguenze del colpo di Stato del generale Jos\u00e9 F\u00e9lix Uriburu. Dur\u00f2 poco al potere, fu rimpiazzato da Agust\u00edn Pedro Justo, che si mantenne al potere fino al 1937. Sotto l'aspetto economico, i paesi del mondo si chiusero in un protezionismo impenetrabile.\nL'Inghilterra annunci\u00f2 nella \"Convenzione di Ottawa\" che avrebbe dato vantaggi doganali alle sue colonie.\nData la sua grande dipendenza, l'Argentina firm\u00f2 il patto Roca-Runciman con l'Inghilterra nel 1933, cedendo cos\u00ec il settore ferroviario in cambio di un trattamento di favore per le carni argentine.\nIn questo periodo la Uni\u00f3n C\u00edvica Radical, condotta da Marcelo Torcuato de Alvear, fu sistematicamente esclusa dal governo mediante l'uso esplicito della frode elettorale e della repressione.\nAll'interno del radicalismo apparvero forti correnti nazionaliste yrigoyeniste che si espressero nella fondazione dell'influente gruppo FORJA (Fuerza de Orientaci\u00f3n Radical de la Joven Argentina), e nei primi nuclei dell'intransigenza radicale, che condurr\u00e0 la UCR nel decennio successivo e che allora iniziava a fare gruppo intorno Amadeo Sabattini, governatore di C\u00f3rdoba (1936-1940).\nDa parte sua, il Partido Socialista e soprattutto il suo alleato Partido Dem\u00f3crata Progresista, guidato da Lisandro de la Torre, denunciarono al Congresso i diversi atti di corruzione in beneficio di una \u00e9lite compiuti dal regime, che causarono persino l'assassinio del senatore Enzo Bordabehere all'interno del Senato.\nIn questo periodo, (1930-1943) il movimento operaio argentino si organizz\u00f2 nella Confederaci\u00f3n General del Trabajo (CGT), sindacato di attivista e con idee nazionaliste, con relazioni con i partiti politici popolari.\nNel 1939, quando inizi\u00f2 la Seconda guerra mondiale, l'Argentina era governata da Roberto Ortiz, un radicale \"antipersonalista\", che aveva firmato un patto di pace con Paraguay e Bolivia, che si erano affrontati negli anni precedenti nella cosiddetta Guerra del Chaco. Questa politica pacifica e di non belligeranza si mantenne fino al 1942. Fino ad allora, l'Argentina mantenne una politica neutrale, senza nessun tipo di intervento.\nCuriosamente, nel dicembre 1939, vicino alle coste di Buenos Aires si inabiss\u00f2 la corazzata tedesca \"Admiral Graf Spee\", inseguito da tre scafi inglesi e con alcuni danni all'imbarcazione.\nCastillo occup\u00f2 la presidenza dal 1942 al 1943, quando fu rovesciato. Questo periodo si caratterizz\u00f2 per l'inizio del nuovo modello economico chiamato \"ISI\" (Industrializaci\u00f3n por Sustituci\u00f3n de Importaciones). Si form\u00f2 la Uni\u00f3n de Industriales Argentinos (UIA) che riusc\u00ec ad ottenere maggiori poteri con lo sviluppo dell'industria favorito dal governo.\nIl peronismo (1945-1955).\nAntecedenti: la Rivoluzione del 4 giugno del 1943 (1943-1946).\nLa politica argentina nel 1943 e 1944 cominci\u00f2 a dare segni di appoggio alla Germania, che iniziava ad essere sconfitta in Europa, ma era rifornita da materie prime di origine argentina.\nQuesti aiuti per\u00f2 terminarono nel 1944 con l'arrivo al potere di Pedro Pablo Ram\u00edrez, un militare argentino che aveva combattuto con la Germania nella Prima guerra mondiale e che ruppe le relazioni diplomatiche con la Germania e il Giappone che stavano perdendo in Europa e nel Pacifico.\nVerso la fine del conflitto, nel 1945, l'Argentina dichiar\u00f2 guerra alla Germania.\nMolti sostengono che l'Argentina ricevette esponenti nazisti che fuggirono dall'Europa. Tra gli altri, Adolf Eichmann (che si trasfer\u00ec in Argentina e l\u00ec fu catturato 1960), Josef Mengele (che per\u00f2 non venne mai trovato, e mor\u00ec in Brasile, sepolto sotto falso nome) e Erich Priebke (che fu arrestato a San Carlos de Bariloche nel 1995).\nNel 1943 si produce un nuovo colpo di Stato in Argentina da parte del GOU (Grupo de Oficiales Unidos), giovani militari di tendenze filofasciste, anticomuniste e ultracattoliche. Il golpe fu condotto da Arturo Rawson, che immediatamente fu rimpiazzato da Pedro Pablo Ram\u00edrez. L'allora colonnello Juan Domingo Per\u00f3n occup\u00f2 inizialmente un incarico come segretario personale del Ministro della Guerra, e successivamente fu designato come Direttore del Dipartimento del Lavoro (poco dopo Segreteria di Stato) e pi\u00f9 avanti Ministro della Guerra e vicepresidente.\nFarrell, assumendo una politica di avvicinamento agli Stati Uniti d'America, tent\u00f2 di delimitare la politica lavorativa portata avanti da Per\u00f3n con l'appoggio dei sindacati, arrestandolo e portandolo, in qualit\u00e0 di prigioniero, presso l'isola di Mart\u00edn Garc\u00eda.\nSi pu\u00f2 datare la nascita del movimento peronista al 17 ottobre del 1945 quando delle sommosse popolari organizzare dalla CGT e dirette dai socialisti Jos\u00e9 Domenech e Angel Borlenghi ottennero la liberazione di Juan Domingo Per\u00f3n.\nIl primo governo di Juan D. Per\u00f3n (1946-1952).\nNelle elezioni del 1946 Per\u00f3n si present\u00f2 come unico candidato del Partido Laborista, portando come vicepresidente Hortensio Quijano, un radicale della dissidente Uni\u00f3n C\u00edvica Radical Junta Renovadora.\nLe elezioni polarizzarono il paese: da una parte il peronismo, i sindacalisti della CGT e gruppi yrigoyenisti del radicalismo, U. C. R. Junta Renovadora o FORJA (dove si trovavano personalit\u00e0 come Arturo Jauretche, Ra\u00fal Scalabrini Ortiz, etc.), e dei conservatori delle province dell'interno del paese; dall'altra parte, la Uni\u00f3n Democr\u00e1tica che contava con la partecipazione della Uni\u00f3n C\u00edvica Radical e i partiti Socialista e Dem\u00f3crata Progresista e l'appoggio del Partido Comunista, i conservatori della Provincia di Buenos Aires e l'ambasciatore degli Stati Uniti, Spruille Braden. Nelle elezioni trionf\u00f2 Per\u00f3n, con il 56% dei voti.\nDopo avere assunto la presidenza, Per\u00f3n inizia rapidamente a consolidare il suo potere.\nIn politica interna, dissolve il Partido Laborista e lo integra nel nuovo Partido Peronista (chiamato brevemente Partido \u00danico de la Revoluci\u00f3n), che conter\u00e0 con tre diramazioni: quella sindacale (la CGT, unica associazione sindacale permessa), quella pol\u00edtica e, a partire del 1952, quando fu concesso il voto alle donne, quella femminile. Pi\u00f9 tardi si considerer\u00e0 la Juventud Peronista come quarta diramazione del movimento.\nSi procedette alla rimozione, attraverso processi politici, dei membri della Corte Suprema de Justicia e nel 1949 si convocarono le elezioni per l'Assemblea Costituente che elabor\u00f2 una nuova costituzione secondo i principi del peronismo.\nIl governo peronista fu particolarmente duro con l'opposizione politica e sindacale, dei quali molti dirigenti furono arrestati (nonostante fossero parlamentari, come nel caso di Ricardo Balb\u00edn).\nNelle universit\u00e0 nazionali si rimossero i professori dissidenti e si propagand\u00f2 la CGU (Confederaci\u00f3n General Universitaria) come rappresentante degli studenti in opposizione alla maggioritaria FUA (Federaci\u00f3n Universitaria Argentina). Secondo lo stesso criterio, si cre\u00f2 la UES (Uni\u00f3n de Estudiantes Secundarios). A partire dal 1950, la situazione economica inizi\u00f2 a deteriorarsi. Nonostante ci\u00f2, Per\u00f3n torn\u00f2 a trionfare nelle elezioni del 1952.\nIl secondo governo di Juan D. Per\u00f3n (1952-1955).\nNel 1949, Per\u00f3n riform\u00f2 la Costituzione del 1853, in modo che potesse essere rieletto nel 1951. In quell'anno, Evita Per\u00f3n tent\u00f2 di essere nominata alla presidenza di quello che sarebbe stato il secondo mandato presidenziale di Per\u00f3n. Sebbene contasse sull'appoggio della Confederaci\u00f3n General del Trabajo Argentina (CGT), l'opposizione militare la condusse alla sua celebre \"rinuncia\" in un atto pubblico davanti alla folla nella \"Avenida 9 de julio\", a Buenos Aires. \"Evita\" mor\u00ec di cancro all'utero all'et\u00e0 di 33 anni nel 1952. Il suo corpo fu imbalsamato e mantenuto in esposizione finch\u00e9 un golpe militare non espulse suo marito dal potere nel 1955. Clandestinamente, il cadavere fu inviato in Italia e fu sepolto a Milano sotto falsa identit\u00e0. Nel 1972 fu restituito al marito. Riposa attualmente nel cimitero della Recoleta a Buenos Aires.\nIl Welfare state e l'Economia del primo peronismo.\nL'arrivo del peronismo al potere avvenne nell'immediato dopoguerra, in un momento di debolezza economica di una Europa in rovina e di forte egemonia che assunsero gli Stati Uniti nell'Emisfero Occidentale.\nIn questo scenario, l'Argentina si trovava per la prima volta nella sua storia nella posizione di creditore dei paesi pi\u00f9 importanti, grazie alle esportazioni di carni e grano alle potenze belligeranti. Il principale debitore era il Regno Unito, che di fronte all'emergenza dichiar\u00f2 la sua insolvenza, bloccando la disponibilit\u00e0 di quelle somme.\nIl governo peronista utilizz\u00f2 quei crediti per acquisire imprese di servizi pubblici a capitale britannico, che comunque i rispettivi proprietari desideravano cedere in quanto non erano in condizione di continuare a investire.\nLa prosperit\u00e0 economica dell'Argentina continuava, sospinta dal crescente mercato che si era formato grazie al calo delle importazioni provenienti dai paesi in guerra. Questo permise al governo di applicare una vasta politica di benessere che includeva la messa in pratica di nuovi diritti sociali, come periodi di vacanza e riposo, piani abitativi, investimenti in salute ed educazione, etc.\nDal momento che tutti questi benefici venivano ampiamente pubblicizzati e capitalizzati dalla figura di Per\u00f3n e di sua moglie, che gestiva una fondazione di assistenza sociale chiamata Fondazione Eva Per\u00f3n finanziata soprattutto con fondi pubblici e donazioni di imprenditori (generalmente di carattere forzoso); anche le nazionalizzazioni e statalizzazioni dei servizi pubblici, come le ferrovie britanniche, erano proclamati come conquiste di sovranit\u00e0 e indipendenza economica.\nSenza dubbio, il tempo evidenzi\u00f2 che il modello economico non era sostenibile, giacch\u00e9 i fondi si versavano quasi interamente alla distribuzione di benefici diretti per i lavoratori, tralasciando i nuovi investimenti e la crescita della produzione.\nIl contesto mondiale smise di essere favorevole, giacch\u00e9 gli Stati Uniti con il Piano Marshall collocarono le loro eccedenze agricole in Europa, limitando l'accesso al mercato dei prodotti alimentari argentini.\nA partire dal 1950, la situazione economica inizi\u00f2 a peggiorare e un nuovo ministro dell'economia, Alfredo G\u00f3mez Morales, applic\u00f3 misure di stile pi\u00f9 ortodosso, come il taglio della spesa pubblica.\nPer\u00f3n, che aveva dichiarato in un'occasione che si sarebbe \"tagliato le mani\" prima di indebitare la nazione compromettendo la sua indipendenza economica, contrasse alla fine un prestito con la Banca Mondiale e firm\u00f2 contratti di sfruttamento petrolifero con le compagnie nordamericane.\nIn questo scenario il governo comincia ad avere difficolt\u00e0 politiche; un golpe militare (\"Revoluci\u00f3n Libertadora\") guidato da Eduardo Lonardi lo fece cadere nel 1955. Per\u00f3n dovette andare in esilio e si stabil\u00ec in Spagna. Anche dall'esilio, continu\u00f2 ad essere molto popolare tra gli argentini.\nDal '55 al '76: violenza, instabilit\u00e0 e conflitti.\nDurante gli anni sessanta e settanta, tutti i governi eletti furono rovesciati da golpe militari. Il conflitto sociale e la violenza politica crebbero di intensit\u00e0. Paradossalmente l'economia registr\u00f2 i pi\u00f9 alti indici di crescita del mondo (Gerchunoff et al).\nA partire dalla seconda met\u00e0 degli anni sessanta, si aggravarono i problemi sociali, e cominci\u00f2 la guerriglia dell'Ej\u00e9rcito Revolucionario del Pueblo (ERP), dei Montoneros e altre organizzazioni armate. Nel 1972 Per\u00f3n torna nel paese. Il chiaro trionfo del peronismo nelle elezioni del 1973 fu compromesso dalla morte di Per\u00f3n l'anno successivo. Il paese era diretto verso una tragedia.\nLa \"Revoluci\u00f3n Libertadora\" (1955-1958).\nNel 1955 le Forze Armate, sotto il comando del generale Eduardo Lonardi rovesciarono Per\u00f3n e stabilirono la cosiddetta Revoluci\u00f3n Libertadora. La Marina Militare bombard\u00f2 la Casa Rosada tentando di uccidere il presidente. Il 18 giugno Per\u00f3n \u00e8 costretto a fuggire in esilio prima in Paraguay e poi nella Spagna di Franco.\nPochi giorni dopo, il generale Pedro Eugenio Aramburu rimpiazz\u00f2 Lonardi, assunse la presidenza e abrog\u00f2 la costituzione riformata nel 1949.\nIl governo militare fu affiancato da una Junta Consultiva Nacional, formata da tutti i partiti politici con eccezione di quelli che appoggiavano il peronismo o il comunismo, messi al bando.\nAramburu soppresse nel sangue una rivolta peronista nel giugno 1956, giustiziando 38 peronisti ed eseguendo migliaia di arresti.\nNel 1957 si celebrarono delle elezioni per riformare la Costituzione, con il peronismo proscritto. La Uni\u00f3n C\u00edvica Radical del Pueblo, diretta da Ricardo Balb\u00edn, ottenne il maggior numero di voti validi, sebbene la quantit\u00e0 di voti in bianco dell'elettorato peronista fu lievemente superiore.\nLa Uni\u00f3n C\u00edvica Radical Intransigente, diretta da Arturo Frondizi, sostenne che l'abrogazione della Costituzione e la convocazione di una Convenzione Costituente con la proscrizione del peronismo erano atti illegali, e abbandon\u00f2 l'Assemblea costituente del '57.\nL'Assemblea Costituente convalid\u00f2 l'abrogazione delle riforme costituzionali del 1949, ristabil\u00ec la costituzione del 1853 e aggiunse l'articolo 14 bis, sulla protezione del lavoro.\nPresidenza di Frondizi (1958-1962).\nNel 1958 Arturo Frondizi, della Uni\u00f3n C\u00edvica Radical Intransigente con un progetto di sviluppo desarrollista vinse le elezioni presidenziali del 1958 con l'appoggio del peronismo, dichiarato illegale a quel tempo.\nGolpe militare e presidenza di Guido (1962-1964).\nIl governo di Frondizi fu rovesciato nel 1962 da un golpe militare, dopo che il peronismo ebbe trionfato in una serie di elezioni provinciali.\nApprofittando della confusione della Corte Suprema design\u00f2 come nuovo presidente della Nazione Jos\u00e9 Mar\u00eda Guido, in quel momento presidente provvisorio del Senato, che successivamente fu convalidato dalla Giunta dei Comandanti.\nLa presidenza di Illia (1963-1966).\nIl 7 luglio del 1963, si realizzano nuove elezioni presidenziali, con la proscrizione del peronismo. Trionf\u00f2 Arturo Umberto Illia, candidato della Uni\u00f3n C\u00edvica Radical del Pueblo.\nI risultati furono:\nNel Colegio Electoral, la lista guidata da Arturo Illia ottenne 270 voti su 476 elettori il giorno 31 luglio del 1963.\nArturo Illia form\u00f2 il suo gabinetto ministeriale con: Juan Palmero come Ministro degli Interni, Miguel Angel Zavala Ortiz come Ministro delle Relazioni Esterne, Leopoldo Su\u00e1rez come Ministro della Difesa, Eugenio Blanco come Ministro dell'Economia, Carlos Alconada Arambur\u00fa come Ministro di Educazione e Giustizia, Miguel Ferrando come Ministro di Opere e Servizi Pubblici, Arturo O\u00f1ativia come Ministro della Salute Pubblica e Fernando Sol\u00e1 come Ministro del Lavoro e della Sicurezza. Durante il suo governo si incorpor\u00f2 Juan Carlos Pugliese, come Ministro dell'Economia, dopo la morte di Eugenio Blanco.\nGestione del governo.\nArturo Illia inizi\u00f2 il suo mandato il 12 ottobre del 1963.\nIl suo primo atto di governo fu quello di eliminare le restrizioni contro il peronismo.\nDalla Revoluci\u00f3n Libertadora le manifestazioni di questo partito erano proibite per il Decreto 4161/56. Cinque giorni dopo che Illia assumesse la carica, si realizz\u00f2 un atto commemorativo per il 17 ottobre 1945 (il cosiddetto D\u00eda de la Lealtad, quando migliaia di persone manifestarono per chiedere la liberazione di Per\u00f3n) in Plaza Miserere, senza nessuna limitazione.\nNella stessa direzione si rimossero le restrizioni elettorali, permettendo la partecipazione del peronismo ai comizi dell'anno 1965. Si rimosse anche il divieto che pesava sul Partido Comunista e si approvarono provvedimenti contro la discriminazione e la violenza razziale.\nLegge del salario minimo, vitale e mobile.\nIl 15 giugno del 1964 venne pubblicata sulla Gazzetta Ufficiale la Legge 16.459, del salario minimo, vitale e mobile, previa la costituzione del Consiglio del Salario, formato da rappresentanti del Governo, impresari e sindacati.\nTra gli obiettivi del progetto figuravano la necessit\u00e0 di \"evitare lo sfruttamento dei lavoratori in quei settori dove pu\u00f2 esistere un eccesso di manodopera\", \"assicurare una entrata minima adeguata\" e \"migliorare il salario dei lavoratori pi\u00f9 poveri\".\nCome integrazione, e con gli stessi obiettivi, si promosse la \"Ley de Abastecimiento\" (Legge di approvvigionamento), destinata a controllare i prezzi del paniere familiare e la fissazione di livelli minimi di pensioni e indennit\u00e0.\nLa politica petrolifera.\nArturo Frondizi aveva iniziato con il suo governo una politica di sfruttamento petrolifera basata sulla concessione dei giacimenti a imprese private, riservando alla impresa statale Yacimientos Petrol\u00edferos Fiscales (YPF) l'attivit\u00e0 di esplorazione e acquisto della produzione a imprese concessionarie.\nAlle obiezioni di carattere economico e commerciale (come il trasferimento del rischio imprenditoriale alla YPF che doveva realizzare gli investimenti in nuove esplorazioni, o l'aumento del prezzo dei combustibili), la piattaforma elettorale di Illia rispondeva che la politica delle concessioni era contraria agli interessi nazionali, impegnandosi ad annullare i contratti di concessione.\nIl 15 novembre del 1963 Illia firm\u00f2 i Decreti 744/63 e 745/63 che annullavano questi contratti per \"vizi di illegittimit\u00e0 e per essere pregiudizievoli ai diritti e agli interessi della Nazione\".\nL'istruzione.\nDurante la sua gestione, l'istruzione ebbe un peso significativo nel bilancio nazionale. Nel 1963, la sua partecipazione era del 12%, nel 1964 del 17% e nel 1965 del 23%.\nIl 5 novembre del 1964 si mise in marcia il \"Plan Nacional de Alfabetizaci\u00f3n\" (Piano nazionale di alfabetizzazione), con l'obiettivo di diminuire il tasso di analfabetismo che all'epoca si stimava in poco pi\u00f9 del 10% della popolazione adulta. Nel giugno del 1965 il Programma contava 12\u00a0500 centri di alfabetizzazione e la sua missione raggiungeva trecentocinquantamila alunni da diciotto a ottantacinque anni d'et\u00e0.\nLa legge dei medicinali.\nLa Legge 16.462, chiamata anche Ley O\u00f1ativia in riferimento al Ministro della Salute Arturo O\u00f1ativia, fu emanata 28 de agosto del 1964. Stabiliva una politica di prezzi e controllo dei medicinali, congelando i prezzi a quelli vigenti alla fine del 1963, fissando limiti per le spese pubblicitarie, imponendo limiti alla possibilit\u00e0 di effettuare pagamenti all'estero con finalit\u00e0 di cessione di diritti economici o di acquisto di rifornimenti.\nLa regolamentazione della Legge con il Decreto 3042/65 fissava inoltre l'obbligo per le imprese di presentare, mediante dichiarazione giurata, una analisi dei costi e di formalizzare tutti i contratti esistenti.\nSostenitori, oppositori e osservatori imparziali concordano nel dire che questa politica ebbe un peso decisivo nel processo politico culminato con la caduta del Presidente Arturo Illia per mano di un golpe militare.\nPolitica economica.\nIn materia economica, il governo di Arturo Illia ebbe una politica di riorganizzazione del settore pubblico, di diminuzione del debito pubblico, di impulso alla industrializzazione. Si cre\u00f2 la Sindicatura de Empresas del Estado, per un controllo pi\u00f9 efficace delle imprese pubbliche.\nL'evoluzione del Prodotto Interno Lordo durante questo periodo fu del -2,4% nel 1963, del 10,3% nel 1964 e del 9,1% nel 1965. L'evoluzione del Prodotto Industriale Lordo fu del -4,1% nel 1963, del 18,9% nel 1964 e del 13,8% nel 1965. Il debito estero diminu\u00ec da 3400 milioni di dollari a 2600 milioni.\nIl salario reale orario crebbe tra dicembre 1963 e dicembre del 1964 del 9,6%. La disoccupazione pass\u00f2 dall'8,8% del 1963 al 5,2% del 1966.\nLa caduta di Illia.\nNel 1965 il governo convoca elezioni legislative, eliminando tutte le restrizioni che avevano pesato nella precedente fase.\nIn questo modo, il peronismo presenta le sue proprie liste di candidati e trionfa alle elezioni con 3'278'434 voti contro i 2'734'970 dell'Uni\u00f3n C\u00edvica Radical del Pueblo.\nIl trionfo del peronismo agita la situazione interna delle Forze Armate argentine, tanto per l'esistenza delle fazioni militari e peroniste che avevano uno stretto vincolo politico tra di loro, come per l'esistenza di settori militari fortemente antiperonisti.\nA questa situazione si aggiunge una forte campagna denigratoria del governo, sospinta da settori economici attraverso alcuni organi di stampa.\nMolti giornalisti schierati danno il soprannome di \"tartaruga\" al presidente, descrivendo la sua gestione come impaurita e priva di energia, e invitando i militari a eliminare l'amministrazione del partito militare.\nTutto ci\u00f2 aggrava seriamente la reale debolezza politica del governo.\nGolpe militare del 1966.\nLa pianificazione del golpe che porter\u00e0 al potere il Generale Juan Carlos Ongan\u00eda \u00e8 a carico del Comandante del Primer Cuerpo del Ej\u00e9rcito, il Generale Julio Alsogaray, con l'accettazione dell'allora Comandante in Capo Pascual Pistarini. La idea del golpe non solo \u00e8 reclamata da settori della stampa e appoggiata da fazioni di militari, ma anche dal sindacalismo e persino da politici come Oscar Alende e l'ex-presidente Arturo Frondizi.\nIl 28 giugno del 1966 si produsse il golpe militare nel mezzo dell'indifferenza della cittadinanza. Il Generale Julio Alsogaray si present\u00f2 alle 5 di quel giorno nell'Ufficio presidenziale e \"invit\u00f2\" Illia a ritirarsi. Questi all'inizio si neg\u00f2, ma alle 7:20, vedendo l'intrusione nell'ufficio di poliziotti con lanciagas e constatando che la Casa Rosada era circondata dalle truppe, Illia opt\u00f2 per ritirarsi.\nIl giorno successivo Ongan\u00eda assunse il potere.\nQuesto condusse a una serie di presidenti appoggiati dall'esercito. Alla fine, Alejandro Lanusse, fu sostenuto nel 1971 e tent\u00f2 di ristabilire la democrazia in una atmosfera di continue proteste di peronisti della classe lavoratrice.\nPresidenze di C\u00e1mpora, Per\u00f3n e Isabel Mart\u00ednez (1973-1976).\nL'11 marzo del 1973, in Argentina si svolsero le elezioni generali per la prima volta dopo dieci anni, con uno schiacciante trionfo del peronismo, sebbene a Per\u00f3n fosse stato vietato di presentarsi come candidato.\nPochi mesi dopo, il 13 giugno dello stesso anno, il presidente H\u00e9ctor Jos\u00e9 C\u00e1mpora rinunci\u00f2 per permettere nuove elezioni senza proscrizioni, nelle quali Per\u00f3n, recentemente tornato dall'esilio, il 20 giugno del 1973 (giorno in cui si produce il cosiddetto \"Massacro di Ezeiza\"), trionfa con un'ampia maggioranza nelle elezioni a doppio turno (o ballottaggio) il 23 settembre 1973.\nPer\u00f3n mor\u00ec il 1\u00ba luglio del 1974. Sua moglie, Isabel Mart\u00ednez de Per\u00f3n, gli successe al potere, ma l'amministrazione era minata dai problemi economici, i conflitti interni al partito e dal crescente terrorismo praticato da insorti e movimenti paramilitari. Un nuovo golpe militare prese il potere il 24 marzo del 1976.\nLa dittatura militare (1976-1983).\nLa dittatura militare che govern\u00f2 in Argentina tra il 1976 e il 1983 in seguito al colpo di Stato del 24 marzo 1976, che destitu\u00ec il governo democraticamente eletto di Mar\u00eda Estela Mart\u00ednez de Per\u00f3n, fu retta da diverse giunte militari. Si caratterizz\u00f2 con una forte repressione dell'opposizione e numerose violazioni di diritti umani. Il primo ad assumere la presidenza dopo una serie di piccoli governi dittatoriali fu Jorge Rafael Videla, presidente de facto tra il 1976 e 1981.\nLa guerra delle Falkland-Malvinas.\nNel 1982 l'Argentina inizi\u00f2 una guerra per la sovranit\u00e0 sulle isole Falkland-Malvinas contro il Regno Unito. La sconfitta delle truppe argentine e la morte in combattimento di circa 600 soldati, fu il colpo definitivo al regime militare.\nIl ritorno alla democrazia.\nLa sconfitta nella guerra delle Falkland obblig\u00f2 il regime militare a convocare elezioni democratiche. Il 10 dicembre del 1983, si stim\u00f2 il numero di detenuti scomparsi durante la dittatura (i cosiddetti \"desaparecidos\") tra 15.000 e 30.000. Il segno pi\u00f9 profondo delle dittature \u00e8 stata la repressione su settori specifici della societ\u00e0, specialmente su quelli politicamente pi\u00f9 attivi, per esempio i giornalisti e i sindacalisti.\nSenza dubbio le violazioni massicce ai diritti umani, la cosiddetta guerra sporca, realizzata tra 1976 e 1983, cos\u00ec come una lunga tradizione di golpe militari, hanno reso molto complesso il processo di transizione alla democrazia, con esagerate insurrezioni militari.\nNel 1989, per la prima volta nella storia, un presidente di un partito consegn\u00f2 il potere a un presidente di un altro partito. La situazione torn\u00f2 a ripetersi nel 1999, mostrando un notevole consolidamento della democrazia in Argentina.\nInoltre, l'argentina ha partecipato ad un importante cambio politico, istituzionale, ed economico, fondando il Mercosur con Brasile, Paraguay e Uruguay.\nSenza dubbio, l'azione dei governi democratici si \u00e8 dimostrata insufficiente per rispondere ai problemi socioeconomici della popolazione.\nLa povert\u00e0, che nel 1974 era del 5%, \u00e8 salita al 25% nel 1983, al 45% nel 1989, arrivando ad un massimo del 56% nel 2002. La disoccupazione che era del 6% nel 1975, \u00e8 salita all'8% nel 1989, al 18% nel 1995, arrivando ad un massimo del 31% nel 2002.\nGoverno di Ra\u00fal Alfons\u00edn (1983-1989).\nIl 30 ottobre 1983 si realizzarono le elezioni per scegliere le autorit\u00e0 democratiche. Ra\u00fal Alfons\u00edn, candidato dalla Uni\u00f3n C\u00edvica Radical risult\u00f2 eletto con il 52% dei voti, superando al Partido Justicialista (peronismo) che ottenne il 40%. Nel Parlamento, il radicalismo attenne la maggioranza nella Camera dei deputati ma il peronismo ottenne la maggioranza al Senato. Il 10 dicembre del 1983 entr\u00f2 in carica il nuovo governo democratico.\nDiritti umani, transizione alla democrazia e sollevazioni militari.\nIl governo di Ra\u00fal Alfons\u00edn dovette affrontare il problema della transizione democratica in un paese con una lunga tradizione di governi militari, che era arrivato alla tragedia del terrorismo di Stato e alla guerra.\nEl 15 dicembre del 1983 Alfons\u00edn emise i decreti 157 e 158. Con il primo ordin\u00f2 di processare i dirigenti delle organizzazioni guerrigliere ERP e Montoneros; con il secondo si ordin\u00f2 il processo contro le tre giunte militari che diressero il paese sin dal golpe del 1976 fino alla guerra delle Falkland-Malvinas\nLo stesso giorno cre\u00f2 la CONADEP (Comisi\u00f3n Nacional sobre la Desaparici\u00f3n de Personas, \"Commissione Nazionale sulle Sparizioni di Persone\"), formata da personalit\u00e0 indipendenti come Ernesto Sabato, Magdalena Ruiz Gui\u00f1az\u00fa, Graciela Fern\u00e1ndez Meijide, Marshall T. Meyer, etc, con la missione di rilevare, documentare e registrare casi e prove di violazioni di diritti umani, per poter portare avanti il processo alle giunte militari.\nNel settembre del 1984 la CONADEP produsse il suo famoso rapporto intitolato \u201cNunca M\u00e1s\u201d. Il 4 ottobre del 1984 la C\u00e1mara Federal (tribunale civile) prese la decisione di spodestare il tribunale militare che stava processando le giunte per farsi carico direttamente del procedimento.\nI pubblici ministeri furono Julio C\u00e9sar Strassera e Luis Gabriel Moreno Ocampo. Il processo si svolse tra il 22 aprile e il 14 agosto del 1985. Si trattarono 281 casi. Il 9 dicembre si lesse la sentenza che condann\u00f2 Jorge R. Videla e Eduardo Massera all'ergastolo, Roberto Viola a 17 anni di prigione, a Armando Lambruschini a 8 anni di prigione e a Orlando Ram\u00f3n Agosti a 4 anni di prigione. Per le sue caratteristiche, la condanna alle giunte militari da parte di un governo democratico costituisce un fatto senza precedenti nel mondo, che contrasta fortemente con le transizioni negoziate che ebbero luogo in quegli anni in Uruguay, Cile, Brasile, Spagna, Portogallo e Sudafrica.\nIl governo di Alfons\u00edn fu permanentemente minacciato dai settori delle Forze Armate che si negavano ad accettare di essere sottoposti a giudizio per le violazioni ai diritti umani durante il regime militare precedente. Nella Settimana di Pasqua del 1987 si produsse una grande ribellione militare guidata da giovani ufficiali che si denominavano \"carapintadas\".\nAllo stesso tempo che i capi militari dimostravano di non essere disposti ad obbedire agli ordini del presidente Alfons\u00edn e reprimere l'insurrezione, milioni di persone uscirono in strada per opporsi alla sollevazione militare. Durante vari giorni il paese fu al bordo di una guerra civile.\nAlla fine Alfons\u00edn, senza potere militare per frenare un colpo di Stato, negozi\u00f2 segretamente con i leader militari una serie di misure per evitare che si realizzassero nuovi processi contro i militari per le violazioni dei diritti umani.\nQueste misure si concretizzarono nelle famose leggi \"de Obediencia Debida\" e \"de Punto Final\", ma solo dopo altre due insurrezioni militari nel corso del 1988 e un permanente stato di insubordinazione da parte delle Forze Armate.\nOltre all'incarceramento del reggimento di La Tablada, una citt\u00e0 della Grande Buenos Aires, da parte di ex-integranti del MTD, presero la caserma con la forza e dovettero essere sloggiati dall'Esercito argentino e da forze di polizia.\nOpera di governo.\nDurante il governo di Alfons\u00edn si ristabil\u00ec l'autonomia universitaria interrotta nel 1966, si mise in marcia il Piano Nazionale di Alfabetizzazione e il Piano Alimentare Nazionale (PAN) e si approvarono le leggi della patria potest\u00e0 condivisa (1985) e del divorzio (1987). Nel 1987 il Congresso approv\u00f2 una legge di trasferimento della Capitale Federale a Viedma - C\u00e1rmen de Patagones, come parte di un progetto per cambiare l'asse politico economico centralista che caratterizza l'Argentina, che termin\u00f2 con un fallimento.\nSul piano internazionale, \u00e8 rilevante:\nNell'area economica Alfons\u00edn entra in carica in un momento in cui si era in piena crisi mondiale per il debito estero. Durante il governo militare il debito argentino era cresciuto di 7.000 milioni di dollari nel 1976, a 66.000 milioni nel 1983. Inoltre, gran parte dell'apparato produttivo, soprattutto nel settore industriale, era in bancarotta. Di fronte a questa situazione Alfons\u00edn decise di applicare nel 1985 un piano economico, il Plan Austral, che egli stesso qualific\u00f2 come\"economia di guerra\".\nIl \"Plan Austral\" riusc\u00ec durante un certo periodo a contenere l'inflazione, ma non pot\u00e9 risolvere i problemi strutturali presenti nell'economia argentina di quegli anni.\nIl congelamento dei salari, la decisione iniziale di Alfons\u00edn di attaccare i sindacati, la persistenza della legge sindacale fascista della dittatura, la identificazione dei sindacati con l'opposizione peronista, portarono a un lungo braccio di ferro tra il governo radicale e la CGT che si espresse con 13 scioperi generali. Il governo radicale fin\u00ec per negoziare con i sindacati e approvando all'unanimit\u00e0 una nuova legge sindacale.\nI gravi problemi economici si concretizzarono in un tasso di inflazione del 343% nel 1988 e la crescita di un processo di iperinflazione a partire da febbraio del 1989 superiore al 3000% annuale, che fece aumentare la povert\u00e0 fino a raggiungere un record storico per quei tempi: 47,3% (ottobre 1989, Grande Buenos Aires).\nIn queste condizioni si realizzarono le elezioni presidenziali del 14 maggio 1989.\nTrionf\u00f2 il candidato dell'opposizione, il peronista Carlos Menem, con il 51% dei voti. La vastit\u00e0 del caos economico-sociale obblig\u00f2 Alfons\u00edn ad anticipare il passaggio delle consegne, dimettendosi l'8 luglio.\nPer la prima volta nella storia argentina si realizz\u00f2 una successione tra due presidenti eletti di differenti partiti politici.\nGoverno di Carlos Sa\u00fal Menem (1989-1995 e 1995-1999).\nCarlos Sa\u00fal Menem govern\u00f2 l'argentina tra il 1989 e il 1999.\nIl suo primo mandato cominci\u00f2 nel 1989 quando sconfisse di quasi 15 punti percentuali (47,2% a 32,4%) il radicale Eduardo Angeloz e ricevette l'incarico di governo l'8 luglio 1989, prendendo il controllo di un paese allo sbando, che attraversava una grave crisi economica e inflazionistica dopo il mandato di Ra\u00fal Alfons\u00edn.\nMenem, durante il suo primo mandato, si concentr\u00f2 nello stabilizzare la situazione inflazionistica del paese. Perci\u00f2, promulg\u00f2 la Ley de Convertibilidad, presentata dal ministro dell'Economia Domingo Cavallo, che aveva l'obiettivo di sancire l'equivalenza tra dollaro statunitense e peso argentino. Inoltre, privatizz\u00f2 numerose imprese, apr\u00ec il commercio e firm\u00f2 il Trattato di Asunci\u00f3n, che diede il via al Mercato Comune del Sud (Mercosur) con Brasile, Uruguay e Paraguay, con l'obbiettivo di formare un forte blocco economico sudamericano e stabilire un mercato comune tra i suoi membri.\nDurante il suo primo mandato avvennero i tragici attentati all'Ambasciata d'Israele e alla AMIA nel 1992 e 1994 rispettivamente, nei quali morirono quasi 100 persone.\nNel 1995, dopo la riforma costituzionale del 1994, si candid\u00f2 nuovamente alla elezioni presidenziali accompagnato da Carlos Ruckauf, vincendo per 20 punti percentuali al candidato del FREPASO, Jos\u00e9 Octavio Bord\u00f3n.\nIl secondo governo di Menem (1995-1999) si caratterizz\u00f2 per l'aumento degli indici negativi, come la disoccupazione, la povert\u00e0 e il lavoro nero. Inoltre il debito estero aument\u00f2 di quasi 82'000 milioni di dollari. Questi problemi continuarono a crescere e produssero in gran parte la caduta del presidente successore di Menem, Fernando de la R\u00faa.\nAlla fine del 1998, quando la Corte Suprema decise che il Presidente Menem non potesse essere eletto per la terza volta consecutiva, inizi\u00f2 una fase di recessione di quattro anni, che si convert\u00ec nella pi\u00f9 lunga e distruttiva della storia dell'Argentina.\nCarlos Menem torner\u00e0 a vincere le elezioni nella prima tornata elettorale del 2003, ma con una percentuale non sufficiente per essere nominato presidente. Si ritirer\u00e0 quindi dal secondo turno elettorale.\nGoverno di Fernando de la R\u00faa (1999-2001).\nDate le crescenti critiche al governo di Carlos Menem, fondati soprattutto sulla corruzione e la incapacit\u00e0 di combattere il flagello della disoccupazione, sorse una forza politica formata a partire da un accordo tra la Uni\u00f3n C\u00edvica Radical (UCR) e il Frepaso, una confederazione formata dai partiti Frente Grande, Socialista Popular, Socialista Democr\u00e1tico, Intransigente e Dem\u00f3crata Cristiano. Nel 1997 si realizza questa unione mediante la creazione della \"Alianza para el Trabajo, la Justicia y la Educaci\u00f3n\" (alleanza per il lavoro, la giustizia e l'educazione), pi\u00f9 conosciuta semplicemente come \"Alianza\" (Alleanza).\nDelle sue fila sorse la formula Fernando de la R\u00faa- Chacho \u00c1lvarez, vincitrice delle elezioni presidenziali del 24 ottobre del 1999 con il 48,5% dei voti, e un vantaggio di 10,5% sull'ufficialista Eduardo Duhalde.\nLa campagna dell'accoppiata vincente era stata basata sulla lotta alla disoccupazione, la purificazione della corrotta struttura politica argentina, nella garanzia di mantenere la Ley de Convertibilidad che comandava che il valore del peso fosse equivalente a quello del dollaro. Il 10 dicembre presero il potere in mezzo a un grande fervore popolare, in un clima di speranza, anche tra coloro che non avevano votato il presidente de la R\u00faa.\nSenza dubbio gi\u00e0 dal discorso di presentazione, Fernando de la R\u00faa inizi\u00f2 ad erodere la sua base politica, annunciando la necessit\u00e0 di una crescita delle imposte e di riforme della struttura statale.\nNonostante ci\u00f2, la fiducia nel nuovo governo non decadde.\nIl gabinetto di ministri, a posteriori estremamente instabile, era composto tra gli altri da Jos\u00e9 Luis Machinea al Ministero dell'Economia, Ricardo L\u00f3pez Murphy alla Difesa, Adalberto Rodr\u00edguez Giavarini alle Relazioni Esterne, Juan Jos\u00e9 Llach all'Istruzione, in un gabinetto formato da radicali, frepasisti e persino cavallistas, e con una grande quantit\u00e0 di economisti.\nSenza dubbio, la situazione argentina, in materia economica e sociale era molto delicata: una disoccupazione che superava il 15% e che cresceva implacabilmente, criminalit\u00e0 nelle strade, sfiducia da parte dei mercati finanziari internazionali e un voluminoso debito estero erano alcuni dei principali temi urgenti nell'ordine del giorno del governo.\nDal Ministero dell'Economia avevano tracciato alcune misure finanziarie tendenti a incanalare il deficit fiscale, cercando principalmente il beneplacito del Fondo Monetario Internazionale (FMI) per anticipare un nuovo prestito.\nA partire da febbraio 2001 grandi flussi di denaro iniziarono ad abbandonare il paese.\nIn una sorprendente decisione, il governo nomin\u00f2 Ministro dell'Economia Domingo Cavallo, che era identificato dall'opinione pubblica come un simbolo del governo di Menem. Il primo dicembre del 2001, Cavallo prende la decisione di imporre il corralito, una delle misure pi\u00f9 impopolari del governo de la R\u00faa, direttamente correlata con la sua caduta.\nIl cosiddetto \"corralito\" fu un pacchetto di misure economiche che imposero una bancarizzazione totale dell'economia, mediante il divieto di prelevare denaro contante depositato in banche pubbliche e private, cosa che penalizz\u00f2 soprattutto il ceto medio.\nIl pacchetto di misure aveva l'appoggio dei mercati e degli organismi finanziari internazionali e in vari ambiti politici ed economici locali, ma la popolazione inizi\u00f2 a manifestare un enorme scontento.\nVerso la met\u00e0 del mese di dicembre si produssero alcuni moti tra le classi popolari di alcune citt\u00e0 portati avanti dai denominati \"piqueteros\".\nAlcuni analisti politici attribuirono queste rivolte a un piano destabilizzatore orchestrato da alcuni leader politici contrari al governo di De la R\u00faa. Concretamente, come era accaduto anni prima durante i governi di Carlos Menem e Ra\u00fal Alfons\u00edn, quest'ultimo della Uni\u00f3n C\u00edvica Radical, lo stesso partito di De la R\u00faa, vari negozi nelle zone impoverite dell'interno del paese patirono saccheggi da parte dei settori della popolazione disoccupati e indigenti.\nA partire dal 19 dicembre del 2001 si produssero le manifestazioni popolari conosciute come cacerolazo, che terminarono con la rinuncia del presidente de la R\u00faa. Durante il giorno si produssero in differenti punti del paese, con epicentro nella citt\u00e0 di Buenos Aires, gravi disturbi e rivolte sociali. Ci furono scontri con la polizia, dei quali i pi\u00f9 violenti furono quelli nei pressi della Casa de Gobierno, a Buenos Aires. Persero la vita almeno cinque persone.\nDi fronte a questo scenario, il presidente decise di decretare lo stato di assedio, che sospende le garanzie costituzionali dei cittadini.\nL'annuncio fu fatto in diretta televisiva dallo stesso De la R\u00faa.\nSpontaneamente, migliaia di argentini uscirono per le strade percuotendo pentole, disgustati dalle recenti misure civili ed economiche. Pacificamente, la popolazione manifest\u00f2 il proprio scontento durante tutta la notte, mentre la polizia tentava di allontanarli dalla Casa Rosada utilizzando gas lacrimogeno. Durante la notte si dimise il Ministro dell'Economia Domingo Cavallo.\nIl 20 dicembre ci furono nuovi scontri tra polizia e manifestanti in Plaza de Mayo, di fronte alla Casa Rosada, e in altri punti del paese. Diverse persone persero la vita in questi scontri (si calcolano circa trenta morti nei differenti tafferugli).\nAlle quattro dei pomeriggio il presidente pronunci\u00f2 un discorso in televisione, convocando l'\"unit\u00e0 nazionale\" e offrendo al Partido Justicialista il governo del paese. Dopo la risposta negativa, Fernando de la R\u00faa, si dimise.\nSuccessione a De la R\u00faa.\nDopo De la R\u00faa, assunse la presidenza della Nazione in forma \"ad interim\" il presidente provvisorio del Senato, Ram\u00f3n Puerta.\nIl giorno 23 dicembre si riunisce l'Assemblea Legislativa, che nomina come presidente provvisorio della Nazione il fino ad allora Governatore della Provincia di San Luis per il Partido Justicialista, Adolfo Rodr\u00edguez Sa\u00e1.\nNel suo discorso al \"Congreso de la Naci\u00f3n\", il presidente annuncia il \"default\", o cessazione dei pagamenti delle obbligazioni per i prestito ai differenti organismi internazionali di credito, e a privati che avessero in possesso i titoli del debito pubblico argentino.\nUna serie di nuovi scontri, nella \"Casa de Gobierno\" e nel \"Congreso Nacional\" tra alcune fazioni pi\u00f9 radicali dei manifestanti che continuavano ad accorrere agli edifici di governo, e le forze di sicurezza, misero nuovamente in scacco la sicurezza di questo nuovo governo.\nCi furono energiche condanne contro i membri della Corte Suprema di Giustizia, contro i membri del nuovo gabinetto, contro i senatori e i deputati, che non avevano l'appoggio popolare.\nLo slogan pi\u00f9 ricordato dai manifestanti era il \"che se ne vadano tutti\" (\"que se vayan todos\"), che riassumeva lo scontento che attiravano i politici da parte della grande maggioranza della popolazione.\nAlcuni scontri avvennero dentro il Palazzo del Congresso e si produssero piccoli incendi, rotture di vetri e di mobilio.\nSenza l'appoggio di importanti governatori, persino di alcuni del suo stesso partito politico, l'effimero presidente della nazione, Rodr\u00edguez Sa\u00e1, decide di presentare le sue dimissioni il 30 dicembre.\nAssume la presidenza ad interim il presidente della Camera dei deputati Eduardo Cama\u00f1o.\nIl Partido Justicialista propone Eduardo Duhalde come presidente provvisorio. Il 31 di dicembre l'Assemblea Legislativa approva la proposta a grande maggioranza e Duhalde assume l'incarico il giorno 2 gennaio del 2002.\nGoverni di N\u00e9stor Kirchner e della moglie Cristina.\nIl 27 aprile del 2003 si realizz\u00f2 il primo turno delle elezioni presidenziali. Cinque candidati riunirono la maggioranza dei voti: Carlos Menem (24%), N\u00e9stor Kirchner (22%), Ricardo L\u00f3pez Murphy (16%), Adolfo Rodr\u00edguez Sa\u00e1 (14%) e Elisa Carri\u00f3 (14%), ma nessuno arriv\u00f2 al 45% necessario per l'elezione al primo turno.\nCarlos Menem, il candidato vincitore della prima tornata, non si present\u00f2 al secondo turno e fu pertanto eletto presidente N\u00e9stor Kirchner, che assunse il mandato il 25 maggio del 2003, fino al 2007.\nNelle elezioni di quell'anno non si present\u00f2 alla presidenza lasciando spazio alla moglie Cristina Kirchner. \u00c8 stata eletta il 28 ottobre 2007\u00a0\u2013 con il 45,29% \u2013 come capo del Fronte per la Vittoria, il partito fondato assieme al marito, incarnante l'anima di sinistra del peronismo. \u00c8 stata sostenuta anche da una coalizione formata da partiti di centro-sinistra chiamata Concertazione Plurale.\n\u00c8 stata confermata per un secondo mandato alle elezioni presidenziali del 3 novembre 2011 con una netta vittoria attestandosi al 54,11%."}
{"id": "466970", "revid": "110157", "url": "https://it.wikipedia.org/wiki?curid=466970", "title": "Daniel Mendoza", "text": "Mendoza \u00e8 considerato il primo pugile ad aver inserito la \"scienza\" nella \"nobile arte\". Nel 1990 il suo nome \u00e8 stato inserito di diritto nell'International Boxing Hall of Fame.\nBiografia.\nNacque nella povera periferia est della Londra di fine XVIII secolo. Inizi\u00f2 a lavorare come tagliatore di vetro, poi come garzone in una drogheria, attore finch\u00e9 decise di avviarsi alla carriera nella boxe. In poco tempo sconfisse molti avversari importanti e si guadagn\u00f2 cos\u00ec la reputazione di pugile di prima categoria. Nel 1788 a causa di una ferita alla gamba perse l'incontro contro Richard Humphries. Nel 1789 nell'incontro successivo di rivincita per\u00f2 Mendoza vinse in 52 riprese. Nel terzo incontro del 1790 la vittoria fu ancora di Mendoza dopo 15 riprese. In quest'ultimo incontro per la prima volta nella storia della boxe gli spettatori dovettero pagare un biglietto per assistere alla sfida.\nCon il ritiro del potente Benjamin Brain Mendoza venne acclamato come campione d'Inghilterra. Il titolo fu messo in discussione nel 1792 quando fu sfidato da Bill Warr, Mendoza vinse in 23 riprese. I due combatterono di nuovo nel novembre del 1794 con la definitiva vittoria di Mendoza dopo 15 minuti. Negli anni seguenti viaggi\u00f2 in tutta la Gran Bretagna dimostrando a tutti le sue capacit\u00e0. Divenne popolarissimo, specialmente a Londra, i giornalisti paragonarono una sua devastante vittoria alla presa della Bastiglia durante la rivoluzione francese, appena scoppiata in quegli anni. Le sue imprese trasformarono l'immagine dell'ebreo da debole ed incapace di difendesi a potente e degno di rispetto. Fu richiamato a colloquio dal re in persona, Giorgio III. Scrissero canzoni in suo onore, la sua immagine compariva in quadri e i suoi combattimenti divennero motivo di spunto per rappresentazioni teatrali. \nMendoza perse il titolo di campione nel 1795 quando fu sconfitto da John Jackson in 9 riprese. Mendoza torn\u00f2 a Londra e si ritir\u00f2 all'et\u00e0 di 41 anni con la vittoria su Harry Lee nel 1806. Dopo il definitivo ritiro apr\u00ec una scuola di pugilato. Le sue memorie scritte nel 1808 furono pubblicate otto anni dopo. Fece la sua ultima apparizione in pubblico nel 1820 contro Tom Owen, fu sconfitto in 20 riprese. Di personalit\u00e0 intelligente e capace ma allo stesso tempo molto caotica, vinse ingenti premi in denaro ma arriv\u00f2 alla fine della sua vita con notevoli problemi finanziari. Definiva il suo modo di combattere \"uno stile scientifico\", per questo nel 1789 pubblic\u00f2 \"the art of boxing\", in cui metteva in luce tutte le tecniche che adottava. Mor\u00ec lasciando i familiari nella completa povert\u00e0.\nMendoza era relativamente piccolo di statura e molto leggero di peso. Alto 1,70 m per 73 kg di peso, oggi sarebbe rientrato nella categoria superwelter, le categorie di peso saranno fissate solo dalle regole del marchese del Queensbury un secolo pi\u00f9 avanti. Ci\u00f2 non costituiva un limite alle sue capacit\u00e0, egli concentrava la sua azione sul un abile gioco di gambe, su l'utilizzo di pugni diretti e sulla difesa piuttosto che sulla forza bruta. Svilupp\u00f2 nuove tecniche di \"guardia\" e adott\u00f2 nuovi metodi di \"utilizzo del pugno sinistro\". Questa strategia \u00e8 stata definita come \"la scuola di Mendoza\" o come \"la scuola ebraica\", venne comunque criticata in molti circoli di pugilato perch\u00e9 poco aggressiva e vigliacca. I risultati per\u00f2 si vedevano sul ring, in quanto riusciva ad mandare ko avversari molto pi\u00f9 alti e pesanti di lui. Mendoza fu il primo pugile ebreo a raggiungere la notoriet\u00e0."}
{"id": "466971", "revid": "1005847", "url": "https://it.wikipedia.org/wiki?curid=466971", "title": "Giuseppe Albani", "text": "Biografia.\nGiuseppe Albani era figlio di Orazio Albani, II principe di Soriano nel Cimino e di Maria Anna Cybo-Malaspina, figlia di Alderano I Cybo-Malaspina: apparteneva a una nota famiglia della nobilt\u00e0, la quale aveva gi\u00e0 dato alla Chiesa cattolica i cardinali Gian Girolamo Albani, Annibale Albani, Alessandro Albani e, pure, un papa Gianfrancesco Albani, il quale era salito al soglio di Pietro nell'anno 1700 con il nome di Clemente XI.\nAlbani \u2013 dopo avere studiato a Siena ed essere entrato in curia gi\u00e0 sotto il Pontificato di Clemente XIV - fu creato cardinale diacono dal nuovo Papa Pio VII il 23 febbraio 1801, con il titolo di San Cesareo in Palatio. Durante l'occupazione napoleonica di Roma dal 1808 al 1814 fugg\u00ec a Vienna. Fautore del partito pro-Austria all'interno della curia, fermamente contrario alle idee liberali del Risorgimento, si impegn\u00f2 a reprimere con durezza i moti rivoluzionari per l'Unit\u00e0 d'Italia che si svilupparono in Romagna e nelle Marche.\nAlla restaurazione \u00e8 nominato, il 20 maggio 1817, Prefetto della Congregazione per i vescovi. I rapporti con la corte asburgica rimasero tuttavia ottimi. Fu infatti Albani a presentare, nel conclave del 1823, che si concluse con l'elezione di Leone XII, il veto dell'Imperatore Francesco I d'Austria all'elezione del cardinale Antonio Gabriele Severoli. Albani ricevette in seguito pure la croce dell'ordine austriaco di Santo Stefano. Nel dicembre 1824 \u00e8 nominato legato a Bologna.\nGiuseppe Albani prese poi parte a altri due conclavi: quello del 1829 che elesse Papa Pio VIII e quello del 1830-1831 che scelse Gregorio XVI.\nNominato segretario di Stato il 31 marzo 1829 dal neoeletto Papa Pio VIII, lasci\u00f2 la prestigiosa carica non pi\u00f9 di 20 mesi dopo con la morte del Papa, al quale fece comunque erigere un solenne monumento funebre in San Pietro, scolpito da Pietro Tenerani.\nProbabilmente sono da ricondurre pure ad Albani i timidi segnali di apertura che si registrarono durante il breve pontificato di Pio VIII, il quale si era formato alla scuola del cardinale Ercole Consalvi.\nDal 23 aprile 1830 Albani fu bibliotecario della Biblioteca Apostolica Vaticana. Fu poi inviato dal 1831 a Urbino e Pesaro (dove mor\u00ec nel 1834), con l'incarico specifico di mettere ordine nelle legazioni dopo i moti del 1830-1831. Qui acquist\u00f2 il Canale Albani che da lui prese il nome."}
{"id": "466974", "revid": "9", "url": "https://it.wikipedia.org/wiki?curid=466974", "title": "Ernst vom Rath", "text": ""}
{"id": "466982", "revid": "831312", "url": "https://it.wikipedia.org/wiki?curid=466982", "title": "Giro d'Italia 1954", "text": "Il Giro d'Italia 1954, trentasettesima edizione della \"Corsa Rosa\", si svolse in ventidue tappe dal 21 maggio al 13 giugno 1954, per un percorso totale di 4\u00a0337 km (il pi\u00f9 lungo nella storia del Giro). Fu vinto dallo svizzero Carlo Clerici, davanti al connazionale Hugo Koblet (prima 'doppietta' non italiana della storia del Giro, replicata solo dalla Colombia nel 2014).\nClerici, che partecipava come gregario di Koblet, vinse la corsa in seguito a una delle pi\u00f9 famose \"fughe bidone\" della storia del ciclismo: and\u00f2 in fuga con altri quattro corridori durante la sesta tappa (la Napoli-L'Aquila) e ottenne all'arrivo pi\u00f9 di mezz'ora di vantaggio sul gruppo, margine che nessuno fu pi\u00f9 in grado di recuperare nelle tappe successive, nonostante Clerici non fosse un grande scalatore. Fu l'ultimo Giro che vide la partecipazione di Gino Bartali, che concluse la corsa al tredicesimo posto.\nSquadre e corridori partecipanti.\nPartecipano alla corsa quindici squadre composte da sette ciclisti ciascuna, per un totale di 105 ciclisti al via. Oltre alle Nazionali di Germania e Paesi Bassi, tre formazioni, Girardengo-Eldorado, Ideor-Cl\u00e9ment e Guerra-Ursus, sono anch'esse Nazionali, patrocinate da marchi, e gareggiano in rappresentanza rispettivamente di Belgio, Spagna e Svizzera."}
{"id": "466983", "revid": "1305772", "url": "https://it.wikipedia.org/wiki?curid=466983", "title": "Fiorini (disambigua)", "text": ""}
{"id": "466986", "revid": "240277", "url": "https://it.wikipedia.org/wiki?curid=466986", "title": "Giuseppe Cades", "text": "Biografia.\nFiglio di un oriundo francese, Cades fu ammesso giovanissimo all'Accademia di San Luca dopo aver conseguito il primo premio al Concorso Clementino del 1766, ma incontr\u00f2 problemi con il suo maestro Domenico Corvi per la sua eccessiva indipendenza. In questi anni si leg\u00f2 ai circoli degli artisti nordici di passaggio a Roma e pot\u00e9 avvertire in anticipo su molti italiani i primi sintomi del nascente Romanticismo. Nel 1774 dipinse una pala d'altare, \"Martirio di San Benigno,\" per San Benigno Canavese, seguita, tre anni dopo, dall\"'Estasi di San Giuseppe da Copertino\" per la basilica romana dei Ss. Apostoli.\nIn questo periodo Cades entr\u00f2 in contatto con Giacomo Quarenghi e Antonio Canova e lavor\u00f2 per don Abbondio Rezzonico, nipote di Clemente XIII. Nel nono decennio del secolo ottenne commissioni per importanti edifici romani, come Palazzo Borghese, Palazzo Altieri, Palazzo Ruspoli, Palazzo Chigi.\nFu in questi anni che esegu\u00ec alcune delle sue opere pi\u00f9 famose, come la decorazione di un ambiente di Villa Borghese con la storia di Gualtieri d'Anversa (tratta dal Decameron) e la \"stanza dell'Orlando Furioso\" di palazzo Chigi ad Ariccia. Alcune di queste opere furono eseguite con tecniche difficili o comunque sperimentali, come l'encausto e la tempera su muro.\nNei primi anni '90 invi\u00f2 una serie di tele al convento dei Frati Minori di Fabriano, che gi\u00e0 mostrano i segni di una virata classicista di Cades. La morte lo colse nel 1799, impedendogli di terminare una \"Caduta degli Angeli ribelli\" per un cliente russo e il \"Martirio del Beato Signoretto Alliata\" per il Duomo di Pisa.\nAttratto dai grandi modelli del Cinquecento - accanto al \"canonico\" Raffaello le sue opere denotano un indubbio interesse per Michelangelo e per molti esponenti dell'arte del Manierismo - Cades seppe sintetizzare le sue fonti in un originalissimo \"melange\" venato di un precoce interessamento preromantico verso il medioevo.\nIl suo grande virtuosismo nel disegno gli permise di eseguire stampe di altissima qualit\u00e0, una delle quali (la \"Morte di Leonardo da Vinci\") gli fu commissionata nientemeno che da Caterina II di Russia."}
{"id": "466988", "revid": "125866633", "url": "https://it.wikipedia.org/wiki?curid=466988", "title": "Massacro del Circeo", "text": "Il massacro del Circeo (detto anche delitto del Circeo) \u00e8 un caso di rapimento e omicidio avvenuto nel comune italiano di San Felice Circeo (sul litorale pontino, nella zona dell'omonimo promontorio sul mar Tirreno) tra il 29 e il 30 settembre 1975. Le vittime furono due giovani amiche, Donatella Colasanti (Roma, 1958-2005) e Rosaria Lopez (Roma, 1956-1975), che furono attirate con l'inganno da Gianni Guido, Angelo Izzo e Andrea Ghira in una villa di propriet\u00e0 della famiglia di quest'ultimo, col pretesto di una festa, e qui torturate fino a provocare la morte di una di loro, Rosaria.\nStoria.\nI tre responsabili del crimine erano di agiate famiglie romane: Andrea Ghira, ventiduenne, era figlio dell'imprenditore edile ed ex campione olimpico di pallanuoto Aldo Ghira; Angelo Izzo, ventenne, era studente di medicina; Giovanni Guido, detto \"Gianni\", diciannovenne, studiava invece architettura. Ghira e Izzo avevano precedenti penali: due anni prima del massacro, i due avevano compiuto insieme una rapina a mano armata per la quale avevano scontato venti mesi nel carcere di Rebibbia; Izzo, inoltre, nel 1974 aveva violentato due ragazzine insieme a due amici e perci\u00f2 era stato condannato a due anni e mezzo di reclusione, mai scontati a seguito di sospensione condizionale della pena. Ghira dal canto suo si proclamava ammiratore del capo del Clan dei marsigliesi Jacques Berenguer. Tutti e tre i ragazzi erano militanti di movimenti neofascisti. \nRosaria Lopez (19 anni, barista) e Donatella Colasanti (17 anni, studentessa) provenivano da famiglie residenti nel popolare quartiere romano della Montagnola. Le due amiche conobbero due dei tre ragazzi nel settembre 1975, pochi giorni prima del crimine, tramite un amico, risultato poi estraneo al massacro, che esse avevano in comune. Egli le invit\u00f2 a trascorrere un pomeriggio insieme al bar della torre \"Fungo\" dell'EUR: nella circostanza present\u00f2 loro Izzo e Guido; Rosaria e Donatella presero subito in simpatia i ragazzi, che davano a vedere un habitus garbato e un comportamento irreprensibile. In occasione di questo appuntamento, rivelatosi innocuo e gradevole, Izzo e Guido proposero a Rosaria, Donatella e un'altra amica, che all'ultimo decise di non unirsi alla comitiva, di incontrarsi di l\u00ec a qualche giorno per una festa a casa dell'amico comune, ubicata a Lavinio, frazione di Anzio. \nAlle 18:20 del 29 settembre, Izzo e Guido, insieme a Rosaria e Donatella, arrivarono a Villa Moresca, una dimora di propriet\u00e0 della famiglia di Ghira, che non avevano ancora incontrato, che sorgeva sul promontorio del Circeo, in zona Punta Rossa, nel comune di San Felice Circeo in via della Vasca Moresca. I ragazzi dissero alle amiche che l\u00ec avrebbero incontrato un altro amico e che poi si sarebbero recati tutti insieme a Lavinio; dopo qualche ora trascorsa a chiacchierare e ad ascoltare musica, all'improvviso Izzo e Guido cominciarono a fare esplicite avances sessuali alle ragazze, le quali non accondiscesero, provocando una reazione furiosa dei giovani: \nPer pi\u00f9 di un giorno e una notte le due ragazze furono violentate, seviziate, massacrate e insultate dai tre; a Izzo e Guido si era infatti aggiunto Ghira, presentatosi come \"capo del Clan dei Marsigliesi\". Nel mezzo delle torture Guido si assent\u00f2 momentaneamente per cenare a Roma con i suoi familiari, poi fece ritorno al Circeo e si riun\u00ec ai suoi amici aguzzini. Le ragazze furono drogate e Rosaria fu trascinata nel bagno al piano superiore della villa dove fu ulteriormente picchiata e infine annegata nella vasca da bagno. Fatto ci\u00f2, i tre tentarono di strangolare Donatella con una cintura e seguitarono a colpirla di prepotenza. In un momento di distrazione degli aguzzini, Donatella riusc\u00ec a raggiungere un telefono e cerc\u00f2 di chiedere aiuto, ma fu scoperta e ulteriormente colpita con una spranga di ferro. A quel punto ella si lasci\u00f2 cadere a terra e si finse morta; credendo di aver ucciso anche lei, gli aguzzini la rinchiusero insieme al cadavere di Rosaria nel bagagliaio di una FIAT 127 bianca. I tre poi partirono alla volta di Roma, intenzionati a disfarsi dei cadaveri. Donatella rifer\u00ec che, durante il viaggio di ritorno, i ragazzi ridevano allegramente e ascoltavano musica, facendosi beffe delle malcapitate ragazze:\nArrivati nei pressi della casa di Guido, i tre decisero di andare a cenare in un ristorante ove poi furono coinvolti in una rissa con un paio di giovani militanti comunisti incrociati per caso. Lasciarono dunque la vettura con le due ragazze che credevano morte in viale Pola, nel quartiere romano \"Trieste\". Non appena gli aguzzini si furono allontanati, Donatella, pur se in preda a choc, inizi\u00f2 a gridare e a sferrare colpi alle pareti del bagagliaio nel tentativo di richiamare l'attenzione. Alle 22:50, un metronotte si accorse dei rumori che provenivano dalla vettura e allert\u00f2 una vicina volante dei Carabinieri, che diede l'allarme lanciando il seguente messaggio:\nUn fotoreporter, Antonio Monteforte, ascolt\u00f2 il messaggio, ne intu\u00ec la natura e accorse in via Pola, potendo cos\u00ec fotografare l'apertura del bagagliaio e il ritrovamento di Donatella e del cadavere di Rosaria. La ragazza superstite fu portata in ospedale, ove le furono diagnosticate diverse ferite gravi e la frattura del naso, con prognosi di oltre trenta giorni, e in aggiunta le torture le avevano cagionato gravissimi danni psicologici, da cui non si riprese mai completamente. Izzo e Guido furono arrestati entro poche ore, mentre Ghira, messo in allarme da una soffiata, si rese latitante; il mattino dopo i Carabinieri scoprirono la madre e il fratello di quest'ultimo nei pressi dell'abitazione del Circeo e ipotizzarono che Ghira li avesse avvertiti e avesse chiesto aiuto per far sparire eventuali tracce. Alcuni mesi dopo Ghira scrisse una lettera, intercettata dagli inquirenti, agli amici Izzo e Guido, nella quale assicurava loro che sarebbero usciti presto \"per buona condotta\" e minacciava di uccidere Donatella qualora avesse testimoniato contro di loro.\nProcesso.\nLe indagini furono affidate ai Carabinieri, comandati dal maresciallo Gesualdo Simonetti, che anche grazie alle deposizioni di Donatella ricostruirono la dinamica del massacro. Donatella, costituitasi poi parte civile contro i suoi carnefici, fu rappresentata dall'avvocata Tina Lagostena Bassi. Diverse associazioni femministe si costituirono parte civile e presenziarono al processo. Il 29 luglio 1976 arriv\u00f2 la sentenza in primo grado, che irrog\u00f2 l'ergastolo senza alcuna attenuante a Izzo e Guido, e in contumacia a Ghira. Come venne poi appurato, Ghira riusc\u00ec a fuggire in Spagna e adott\u00f2 il falso nome di Massimo Testa de Andres, si arruol\u00f2 nel Tercio (legione straniera spagnola), da cui venne espulso per abuso di stupefacenti nel 1994. Stabilitosi a vivere a Melilla, qui mor\u00ec di overdose nel 1994 e venne sepolto nel locale cimitero. La vera identit\u00e0 della sepoltura a nome Massimo Testa de Andres venne intuita solo nel 2005, quando nel dicembre di quell'anno il cadavere fu riesumato e identificato mediante esame del DNA come appartenente a Ghira. Alcuni familiari delle vittime e la stessa Donatella tuttavia non riconobbero le conclusioni della perizia, sostenendo che le ossa esaminate appartenessero a quelle di un parente di Ghira. Tale ipotesi trova tuttavia come unico (non certo) riscontro una foto scattata dai carabinieri a Roma nel 1995, che ritrae un uomo fisicamente simile a Ghira che cammina in una zona periferica della citt\u00e0.\nNel corso degli anni, presunti suoi avvistamenti sono stati segnalati in Brasile, Kenya, Sudafrica e nel popolare quartiere romano di Tor Pignattara. Nella loro cella nel carcere di Latina, Izzo e Guido avevano appeso un grosso striscione formato stadio, ove campeggiava la scritta \"Corso Trieste 1972 - La Vecchia Guardia\". Nel gennaio 1977 presero in ostaggio una guardia carceraria e tentarono di evadere dal carcere, senza successo. \nLa sentenza fu modificata in appello il 28 ottobre 1980 per Guido e la condanna fu ridotta a trenta anni, dopo la dichiarazione di pentimento e l'accettazione da parte della famiglia della ragazza uccisa di un risarcimento. \nGuido riusc\u00ec in seguito a evadere dal carcere di San Gimignano nel gennaio del 1981 e fugg\u00ec a Buenos Aires, dove fu riconosciuto e arrestato, poco pi\u00f9 di due anni dopo. In attesa dell'estradizione, nell'aprile del 1985 riusc\u00ec ancora a fuggire e nel giugno del 1994 fu di nuovo catturato a Panama, dove si era rifatto una vita come commerciante di autovetture, ed estradato in Italia.\nEventi successivi.\nNel novembre del 2004, nonostante la condanna pendente, i giudici del tribunale di sorveglianza di Palermo decisero di concedere a Izzo la semilibert\u00e0; costui cominci\u00f2 a beneficiarne a partire dal 27 dicembre. Una volta in libert\u00e0, il 28 aprile 2005, rap\u00ec e uccise con un complice due donne, Maria Carmela Linciano (49 anni) e Valentina Maiorano (14 anni), rispettivamente moglie e figlia di Giovanni Maiorano, un pentito della Sacra Corona Unita che Izzo conobbe in carcere a Campobasso. Le vittime furono legate e soffocate e infine sepolte nel cortile di una villetta a Mirabello Sannitico (CB), nella disponibilit\u00e0 della famiglia di Guido Palladino, segretario della associazione \"Citt\u00e0 futura\". Fu accertato, dopo vari esami autoptici, che la ragazza non sub\u00ec violenza sessuale. Questo nuovo fatto di sangue scaten\u00f2 in Italia roventi polemiche. Il 12 gennaio 2007 Izzo fu condannato all'ergastolo per duplice omicidio premeditato, condanna confermata anche in appello.\nDonatella Colasanti \u00e8 morta il 30 dicembre 2005, all'et\u00e0 di 47 anni, a Roma per un tumore al seno, ancora duramente sconvolta per la violenza subita trenta anni prima. Avrebbe voluto assistere al nuovo processo contro Izzo. Le sue ultime parole furono \"Battiamoci per la verit\u00e0\".\nL'11 aprile 2008, dopo 14 anni di carcere, Guido \u00e8 stato affidato ai servizi sociali: il 25 agosto 2009, fruendo di uno sconto di pena grazie all'indulto, la sua detenzione si \u00e8 conclusa. Letizia, sorella di Rosaria, reag\u00ec negativamente a tale circostanza, lamentando in particolare i lunghi periodi di latitanza all'estero di Guido, l'assenza di segni di pentimento da parte sua e non giudicando sufficientemente rigoroso il suo regime di detenzione."}
{"id": "466994", "revid": "287204", "url": "https://it.wikipedia.org/wiki?curid=466994", "title": "Borgo Santa Maria Nuova", "text": "Il Borgo di Santa Maria Nuova \u00e8 uno dei 14 quartieri della citt\u00e0 di Asti che si contende ogni anno, la prima domenica di settembre, con sette comuni della provincia, l'antica corsa del Palio di Asti.Prende il nome dalla antica chiesa di Santa Maria Nuova.\nStoria.\nLe origini.\nIl primo insediamente avvenne nella zona nord orientale del borgo col nome di sobborgo di Monterainero (dal tedesco \"Rehinart\") e mutu\u00f2 il nome dalla vicina collinetta nel settore orientale della citt\u00e0 di Asti, dove in seguito sorse il castello omonimo, che Ferdinando Gabotto riteneva il pi\u00f9 antico della citt\u00e0.\nIl sobborgo prosper\u00f2 e si ingrand\u00ec ai due lati della via Francigena che continuava in citt\u00e0 con la \"contrada maestra\".\nNel 741 \u00e8 attestata l'esistenza della chiesa dedicata a Sant'Antonio Abate (Sant'Antonio di Valbrenta) con convento ed ospedale annessi, che si trovava a pochi passi fuori della cerchia delle mura romane, verso est, ed a sud-ovest di Monterainero, nella valletta di Valbrenta, (oggi corso Dante). Nel 1288 il complesso pass\u00f2 all'ordine degli agostiniani e venne distrutto dagli Spagnoli nel 1650.\nLa chiesa di Santa Maria Nuova.\nProbabilmente intorno alla met\u00e0 del IX secolo sorse la chiesa di Santa Maria Nuova, citata in un documento del \"Cartario Astese\" dell'anno 1009 come gi\u00e0 esistente da tempo (si parla di un fondo situato \"prope Ecclesiae sanctae Mariae, quae dictur Nova\", da non confondere con il pi\u00f9 antico duomo della citt\u00e0, dedicato ugualmente alla Vergine).\nNel 1132 il vescovo Landolfo la affid\u00f2 ai \"canonici mortariensi\".\nAl rettore della chiesa venne inoltre attribuito il titolo di \"priore\", che rest\u00f2 in uso fino al 1798, quando venne mutato nel titolo di \"arciprete\" e si ebbe la nomina del primo parroco del clero secolare.\nPresso la chiesa, i canonici agostiniani costruirono un piccolo monastero, ricostruito e ingrandito nel 1591, che oggi costituisce parte del vecchio ospedale civile. Venne inoltre costruita una struttura ospedaliera, menzionata nel testamento del cronista Guglielmo Ventura, redatto nell'anno 1310.\nLa seconda cerchia di mura.\nNel periodo tra il 1320 e il 1330 il borgo di Santa Maria Nuova venne racchiuso nella seconda cerchia di mura, detta \"dei borghigiani\", che sostituiva un pi\u00f9 antico recinto di spalti e fossati.\nIn questo periodo inizi\u00f2 l'espansione demografica del borgo, a ridosso del \"recinto dei nobili\" ed ai due lati della \"via Maestra\".\nAnche alcune famiglie nobili, come i \"Lupi\" , i \"Lorenzi\" , gli \"Alione\", costruirono alcune residenze nel borgo.\nIl poeta Gian Giorgio Alione defin\u00ec questa zona di Asti Cavallon o Cavallaz, ed in seguito prese anche la denominazione di \"Svizzera\".\nIl Borgo a partire dal XVI secolo divenne la comunit\u00e0 socio\u00a0\u2013 territoriale pi\u00f9 popolosa tra quelle racchiuse nella seconda cerchia di mura della citt\u00e0; aveva dei confini estremamente precisi, era amministrata da un \"rettore\", che restava in carica un anno e si eleggevano quattro \"capi d'arme\".\nDeclino del borgo.\nIn seguito alla guerra franco-spagnola che si scaten\u00f2 nella prima met\u00e0 del XVII secolo nel Monferrato il borgo sub\u00ec la distruzione di molti edifici ed una riduzione della sua popolazione, che raggiunse il minimo di 500 anime nella seconda met\u00e0 del secolo.\nNel 1796 per le difficolt\u00e0 economiche il re Carlo Emanuele IV soppresse diverse congregazioni religiose, incamerandone i beni e l'abbazia di Santa Maria Nova venne messa in vendita all'asta nel 1798. Anche durante l'occupazione napoleonica il monastero rimase invenduto e in abbandono. Nel 1804 la \"commissione degli Ospizi\" del comune di Asti, ottenne il fabbricato per la nuova sede dell'\"Ospedale degli infermi\", inaugurato il 29 settembre del 1810. Nel 1819 si cre\u00f2 nello spazio in precedenza occupato da un giardino che svolgeva anche le funzioni di cimitero, venne creata l'attuale piazza Santa Maria Nuova.\nIl XX secolo.\nCon gli inizi del Novecento, in seguito anche al generale riassetto urbano della citt\u00e0 di Asti, con il definitivo completamento di piazza Alfieri, ricominci\u00f2 il processo di sviluppo ed espansione del borgo, che riprese la propria antica vocazione commerciale fiorita nel periodo medioevale.\nLa chiesa di Santa Maria Nuova.\nLa chiesa ha strutture tardo-gotiche ed \u00e8 inserita nel complesso cinquecentesco del convento utilizzato fino al 2003 come ospedale civile della citt\u00e0.Il campanile ha forme romaniche.\nLa chiesa \u00e8 a navata unica (40\u00a0m di lunghezza per 13\u00a0m di larghezza e 15\u00a0m di altezza). Sull'altare centrale \u00e8 ospitata la grande pala di Gandolfino da Roreto (\"Madonna della colomba\", 1496). Vi si conservano inoltre un \"San Pietro e gli Apostoli\" di anonimo romano del XVI secolo, un \"Sant'Agostino e il miracolo dell'ossessa\" di pittore lombardo del XIII secolo, un\"Adorazione dei Magi\" di pittore veneto del XVIII secolo e \"La fondazione della chiesa dei Santi Apostoli\", della maniera di Giuseppe Bazzani (Mantova, XVIII secolo).\nI confini.\nIl territorio attuale del Borgo di Santa Maria Nuova \u00e8 sorto dall'unione di alcuni nuclei abitativi formatisi a ridosso delle mura romane di levante della citt\u00e0 di Asti, comprendente un'area pentagonale: uno dei lati era costituito dall'antico rivo Valbrenta, ora coperto da corso Dante, un altro era il \"Borgo del Cavallone\" (odierna via Pietro Micca), al cui vertice vi era il castello di Monterainero (oggi inserito nell'omonimo Parco); ancora un altro lato coincide con l'odierno corso alla Vittoria, che prende il nome da una chiesetta omonima sorta nel 1591-1592 in seguito alla vittoria degli astesi sulle truppe di Fabrizio Maramaldo e scomparsa nel 1916.\nLo stemma.\nLo stemma marmoreo gentilizio della chiesetta dei Santi Apostoli presso il cimitero urbano di Asti, dal 1929 collocato sopra l'architrave del portale della chiesa di Santa Maria Nuova, reca al centro la Madonna col Bambino in braccio, sorretta da una bianca nuvola, mentre ai bordi un cartiglio riporta la scritta latina: \"\u201cAbbatia S. Mariae Novae et Apostolorum Canonicorum Regularium 1670\u201d\". Ai lati sono presenti i segni della dignit\u00e0 abbaziale, il bastone pastorale e la mitra.\nNel 1929, il giorno della corsa del Palio, don Stefano Robino, arciprete della chiesa di Santa Maria Nuova, facendo una cronaca dettagliata di quegli avvenimenti, riferisce che \u201c...in mattinata (12 maggio) ha radunati sulla piazza della chiesa parrocchiale i suoi corsieri coi rispettivi fantini nelle assise bianco-rosa del borgo\u2026\u2026\u201d .\nNel 1968 vennero adottati i colori rosa-azzurro bipartiti (che nell'iconografia tradizionale sono i colori dell'abito della Madonna) e alla fine degli anni settanta venne aggiunto al centro del vessillo la riproduzione dello stemma dei canonici lateranensi.\nDai primi anni Ottanta il simbolo del Borgo di Santa Maria Nuova \u00e8 costituito da un labaro partito di rosa e di azzurro. Al centro lo stemma con un grifone rampante, argento membrato e linguato di rosso. Intorno allo stemma, bordato di blu o nero, si legge il seguente cartiglio: \"\u201cSocietas Burgi Sancte Mariae Nove\u201d.\"\nVittorie al Palio di Asti.\nInoltre, il Borgo si assegna la vittoria del 1834, anche se dalla documentazione del Comune di Asti, risulta soltanto il verbale di presentazione dei cavalli partecipanti alla corsa e l'ordine d'arrivo \u00e8 andato perduto."}
{"id": "467003", "revid": "287204", "url": "https://it.wikipedia.org/wiki?curid=467003", "title": "Domenico Corvi", "text": "Biografia.\nGiunto a Roma nel 1736, Corvi ebbe come maestro il pittore Francesco Mancini.\nDopo una serie di lavori in patria e a Palestrina, Corvi cominci\u00f2 ad ottenere importanti commissioni a Roma, per Palazzo Borghese, Palazzo Doria Pamphili, San Marco e il Palazzo dei Conservatori.\nDalla seconda met\u00e0 del Settecento numerose opere gli furono commissionate dal conte, e futuro cardinale, Bernardino Antonelli fra queste, le tele \"Sant'Emidio\" e \"La Trinit\u00e0 con la Maddalena e San Paolino\" (ubicate nel duomo di Senigallia) e \"San Giovanni Evangelista a Patmos\" destinata all'altare di famiglia nella chiesa di San Francesco a Pergola, citt\u00e0 natale degli Antonelli.\nAltre opere gli furono richieste dal cardinale forlivese Camillo Merlini Paolucci per la cappella della Chiesa di San Marcello al Corso, a Roma, ospitante il sepolcro dello zio, il cardinale Fabrizio Paolucci: si tratta delle due tele di ispirazione veterotestamentaria \"Il sacrificio di Isacco\" e \"Il ritrovamento di Mos\u00e8\".\nUna serie di dipinti a tema medievale, commissionatigli dal ramo dei Colonna di Sciarra, mostra gi\u00e0, accanto alle ovvie citazioni di Batoni e Mengs, elementi di sensibilit\u00e0 protoromantica, con atmosfere quasi da romanzo gotico (come nella \"Santa Margherita Colonna scaccia i demoni\", del 1770).\nNel 1771 affresc\u00f2, con un \"Trionfo di Apollo\", una sala di Villa Borghese, che dot\u00f2 nel 1782 di un altro, celebratissimo affresco raffigurante l\"Aurora\". nel 1773 dipinge la sua pi\u00f9 bella pala per la Chiesa dei Conti Antonelli, presso il loro palazzo a Brugnetto di Senigallia, dove ritrae, per la prima volta nella storia della pittura, una piet\u00e0 al maschile dove Dio \u00e8 Padre e Madre. sempre per la stessa committenza decora, insieme a Felice Giani, alcune sale del piano nobile tra cui il famoso salone dei Cesari e delle cacce. Agli anni tra il 1774 e il 1778 risale la commissione per un ciclo di grandi tele per l'abbazia di Soletta.\nL'artista fu anche un accademico dell'Arcadia. Fu maestro di Giovanni Pichler e Francesco Alberi.\nCollegamenti esterni.\nll conte Bernardino Antonelli non era e non sar\u00e0 mai cardinale. In casa sua i cardinali erano o saranno lo zio Niccol\u00f2 e il fratello Leonardo."}
{"id": "467008", "revid": "1924342", "url": "https://it.wikipedia.org/wiki?curid=467008", "title": "Blog 27", "text": "Blog 27 \u00e8 stato un gruppo musicale polacco fondato nel 2005.\nStoria.\nInizialmente composto dalla presenza di due ragazze leader: Tola Szlagowska e Alicja Boratyn, nate entrambe nello stesso giorno, il 27 novembre 1992. Il nome del gruppo fu preso dalla passione delle due ragazze di aggiornare i loro blog, e dal giorno di nascita (27) che le accomuna.\nA fine ottobre del 2006 una delle componenti, Alicja, ha abbandonato il gruppo, ma Tola ne ha continuato i progetti con il nome Blog 27 facendosi supportare dai ballerini e gli strumentisti.\nDebuttano, con il loro primo singolo \"Uh la la la\" (cover della canzone di Alexia), nell'estate del 2005. Dalla realizzazione del videoclip, in molti, in Polonia, pensarono che le ragazze non fossero polacche. Pi\u00f9 successo, per\u00f2, fu portato dal singolo \"Hey Boy (Get Your Ass Up)\" (cover della canzone dei Teddybears STHLM) uscito verso la fine del 2005. Da allora si inizi\u00f2 a scrivere di loro nelle riviste giovanili locali come \"Bravo\" e \"Popcorn\". Il 27 novembre 2005, nel giorno del loro tredicesimo compleanno, usc\u00ec il loro primo album \"&lt;LOL&gt;\" il quale, nelle prime settimane di vendita, risult\u00f2 tra i primi posti degli album pi\u00f9 venduti in Polonia. A fine dicembre 2005 arriv\u00f2 al sesto posto.\nAd aprile del 2006 \u00e8 stato girato il videoclip del terzo singolo \"Wid Out Ya\", trasmesso nelle radio dal mese successivo\nAll'inizio del 2006 \u00e8 stata iniziata una tourn\u00e9e al di fuori dei confini polacchi: Le ragazze sono state ospitate in vari programmi televisivi tedeschi oltre ad aver fatto un tour in Germania, Austria e Svizzera con i Tokio Hotel. I concerti si sono svolti a Berlino, Zurigo, Monaco di Baviera, Vienna e altre citt\u00e0 pi\u00f9 piccole. Nei paesi germanofoni sono state conosciute per lo pi\u00f9 nelle televisioni locali partecipandovi (per esempio su \"Viva Germany\" o a \"Top of the Pops\" sull'emittente \"RTL2\") e sulle interviste delle varie riviste.\nIl singolo \"Uh la la la\", ripubblicato internazionalmente, ha scalato la classifica dei singoli pi\u00f9 venduti in Germania, arrivando alla posizione #17 e rimanendo in top30 per 5 settimane. In Austria \u00e8 arrivato alla posizione #23, in Svizzera al #36.\nIl secondo singolo, \"Hey boy(Get Your Ass Up)\", \u00e8 stato pubblicato internazionalmente il 21 aprile 2006. Il videoclip \u00e8 stato mandato in onda dalla settimana precedente dalle stazioni musicali tedesche ed \u00e8 arrivato subito in alto nella lista interattiva del programma \"Get the Clip\" su Viva Plus.\nNel corso del 2006 verr\u00e0 messo in vendita l'album in Europa, Australia, Stati Uniti d'America e Giappone, supportato da un Promo-Tour nell'estate di quell'anno. Durante il 2006 le Blog 27 hanno vinto agli MTV EMA, diventando le vincitrici pi\u00f9 giovani negli ultimi anni. Nell'ottobre di quell'anno, tuttavia, Alicja ha abbandonato il gruppo ma Tola ne ha proseguito le attivit\u00e0.\nDopo un periodo di pausa nel 2007 (anno durante il quale l'ex componente debutter\u00e0 come solista con un album), il gruppo torna sulle scene musicali nell'aprile del 2008 con il secondo album \"Before I'll Die\" e il singolo di lancio \"Cute (I'm Not Cute)\". L'album presenta sonorit\u00e0 pi\u00f9 hip hop e pop punk del precedente."}
{"id": "467011", "revid": "125395404", "url": "https://it.wikipedia.org/wiki?curid=467011", "title": "Brigata meccanizzata &quot;Sassari&quot;", "text": "La Brigata Sassari \u00e8 una brigata di fanteria meccanizzata dell'Esercito Italiano, parte della Divisione \"Acqui\". Il 151\u00ba reggimento fanteria \"Sassari\", con sede a Cagliari in caserma Monfenera, e il 152\u00ba reggimento fanteria \"Sassari\" con sede a Sassari in caserma Gonzaga, insieme costituiscono il nucleo storico della brigata. \u00c8 una delle unit\u00e0 italiane pi\u00f9 presenti nei teatri operativi in operazioni di risoluzione delle crisi (CRO - Crisis Response Operations) ed \u00e8 classificata dall'Esercito come \"forza di proiezione\".\nStoria.\nLa Brigata Sassari (\"Tattaresa\") \u00e8 stata costituita il 1\u00ba marzo 1915 da due reggimenti, il 151\u00ba fanteria a Sinnai (Cagliari) e il 152\u00ba fanteria stanziato a Tempio Pausania: la particolarit\u00e0 di questi reparti \u00e8 che sono composti quasi interamente da sardi, e quindi sono uniti da un forte senso di gruppo. Gi\u00e0 in passato vi erano stati gruppi militari formati da conterranei sardi, tra cui la Cohors II Sardorum in epoca romana, schierata in Nord Africa e costituita solo da ausiliari sardi, diversi tercios reclutati nel periodo iberico, il Reggimento di Sardegna in quello sabaudo e la Brigata Cagliari operante tra il 1862 ed il 1991. Secondo alcune testimonianze raccolte negli anni, tenendo ben conto che, a parte l'articolo del giornale \"La Nuova Sardegna\", non esiste alcun documento ufficiale che confermi questa notizia, la decisione di costituire una brigata di soli Sardi avrebbe avuto origine da una rissa concitata tra un esiguo gruppo di artiglieri sardi e un reggimento di \"continentali\", al termine della quale il primo riusc\u00ec a mettere fuori gioco il secondo.\nDurante la prima guerra mondiale.\nLa Brigata \"Sassari\" venne subito messa in servizio nella prima guerra mondiale, quando combatt\u00e9 sull'Isonzo e ottenne la citazione sul bollettino del Comando Supremo come migliore unit\u00e0, per le sue azioni eroiche negli scontri di Bosco Cappuccio, Bosco Lancia e Bosco Triangolare.\nNel 1916 combatt\u00e9 sull'Altopiano di Asiago, ricevendo la prima medaglia d'oro per la riconquista dei monti del massiccio delle Melette (il Monte Fior, il Monte Castelgomberto, il Monte Spil e il Monte Miela) e del Monte Zebio.\nUna narrazione di tali eventi si trova nel memoriale \"Un anno sull'Altipiano\" di Emilio Lussu, ai tempi un ufficiale della Brigata.\nNel novembre e dicembre 1917, in seguito alla Battaglia di Caporetto, la \"Sassari\" combatt\u00e9 sul Piave per fermare le truppe austriache che gi\u00e0 avevano occupato tutto il Friuli e parte del Veneto.\nNel 1918 combatt\u00e9 nella battaglia dei Tre Monti prendendo il Col del Rosso, il Col d'Ecchele e il Monte Valbella, ottenendo una seconda medaglia d'oro.\nLa Brigata \"Sassari\" ebbe in queste azioni un alto numero di vittime, il 13,8% degli effettivi contro il 10,4 della media nazionale (138 \"Sassarini\" ogni 1000 incorporati contro la media nazionale di 104). Le perdite subite furono 3.817 tra morti e dispersi, e 9.104 tra mutilati e feriti.\nLa Brigata (che generalmente inquadrava 6000 soldati) venne ricostituita due volte; per rigenerarla furono trasferiti nelle sue file i soldati sardi che militavano in altri reggimenti. \nPer questo sforzo venne insignita di:\nDal 1920 al 1934.\nNel 1926 la Brigata fanteria \"Sassari\" venne rinominata 12\u00aa Brigata fanteria e vi conflu\u00ec il 12\u00ba Reggimento fanteria, proveniente dalla Brigata \"Casale\".\nNel 1934 assunse il nome di Brigata fanteria \"Timavo\", subordinata alla 12\u00aa Divisione fanteria \"Timavo\".\nDurante la seconda guerra mondiale.\nNel 1939 la Brigata cambi\u00f2 di nuovo ordinamento, diventando 12\u00aa Divisione fanteria \"Sassari\", perdendo il 12\u00ba Reggimento fanteria e acquisendo il 34\u00ba Reggimento artiglieria.\nServ\u00ec sui Balcani nel 1941 con la II Armata, sfondando le linee jugoslave e prendendo Tenin, citt\u00e0 che divenne sede del Comando di Divisione fino al 1943, quando successivamente alla caduta del regime fascista il 25 luglio 1943 la Divisione venne dislocata - sempre al comando del generale Francesco Zani - nell'ambito dello schieramento posto a difesa di Roma dal possibile attacco da parte delle truppe tedesche.\nLa \"Sassari\" era una delle pochissime divisioni di fanteria italiane ad essere state convertite secondo il nuovo ordinamento Mod. 43 del Regio Esercito, con una buona disponibilit\u00e0 di veicoli corazzati.\nNei giorni successivi alla proclamazione dell'Armistizio, reagendo all'attacco sferrato dalle truppe dell'ex alleato nell'ambito dell'Operazione Achse, prese parte attiva ai combattimenti in difesa della citt\u00e0 in localit\u00e0 Porta San Paolo insieme alle Divisioni \"Granatieri di Sardegna\" e \"Ariete II\" unitamente ai civili romani.\nIl 10 settembre, a seguito della fuga di Vittorio Emanuele III da Roma e delle condizioni di resa concordate con l'alto Comando tedesco mentre ancora infuriavano i combattimenti, la Divisione dovette consegnare le armi ai tedeschi e venne sciolta.\nInno ufficiale.\nL'inno ufficiale della Brigata \"Sassari\" \u00e8 \"\"Dim\u00f2nios\" (\"Dimonios\"\") (Diavoli), scritto nel 1994 in lingua sarda.\nOnorificenze.\n151\u00ba e 152\u00ba Reggimento\n151\u00ba Reggimento\n152\u00ba Reggimento"}
{"id": "467012", "revid": "7", "url": "https://it.wikipedia.org/wiki?curid=467012", "title": "Giovan Battista Carlone", "text": ""}
{"id": "467013", "revid": "712828", "url": "https://it.wikipedia.org/wiki?curid=467013", "title": "Jacen Solo", "text": ""}
{"id": "467014", "revid": "1318658", "url": "https://it.wikipedia.org/wiki?curid=467014", "title": "Tocat\u00ec", "text": "Tocat\u00ec \u2013 Festival Internazionale dei Giochi in Strada, \u00e8 una manifestazione italiana di Giochi e Sport Tradizionali che si svolge ogni anno a Verona a met\u00e0 settembre.\nIl nome del festival deriva dall'espressione veneta \"toca a ti\", ovvero \"tocca a te, \u00e8 il tuo turno\".\nLa manifestazione \u00e8 incentrata sulla riscoperta, la valorizzazione e la salvaguardia dei Giochi e Sport Tradizionali che vengono praticati da comunit\u00e0 di giocatori e giocatrici, in quanto ritenuti parte fondamentale della cultura di un territorio, come riconosciuto anche dall'UNESCO nella Carta Internazionale del Gioco Tradizionale, stesa nel 2003.\nIl Tocat\u00ec, organizzato a partire dal 2003, si svolge in un'area di 200.000 metri quadrati del centro storico e ha la durata di tre giorni, durante i quali le comunit\u00e0 ludiche tradizionali propongono oltre 50 giochi, tra quelli italiani e quelli di un ospite d'onore: ogni anno, infatti, viene ospitata una delegazione di giochi provenienti da un paese o regione del mondo.\nLa manifestazione \u00e8 organizzata e ideata dall'Associazione Giochi Antichi Verona, in collaborazione con l'assessorato alla Cultura del Comune di Verona, e gode del patrocinio del Ministero della Cultura, della Regione del Veneto e della Provincia di Verona.\nI giochi.\nLe attivit\u00e0 ludiche che si svolgono durante il festival sono giochi tradizionali, spesso tramandati da secoli, strettamente legati al territorio.\nDi seguito i giochi proposti durante la manifestazione.\nAltre attivit\u00e0.\nOltre ai giochi tradizionali, il festival promuove esposizioni, installazioni urbane e d'arte, incontri e convegni, laboratori didattici, concerti di musica tradizionale e degustazioni di prodotti tipici della tradizione veronese, insieme a specialit\u00e0 del paese europeo ospite.\nAl festival collabora anche l'universit\u00e0 di Verona: le facolt\u00e0 di Lingue e Letterature Straniere, Scienze Motorie, Economia e Lettere e Filosofia contribuiscono con varie iniziative e appuntamenti, inoltre merita menzione il corso accademico sui giochi tradizionali promosso dalla facolt\u00e0 di Scienze Motorie per l'anno accademico 2009/2010.\nAnche la web radio dell'ateneo, Fuori Aula Network, \u00e8 coinvolta nella realizzazione di elementi multimediali per il sito del Tocat\u00ec."}
{"id": "467016", "revid": "121117385", "url": "https://it.wikipedia.org/wiki?curid=467016", "title": "Laghi Alimini", "text": "I laghi Alimini o laghi di Limini sono due laghi pugliesi situati a nord della citt\u00e0 di Otranto, in provincia di Lecce. I due laghi sono collegati da un canale, denominato \"Lu Strittu\". L'appellativo del luogo deriva dal nome greco antico e bizantino \u03bb\u03af\u03bc\u03bd\u03b7 (traslitterato \"l\u00edmn\u0113\"), che tradotto in italiano significa lago, palude o bacino.\n\"Alimini Grande\" \u00e8 stato generato dalla continua erosione del mare, e si estende in lunghezza per circa 2,5\u00a0km e ha una profondit\u00e0 di circa 4 metri.\nIl bacino di Alimini Grande \u00e8 circondato quasi completamente da una fascia rocciosa, riccamente ricoperta da folte pinete e macchia mediterranea. Il tratto settentrionale, chiamato \"Palude Traguano\", \u00e8 pressoch\u00e9 basso e sabbioso; qui sono presenti numerose sorgenti, fra cui la principale chiamata \"Zudrea\" che alimenta il lago insieme con il mare. La percentuale di salinit\u00e0 del lago \u00e8 quasi dello stesso valore di quella del mare, perch\u00e9 appunto, il mare confluisce in esso. I fondali del lago sono ricchi di molluschi e una gran parte del fondale \u00e8 ricco di \"Ruppia maritima\".\n\"Alimini Piccolo\" \u00e8 generato da numerose sorgenti di acqua dolce, ed \u00e8 chiamato anche \"Fontanelle\". Si estende in lunghezza per circa 2\u00a0km e la profondit\u00e0 non supera i 2 metri. Il lago, che ha sponde basse e pianeggianti, viene alimentato dalla falda freatica del canale \"Rio Grande\" che a sua volta \u00e8 generato dalle numerose sorgenti presenti presso la vicina \"Serra di Montevergine\". Le acque del lago sono quasi sempre dolci, ma durante la stagione estiva, con il fenomeno di evaporazione delle acque, il lago tende a diventare salino.\nLa vegetazione intorno ai due bacini d'acqua \u00e8 ricchissima e si possono ammirare varie specie di piante, fra cui la rarissima orchidea di palude (\"Anacamptis palustris\"), la castagna d'acqua (\"Trapa natans\"), una specie in via di estinzione in Italia, formata da grossi frutti della stessa sembianza della castagna, e l'erba vescica (\"Utricularia vulgaris\"), una pianta carnivora, dotata di minuscoli pettini che, appena sono toccati da insetti, aprono delle vesciche che aspirano al proprio interno le prede. Importante la presenza della periploca maggiore, specie a rischio di estinzione.\nI laghi sono inoltre habitat importante per numerosi animali fra i quali folaghe e moriglioni.\nMolto ricca l'avifauna della riserva, costituita da specie migratorie come la cicogna bianca, il fenicottero, dalle gru e dalle oche selvatiche e da alcuni gruppi di cigni. Altri uccelli acquatici sono il germano reale, lo svasso, la marzaiola, la folaga, la gallinella d'acqua e il cavaliere d'Italia. Presenti anche specie di rapaci come le albanelle e i falchi di palude, i gheppi, i nibbi, i falconi pellegrini, le poiane e le aquile imperiali e le aquile del Bonelli. Presenti anche rapaci notturni come il gufo reale, il gufo comune, l'allocco, la civetta e il barbagianni\nNei boschi che circondano i laghi \u00e8 possibile trovare un'avifauna altrettanto ricca, costituita da fringuelli, tordi, storni, merli, scriccioli, usignoli e picchi. Comuni anche il fagiano e la quaglia. I laghi permettono la vita anche di numerosi rettili, come la testuggine d'acqua e di terra, bisce d'acqua, del cervone, della vipera comune e del colubro leopardino. Molto comuni sono i rospi, che spesso raggiungono notevoli dimensioni grazie alla generosa quantit\u00e0 di cibo, le rane, le salamandre e il tritone italico.\nI mammiferi pi\u00f9 comuni sono quelli pi\u00f9 tipici del bioma mediterraneo, quali i roditori come i topi campestri, i ghiri, i moscardini, i conigli selvatici e il topo quercino.\nMolto comuni sono anche i tassi, le donnole, le faine, i ricci. Pi\u00f9 difficili da vedere sono i furtivi e aggressivi gatti selvatici.\nCostituiscono uno dei luoghi naturali pi\u00f9 pregiati del Salento, con un ecosistema che ospita varie specie animali e vegetali, proposta come Sito di Importanza Comunitaria europeo (pSIC).\nTra i maggiori luoghi di pregio dell'oasi dei laghi Alimini, \u00e8 da segnalare sulla costa la baia dei Turchi. Selvaggia e incontaminata, \u00e8 raggiungibile solo a piedi, ed \u00e8 il luogo dove, secondo la leggenda, sarebbero sbarcati i guerrieri turchi nell'ambito della battaglia di Otranto del XV secolo."}
{"id": "467017", "revid": "2218033", "url": "https://it.wikipedia.org/wiki?curid=467017", "title": "Erinaceus europaeus", "text": "Il riccio comune, talvolta detto anche riccio europeo (\"Erinaceus europaeus\" ), \u00e8 un mammifero della famiglia Erinaceidae, spesso impropriamente chiamato porcospino (che invece fa riferimento all'istrice). Il riccio presenta caratteristiche morfologiche arcaiche (come la formula dentaria e la conformazione del cervello) che lo accomunano ai primi mammiferi comparsi sulla Terra al termine del Cretaceo, rispetto ai quali non si \u00e8 differenziato di molto: nel corso di milioni di anni ha solamente evoluto il caratteristico rivestimento di aculei.\nDistribuzione e habitat.\nCon numerose sottospecie (\"Erinaceus europaeus amurensis\", \"Erinaceus europaeus centralrossicus\", \"Erinaceus europaeus consolei\", \"Erinaceus europaeus dealbatus\", \"Erinaceus europaeus europaeus\", \"Erinaceus europaeus hispanicus\", \"Erinaceus europaeus italicus\", \"Erinaceus europaeus koreensis\", \"Erinaceus europaeus occidentalis\"), si \u00e8 diffuso in gran parte dell'Europa: a nord, fino alle zone costiere della Penisola scandinava e ad est, fino alla Siberia. Inoltre \u00e8 stato introdotto in Gran Bretagna ed Irlanda dove, in alcuni casi, \u00e8 risultato nocivo.\nDurante il XIX secolo \u00e8 stato inoltre introdotto accidentalmente (a causa di esemplari letargici nascosti in balle di fieno) in Nuova Zelanda. In Italia la specie \u00e8 diffusa con tre sottospecie (oltre alla sottospecie nominale, anche \"consolei\" ed \"italicus\") in gran parte del territorio nazionale, comprese Sicilia e Sardegna (le cui popolazioni, cos\u00ec come quelle iberiche, risultano geneticamente ben differenziate da quelle continentali), nel Triveneto la specie vive in simpatria con l'affine \"Erinaceus roumanicus\" (fino a poco tempo fa considerata sottospecie di \"E. concolor\").\nDescrizione.\nDimensioni.\nIl riccio comune misura fino a 25\u201327 cm di lunghezza, per un peso che solo eccezionalmente supera il chilogrammo (anche se in vista dell'inverno il peso pu\u00f2 raddoppiare): la coda di solito raggiunge i 2,5 cm di lunghezza.\nAspetto.\nIl riccio presenta cranio allungato e un piccolo cervello, la maggior parte del quale \u00e8 addetta alla decodificazione dei segnali di natura olfattiva, rendendo l'olfatto il principale senso del riccio. Il naso \u00e8 grosso, nero ed assai mobile: i canali olfattivi sono costantemente umettati da una mucosa. Anche il senso del tatto \u00e8 ben sviluppato; meno importante per il riccio \u00e8 la vista; ci\u00f2 nonostante, i ricci sono in grado di vedere fino a 30 m di distanza di giorno e 12 m di notte. Nonostante le piccole orecchie seminascoste dal pelo, i ricci sono in grado di udire frequenze comprese fra i 250 ed i 60.000 Hz, quindi ben dentro gli ultrasuoni: ci\u00f2 aiuta l'animale nella ricerca del cibo.\nI ricci presentano forti ossa mascellari ed una chiostra dentaria di 36 denti: i due lunghi denti frontali, che possono a prima vista sembrare canini, sono in realt\u00e0 incisivi modificati.\nIl corpo \u00e8 tozzo ed a forma di pera: infatti al muso lungo, appuntito e leggermente rivolto all'ins\u00f9 si contrappongono il collo corto e il quarto posteriore arrotondato. Le zampe sono corte e tozze, ma i piedi hanno forma allungata e presentano tutti 5 dita con unghie appuntite: le impronte lasciate dalle zampe posteriori son assai diverse da quelle lasciate dalle zampe anteriori, al punto che possono essere scambiate dai neofiti per tracce di animali di specie differenti.\n Inoltre gli aculei variano di colore al cambio di stagione: infatti nelle stagioni fredde, autunno e inverno, gli aculei assumono un colore marroncino pi\u00f9 scuro rispetto alle stagioni calde, primavera ed estate, in cui presentano un colore pi\u00f9 chiaro. A questo cambiamento partecipa anche il pelo, che a seconda della stagione assume un colore pi\u00f9 chiaro o un colore pi\u00f9 scuro.\nLe aree di pelle nuda (cerchi perioculari, orecchie, zampe e naso) sono di colore nero: il pelo \u00e8 ispido e di un colore che va dal grigiastro al \"beige\": nell'area che comprende la fronte, i fianchi ed il dorso, il pelo cede il posto ad aculei (peli modificati) lunghi circa 2 cm e di colore nero striato trasversalmente di biancastro. Gli aculei sono appuntiti e cavi, presentano carenature laterali e ciascuno di essi \u00e8 munito di un muscolo innervato che ne permette l'erezione quando l'animale \u00e8 eccitato o in stato d'allerta: ciascun esemplare possiede fino a 6000 aculei.\nOltre a proteggere l'animale da eventuali aggressori, gli aculei prevengono anche seri danni dovuti ad urti o cadute: ciascun aculeo, infatti, presenta nei pressi del follicolo pilifero un restringimento che lo rende flessibile, in modo tale da assorbire urti anche di una certa entit\u00e0.\nNei ricci \u00e8 presente una mutazione recessiva che porta alla nascita di esemplari dal pelo uniformemente color crema, anche se con occhi di colore nero (dunque non si tratta di albini): tale mutazione \u00e8 particolarmente frequente sull'isola di Alderney. Pare che i ricci con questa mutazione (cosiddetti \"biondi\", mentre su Alderney essi vengono denominati \"spike girls\", \"ragazze spinose\") non vengano attaccati dalle pulci.\nBiologia.\nIl riccio \u00e8 un animale esclusivamente notturno: si pensa che le abitudini notturne non siano tanto una necessit\u00e0 dettata da esigenze di difesa, in quanto la cortina di aculei di cui dispongono li rende praticamente invulnerabili ai predatori, quanto piuttosto di un adattamento allo stile di vita delle proprie prede, che sono molto pi\u00f9 abbondanti durante la notte. Nonostante appaia un animale goffo e generalmente si muova lentamente, il riccio \u00e8 in grado di correre velocemente e si dimostra anche un ottimo nuotatore.Durante il giorno riposa nascosto nella sua tana, costituita solitamente da una cavit\u00e0 del suolo posta nel sottobosco, fra i tronchi e le foglie cadute. Durante la notte esce alla ricerca di cibo, percorrendo tragitti sempre uguali: non teme di attraversare spazi aperti in quanto \u00e8 ben protetto dalla corazza di aculei.In una notturna i ricci percorrono 1-3 km, muovendosi in territori di caccia che possono estendersi fino a 30-100 ettari (da 300.000 m\u00b2 a 1 km\u00b2). Le femmine, che si spostano pi\u00f9 lentamente, hanno campi d'azione massimi di una decina d'ettari di superficie (100.000 m\u00b2). Generalmente, gli esemplari che vivono in ambienti aperti si muovono di pi\u00f9 rispetto a quelli che si stabiliscono in aree boschive o riparate. Durante l'estate cambia dalle 20 alle 30 volte tana.\nQuando un riccio incontra un possibile pericolo, normalmente, reagisce immobilizzandosi e drizzando gli aculei sul dorso. Poi, se l'intruso lo tocca, si appallottola su se stesso. In questo procedimento, il riccio \u00e8 aiutato da una fascia muscolare sulla schiena che, contraendosi, va a stringersi in un sacco cutaneo tutto il corpo e gli arti. L'aggressore si trova cos\u00ec dinnanzi un'impenetrabile cortina di spine: questa tattica, tuttavia, risulta inefficace con le volpi, che urinando sull'animale appallottolato lo costringono ad uscire dalla corazza, per poi finirlo mordendolo sul delicato muso, e con le automobili, di fronte alle quali l'animale si appallottola, venendo inevitabilmente travolto ed ucciso. Sono infatti fra i due ed i tre milioni i ricci che ogni anno perdono la vita in questo modo mentre attraversano le strade, tanto che nel Regno Unito le popolazioni di riccio vengono monitorate contando il numero di carcasse ritrovate su alcune delle strade pi\u00f9 frequentate sia dagli autisti che da questi animali.\nIl riccio ha abitudini solitarie e scontrose: tende generalmente ad evitare i contatti coi conspecifici, dei quali avverte la presenza con l'udito o l'olfatto, mentre nel percepire l'avvicinarsi di un estraneo va subito in allerta. Tuttavia, in caso di contatto i ricci non disdegnano lo scontro diretto, che viene risolto in base alle dimensioni ed all'et\u00e0 degli esemplari.\nDurante i mesi invernali (fra ottobre ed aprile), il riccio \u00e8 solito cadere in letargo: tale operazione risulta per\u00f2 piuttosto rischiosa per l'animale, in quanto nel caso in cui esso non abbia accumulato una quantit\u00e0 di grasso corporeo sufficiente nel corso della bella stagione, potrebbe morire per inedia. Ci\u00f2 succede soprattutto agli esemplari giovani. In casi di freddo estremo, l'animale (la cui temperatura corporea scende dai 35\u00b0C soliti ai 10\u00b0C, mentre i battiti cardiaci calano da 190 a 20 al minuto) pu\u00f2 anche uscire dal letargo per andare alla ricerca di cibo. Per il letargo, il riccio raccoglie una buona quantit\u00e0 di muschio e foglie secche che fungeranno da giaciglio.\nL'aspettativa di vita media in natura \u00e8 di circa 3 anni, sebbene possano raggiungere gli 8 anni di et\u00e0 in assenza di pericoli e soprattutto se tenuti lontani dalle strade. In cattivit\u00e0 possono vivere fino a 10 anni.\nAlimentazione.\nPer la variegata dieta che assume, \u00e8 un animale onnivoro.\nL'alimentazione del riccio si basa su invertebrati di vario tipo, su uova e nidiacei, rettili ed anfibi; non disdegna nemmeno di mangiare piccoli mammiferi, soprattutto topi, di cui \u00e8 considerato un cacciatore spietato in quanto uccide gli adulti e dissotterra i nidi per nutrirsi dei piccoli.\nLa credenza che i ricci si nutrano prevalentemente di vipere si rivela fondata solo in casi eccezionali: l'animale non teme infatti i morsi velenosi, in quanto i denti veleniferi sono pi\u00f9 corti degli aculei e raramente riescono a penetrare il rivestimento di peli ispidi che protegge l'animale.\nIn caso di necessit\u00e0, i ricci mangiano senza problemi anche ghiande, bacche, frutta nutrendosi in casi estremi anche di foglie.\nIl latte vaccino \u00e8 un veleno per i ricci: non potendo digerire il lattosio, esso provoca in loro forti diarree, che conducono alla morte dell'animale.\nRiproduzione.\nLa gestazione pu\u00f2 durare dai 30 fino ai 50 giorni e il numero di piccoli che nascono pu\u00f2 variare da 1 a 9. Il parto avviene nel periodo fra maggio e ottobre, ma se la femmina si riproduce in anticipo potr\u00e0 partorire due volte. Il pene del maschio \u00e8 piccolo ed aderente al corpo, tranne nel periodo dell'accoppiamento, mentre la vagina della femmina \u00e8 posta all'estremit\u00e0 posteriore dell'addome ed in entrambi i sessi si trovano cinque coppie di capezzoli. Dopo il rituale del corteggiamento, nel quale il maschio mordicchia gli aculei della femmina, questa abbassa gli aculei e la penetrazione avviene con il maschio sul dorso. I piccoli nascono gi\u00e0 con gli aculei, ricoperti per\u00f2 da una membrana per proteggere la madre durante il parto; dopo 36 ore questi primi aculei saranno sostituiti da un nuovo mantello sviluppatosi all'interno e da un ulteriore terzo mantello che sostituir\u00e0 definitivamente i primi due. Dopo un mese e mezzo, i piccoli rassomigliano completamente agli adulti.\nRapporti con l'uomo.\nNell'antica Roma, il riccio veniva allevato per la sua carne; inoltre il pelo aculeato del dorso veniva utilizzato per cardare la lana e come componente dei frustini per spronare i cavalli e per svezzare i vitelli. Col tempo, la fitta copertura di aculei ha fatto s\u00ec che il riccio venisse accostato ai capelli, infatti le ceneri di questi animali, mischiate alla resina ed applicate sulla testa, erano ritenute erroneamente un rimedio contro la calvizie.\nAttualmente il riccio \u00e8 una specie protetta dalle leggi italiane, pertanto non si pu\u00f2 n\u00e9 cacciare, n\u00e9 detenere in cattivit\u00e0."}
{"id": "467018", "revid": "125223436", "url": "https://it.wikipedia.org/wiki?curid=467018", "title": "Mao Dante", "text": " \u00e8 un manga del 1971 di G\u014d Nagai, creatore di altre opere quali \"Mazinga\", \"Ufo Robot Goldrake\", \"Jeeg robot d'acciaio\" e \"Devilman\". \"Mao Dante\" \u00e8 comunemente considerato il precursore di quest'ultimo. Il manga \u00e8 incompleto.\nIn un'intervista concessa nell'aprile 2007, durante una visita in Italia, l'autore ha affermato che trasse l'ispirazione per creare Mao Dante da un'edizione della Divina Commedia illustrata da Gustave Dor\u00e9.\nIl manga \u00e8 stato pubblicato in Italia prima da Granata Press e poi da Dynamic Italia in due grossi tankobon esauriti; successivamente la d/visual ha ristampato il manga nel 2008 in 3 volumi, pubblicando inoltre nel 2009 il suo sequel \"Mao Dante - Nuova serie\" in 4 volumi. Nel 2018 la J-Pop ha pubblicato l'opera in 3 volumi.\nNel 2002 dal manga \u00e8 stato tratto un anime televisivo di 13 episodi, pubblicato in Italia dalla Dynit.\nManga.\nIl manga del 1971, considerato predecessore di Devilman, crea di fatto una mitologia esternando quello che sar\u00e0 considerato una sorta di introduzione alle figure dei demoni secondo la concezione di Go Nagai. Tuttavia esso resta incompleto, pur creando le tematiche essenziali della serie successiva.\nAnime.\nL'anime, composto da 13 episodi, \u00e8 interamente raccolta in 4 DVD editi da Dynamic Italia.\nProdotto nel 2002, l'anime si discosta dal manga in vari punti, soprattutto per quanto riguarda il rapporto tra Ryo e sua sorella Saori, che qui (a differenza del manga) \u00e8 un personaggio principale e non secondario. Inoltre l'anime ha un finale, mentre il manga s'interrompe con Dante che raduna l'esercito di demoni, pronto alla battaglia finale contro Dio.\nTrama.\nUn gruppo di occultisti agisce nell'ombra nella speranza di far rivivere un potentissimo demone noto come Dante. Allo stesso tempo per le strade della citt\u00e0 si aggira un serial killer che uccide le proprie vittime con violenza ferina, strappando loro il cuore dal petto. Ma tutto questo sembra non interessare Ryo Utsugi, un giovane universitario, che tormentato da strani incubi notturni non riesce ormai a dormire bene da svariate notti.\nSolo una moto, regalatagli dai genitori, sembra riportarlo alla serenit\u00e0, una serenit\u00e0 che durer\u00e0 comunque ben poco. Ryo, infatti, inizia a sentire nella sua mente le voci strazianti delle vittime che invocano aiuto, e comincia a vedere delle strane ombre che si celano nella notte, ombre che lo osservano e che seguono anche sua sorella Saori. Poco dopo, infatti, Saori viene rapita dal gruppo di satanisti, i quali hanno deciso di usarla come vittima sacrificale nella cerimonia per il risveglio di Dante. La cerimonia \u00e8 per\u00f2 interrotta dall'intervento della Confraternita di Dio, un gruppo di uomini devoti a Dio guidati da Kosuke Utsugi, padre di Ryo e Saori. Grazie al loro intervento Ryo, giunto al luogo della cerimonia guidato da alcune premonizioni, riesce a mettere in salvo la sorella.\nIl nuovo obiettivo dei satanisti, guidati dal dottor Bel, diventa ora lo stesso Ryo. Essi infatti, resisi conto dei poteri del ragazzo, decidono di attirarlo sulla cima di una montagna dove un portale dimensionale lo trasporta fino alle vette dell'Himalaya. In questo luogo, tanto paventato da Ryo nei suoi incubi, egli rinviene il grande demone Dante, rinchiuso in una spessa coltre di ghiaccio. Utilizzando dei poteri telecinetici, Dante convince Ryo a liberarlo dalla sua prigione di ghiaccio e, una volta libero, divora il ragazzo.\nIl Campione dei Demoni, si presenta come un gigantesco mostro, con gambe simili a quelle di un uccello, enormi ali da pipistrello, e un piccolo volto umano che sporge dalla fronte in mezzo agli occhi iniettati di sangue.\nI satanisti, con una nuova messa nera, richiamano in Giappone Dante, per dare l'avvio alla guerra contro Dio, ma una volta giunto scoprono che la mente e la volont\u00e0 del potentissimo demone sono state conquistate da Ryo Utsugi. Accecato dalla rabbia per il suo nuovo Stato, Ryo/Dante si scatena attraverso il Giappone portando morte e distruzione lungo il suo cammino verso casa (Ryo non \u00e8 ancora del tutto conscio del fatto che non \u00e8 pi\u00f9 un essere umano).\nInizia qui l'ultimo atto della guerra tra i demoni e Dio. Da un lato il dottor Bel e la sua confraternita di demoni cercano di convincere Ryo/Dante a schierarsi dalla loro parte, dall'altro invece Dio agisce per vie misteriose: attraverso Kosuke Utzugi prima, e con l'ausilio dei \"Quattro Grandi Distruttori\" (terribili demoni anch'essi) poi.\nRyo per\u00f2 passer\u00e0 definitivamente dalla parte dei Demoni solo quando, grazie a Medusa, ritrover\u00e0 la memoria di Dante: tornando indietro nel tempo con i ricordi, infatti, il ragazzo scopre che Dio altri non \u00e8 che una malvagia entit\u00e0 giunta dallo spazio per usurpare il Mondo agli uomini, mentre i demoni sono i legittimi abitanti del pianeta. \u00c8 la guerra!\nPreoccupato dalla potenza di Dante, Dio decide a questo punto di fare di Saori il proprio strumento di morte, trasformandola nel \"Guerriero Divino\". I due fratelli combatteranno quindi senza sapere di essere schierati l'uno contro l'altra, ma quando Ryo e Saori scoprono entrambi la vera identit\u00e0 del proprio avversario la lotta ha termine e, nel giungere le mani in segno di amore, i due diventano Adamo ed Eva, dando origine ad un nuovo mondo."}
{"id": "467024", "revid": "1698703", "url": "https://it.wikipedia.org/wiki?curid=467024", "title": "Devilman", "text": " \u00e8 un manga di G\u014d Nagai pubblicato sulla rivista \"Weekly Sh\u014dnen Magazine\" di K\u014ddansha dall'11 giugno 1972 al 24 giugno 1973 e raccolto in cinque \"tank\u014dbon\". L'opera venne liberamente trasposta in una serie televisiva anime dalla Toei Doga e trasmessa la prima volta in Giappone dalla rete televisiva TV Asahi dall'8 luglio 1972 al 7 aprile 1973. Ebbe inoltre un pi\u00f9 fedele adattamento OAV, una trasposizione cinematografica live-action nel 2004 e numerosi manga spin-off.\nL'opera ottenne un grande successo di critica e pubblico e, insieme ad altre opere come \"Mazinger Z\" e a \"Mao Dante\", \u00e8 considerata fra le serie pi\u00f9 famose dell'autore e il suo anime contribu\u00ec negli anni settanta allo sviluppo e al successo dell'animazione giapponese in un decennio considerato il suo periodo d'oro. In un sondaggio effettuato da TV Asahi \u00e8 risultato al 76\u00ba posto nella classifica dei cento anime pi\u00f9 popolari in Giappone.\nTrama.\nManga.\nLa vita di Akira Fudo viene sconvolta dal suo amico Ryo Asuka quando questi gli rivela che la Terra sta per essere invasa dai demoni, esseri mostruosi ibernati per secoli nei ghiacci e che stanno per tornare in superficie. Secondo Ryo i demoni sarebbero vissuti sulla Terra prima della comparsa dell'uomo, e adesso ne rivendicherebbero il possesso. L'unico modo per sconfiggerli \u00e8 quello di prendere il controllo dei poteri dei demoni stessi per combatterli ad armi pari. Ryo coinvolge quindi l'amico in un terribile rituale durante il quale Akira si fonde con Amon, il pi\u00f9 potente e terribile dei demoni, e si trasforma in una creatura nota come Devilman. Solo lo spirito puro del ragazzo e il suo grande amore per la bella Miki gli permettono di controllare Amon e di utilizzarne i poteri per difendere il genere umano.\nAnime.\nUn giovane demone, Devilman, viene spedito sulla Terra per sconvolgere il genere umano e far trionfare il regno delle tenebre. Per realizzare il suo proposito Devilman si impossessa del corpo di un ragazzo, Akira Fudo, ucciso insieme a suo padre da lui stesso. Tornato a casa nelle sembianze di Akira, Devilman viene adottato dai Makimura, amici dei genitori di Akira, e s'innamora della loro figlia, Miki Makimura. L'amore verso una fanciulla umana rappresenta un torto che il regno dei demoni, guidati dal Grande Zenon, che aveva spedito Devilman sulla Terra per annientare il genere umano, non pu\u00f2 tollerare. Inizia cos\u00ec una terribile guerra tra Devilman e i suoi ex-alleati.\nCreazione e sviluppo.\nGo Nagai inizi\u00f2 a sviluppare \"Devilman\" quando la Toei Animation, colpita dal precedente manga dell'autore \"Mao Dante\", gli propose di lavorare a un nuovo anime in cui inserire un personaggio pi\u00f9 simile a un supereroe ispirandosi proprio al precedente lavoro dell'autore. Nagai inizi\u00f2 cos\u00ec a lavorare al suo nuovo manga unendo le tematiche presenti in \"Mao Dante\" al risentimento che ancora provava verso coloro che l'avevano bersagliato a causa di \"La scuola senza pudore\" (\"Harenchi Gakuen\") in maniera tale da attaccare la societ\u00e0 giapponese di quegli anni. Present\u00f2 un nuovo rapporto tra il bene e male portandolo dal mondo occidentale, soprattutto dal cristianesimo, al mondo nipponico. Sempre dal mondo occidentale, si ispir\u00f2 alle incisioni di Gustave Dor\u00e9 della Divina Commedia, in particolare di quelle dell'Inferno, per la rappresentazione grafica del personaggio principale Devilman. A causa dei temi che il manga stava sviluppando, la creazione del manga e dell'anime si separarono e si svilupparono in maniera completamente diversa, con quest'ultimo che prefer\u00ec favorire un anime pi\u00f9 adatto a un pubblico pi\u00f9 minorenne.\nManga.\n\"Devilman\" \u00e8 stato pubblicato sulla rivista Sh\u014dnen Magazine di Kodansha dall'11 giugno 1972 al 24 giugno 1973. I capitoli pubblicati su rivista sono poi stati raccolti in 5 tank\u014dbon rilasciati tra il 20 ottobre 1972 ed il 10 settembre 1973; successivamente Kodansha ha ripubblicato pi\u00f9 volte il manga in diverse edizioni e diverso numero di volumi.\nAll'estero il manga \u00e8 stato tradotto anche in Francia dalla Dynamic Vision, a Hong Kong, in Taiwan, in Corea del Sud e in Italia mentre la prima versione inglese fu pubblicata in America nel 1986 quando lo stesso Go Nagai, sempre interessato al mercato occidentale, pens\u00f2 che i tempi fossero maturi per un'eventuale pubblicazione in inglese del suo manga. Appoggiandosi alla Dynamic Productions l'autore pubblic\u00f2 il primo volume del suo manga, intitolandolo \"Go Nagai's Devilman: The Devil's Incarnation\" adattandolo alla lettura occidentale ribaltando le tavole e in formato uguale a quello dei fumetti americani ma il riscontro col pubblico fu scarso. Successivamente nel 2003 Kodansha ha pubblicato, per il mercato giapponese, una nuova versione del manga tradotta anche in inglese.\nEdizioni italiane.\nIn Italia il manga ha avuto diverse pubblicazioni, iniziando dalla Granata Press, sulla testata Z Star, in 14 volumi pubblicati dal dicembre 1991 al gennaio 1993. La Dynit l'ha pubblicato sulla testata Manga Cult, in 3 volumi dal gennaio 1996 al dicembre 1997. D/Visual in 5 volumi dal luglio 2004 all'aprile 2005. Infine la J-Pop ha pubblicato in Italia, con cadenza mensile, una nuova edizione del manga basata sulla bunkoban pubblicata da Kodansha nel 2009 a partire dall'11 maggio 2013 e ad Aprile 2017 un'edizione Omnibus in volume unico.\nManga spin-off e crossover.\nLa serie grazie alla fama internazionale ottenuta ha avuto diversi spin-off, alcuni dei quali scritti e illustrati dallo stesso Go Nagai mentre altri lasciati ad altri autori. Parallelamente al manga classico fu prodotto un ulteriore adattamento cartaceo dell'anime, disegnato da Mitsuru Hiruta (che gi\u00e0 aveva collaborato con Nagai per \"Scuola senza pudore\") e pi\u00f9 fedele alla versione televisiva, pur se con qualche differenza e toni decisamente pi\u00f9 cupi. Sempre in versione televisiva, Devilman appare anche in un capitolo della versione manga di \"Mazinga Z\" disegnata da Gosaku Ota, che si ispira all'OAV \"Mazinga Z contro Devilman\". \"Devilman - Time Travellers\" \u00e8 un volume unico pubblicato da K\u014ddansha nel 1981, ripubblicata in seguito nel 1987 in Giappone e poi nel 2007 e nel 2013 in Italia rispettivamente da d/visual e J-Pop, e contenente alcune storie scritte dallo stesso Nagai non inserite nei volumi della serie originale; \"Amon - The Darkside of Devilman\", scritto e illustrato da Yu Kinutani, \u00e8 incentrato sull'origine dei demoni; \"Strange Days - The Apocalypse of Devilman\", nuovamente scritto e illustrato da Yu Kinutani, \u00e8 stato pubblicato in Giappone nel 2005, mentre in Italia \u00e8 stato pubblicato il 2 agosto 2006 da d/visual; \"Devil Lady\", di cui si \u00e8 occupato Nagai, \u00e8 stato pubblicato tra il 1997 e il 2000 sulla rivista \"Weekly Morning\" di K\u014ddansha. Un'ulteriore apparizione di Devilman in versione televisiva si ha anche nella serie spin-off al femminile \"Mazinger Angels\".\nIl 19 aprile 2010 \u00e8 stato pubblicato sulla rivista Champion Red di Akita Shoten il crossover \"Getter Robot VS Devilman\".\nA partire dal 19 aprile 2012, per festeggiare i 40 anni della serie, sempre sulla rivista Champion Red \u00e8 iniziata la serie \"Devilman G\", uno spin-off della serie originale, scritto da Go Nagai e disegnato da Rui Takato. Il manga si \u00e8 concluso sul numero di febbraio 2014 della stessa rivista.\nSulla rivista Weekly Young Magazine di K\u014ddansha dal 14 novembre 2012 \u00e8 stata pubblicata una storia intitolata \"Devilman VS Hades\", scritto e disegnato dal team di mangaka Team Moon.\nAnime.\nLa serie televisiva \u00e8 composta da 39 episodi, realizzata da Toei Animation ed andata in onda dal 1972 al 1973 sulla rete televisiva NET (ora TV Asahi). Sia la sigla iniziale \"Devil Man no Uta\" sia la sigla finale \"Kyo mo dokokade Devil Man\" sono state scritte da Yu Aki, composte da Shinichi Tokura e cantate da Keizo Toda. \u00c8 stata poi pubblicata una versione in DVD il 21 settembre 2002 per il mercato giapponese.\nIn America la serie non \u00e8 stata mai mandata in onda o venduta per il mercato home video fino al 2014 quando Discotek Media ha annunciato la vendita della serie in DVD.\nLa serie di Devilman in Italia venne trasmessa solo su reti regionali a partire dal 1985 e una delle ultime trasmissioni televisive risale al 1992 sull'emittente toscana Tele 37.. Il doppiaggio italiano ha visto impegnati solo tre doppiatori nella serie: Massimo Corizza che ha doppiato Akira Fudo, Tare Makimura e vari demoni; Beatrice Margiotti che ha doppiato Miki Makimura e gli altri personaggi femminili; Renato Montanari che ha doppiato alcuni demoni e personaggi maschili. La sigla \u00e8 stata scritta da Riccardo Zara e cantata da I Cavalieri del Re, poi pubblicata nel disco Devilman/Ransie la Strega nel 2009.\nIn Italia il 26 maggio 2014 la Yamato Video ha pubblicato in tiratura limitata l'intera serie in un box da 8 DVD, che includono sottotitoli fedeli ai dialoghi originali, mentre \u00e8 stato trasmesso sulla rete televisiva Man-ga nel 2014.\nAltri media.\nCinema.\nA met\u00e0 degli anni novanta il regista horror Brian Yuzna, l'effettista Screaming Mad George e i produttori Aki Komine e Taka Ichise cominciarono a lavorare su una sceneggiatura per un film live action tratto dal manga. Il progetto fu tuttavia annullato, a causa di alcuni contrasti tra Yuzna e Ichise, e per via del fatto che, in un'epoca in cui ancora gli effetti speciali in CGI erano ancora ad uno stadio molto rudimentale, tale soggetto sarebbe stato molto difficile da trasporre in versione cinematografica. Nel 2004 \u00e8 uscito nelle sale un film live action diretto da Hiroyuki Nasu intitolato \"Devilman\". Inizialmente previsto in Giappone per il 5 giugno 2004, il film \u00e8 stato posticipato al 9 ottobre 2004. Il film ha vinto il premio come peggior film giapponese del 2004.\nNarrativa.\nBasati sulla serie sono stati pubblicati anche tre romanzi: il primo, intitolato \"Shin Devilman\", \u00e8 stato illustrato da Go Nagai mentre il fratello, Yasutaka Nagai, si \u00e8 occupato dei testi ed \u00e8 stato pubblicato tra il 1981 ed il 1982 in quattro parti; un secondo romanzo dal titolo \"Shin Video Shosetsu \u2013 Devilman: Tanjo Hen\" \u00e8 stato pubblicato in occasione dell'uscita del primo OAV ed ha visto di nuovo Yasutaka Nagai ai testi mentre Kazuo Komatsubara si \u00e8 occupato delle illustrazioni; il terzo romanzo \"Devilman: The Novel\" \u00e8 stato pubblicato in 4 volumi nel 1999 ed ha rivisto la collaborazione tra i fratelli Nagai.\nOriginal net anime - ONA.\nNel 2018 il manga ha goduto di un ulteriore adattamento animato dal titolo \"Devilman Crybaby\": la serie si compone di 10 episodi, \u00e8 prodotta da Science Saru e diretta da Masaaki Yuasa. \u00c8 stata distribuita in tutto il mondo il 5 gennaio 2018 esclusivamente su Netflix.\nOriginal anime video - OAV.\nIl primo OAV del personaggio fu pubblicato nel 1987 da King Records a cui segu\u00ec un secondo il 25 febbraio 1990 pubblicato da Bandai Visual entrambi della durata di 55 minuti per sopperire alla mancanza di un adattamento animato fedele al manga, coprendone per\u00f2 solo i primi due volumi. Entrambi sono stati prodotti da Katsuhiro Kato, con Kenji Kawai che si \u00e8 occupato delle musiche mentre Kazuo Komatsubara ha assunto il ruolo di character design. Mentre il terzo OAV fa parte del manga di Yu Kinutani basato sulla serie di Go Nagai, ma distaccandosi totalmente dalla serie di Devilman.\nL'edizione italiana dei primi due OAV \u00e8 stata curata dalla Granata Press nel 1993 sotto la direzione di Ivo De Palma; nel 2021 entrambi i film sono stati oggetto di ridoppiaggio da parte di Yamato Video, con la direzione di Giorgio Bassanelli Bisbal, e sono stati pubblicati entrambi sul canale streaming Anime Generation. Nel primo doppiaggio Ivo De Palma, Claudio Moneta e Lara Parmiani davano voce rispettivamente ad Akira Fudo, Ryo Asuka e Miki Makimura, mentre nel secondo doppiaggio i tre personaggi sono doppiati da Massimo Triggiani, Maurizio Merluzzo e Martina Felli. \nVideogiochi.\n\u00c8 stato pubblicato anche un gioco per PlayStation il 13 aprile 2000.\nAccoglienza.\nIn un sondaggio effettuato da TV Asahi \"Devilman\" \u00e8 risultato al 76\u00ba posto nella Top 100 degli anime pi\u00f9 popolari votati dal pubblico giapponese. Per festeggiare i quarant'anni della serie la compagnia Nagae, una societ\u00e0 specializzata in prodotti di artigianato, ha creato una statua di bronzo chiamata \"Devil Man Gyouma Iyodou Zou\" venduta in Giappone dal 27 giugno 2012 e durante il Japan Expo di Parigi al prezzo di 147.000 yen. Nel sondaggio Manga S\u014dsenkyo 2021 indetto da TV Asahi, persone hanno votato la loro top 100 delle serie manga e \"Devilman\" si \u00e8 classificata al 74\u00ba posto.\nControversie.\nIn Italia l'anime di \"Devilman\" non viene pi\u00f9 trasmesso in chiaro dal 1994 per le proteste dei genitori a causa delle tematiche horror, della violenza e del linguaggio presenti nella serie. Anche la sigla cantata da I Cavalieri del Re, che avrebbe dovuto essere pubblicata in un disco, \u00e8 stata bloccata dalla RCA in seguito alle proteste dei genitori sulla serie."}
{"id": "467025", "revid": "80598", "url": "https://it.wikipedia.org/wiki?curid=467025", "title": "Canti randagi", "text": "Canti randagi - canzoni di Fabrizio De Andr\u00e9 \u00e8 una raccolta di brani di Fabrizio De Andr\u00e9, reinterpretati da alcuni artisti legati alla musica popolare e tradizionale.\nOgni interprete e gruppo ha tradotto una canzone di De Andr\u00e9 utilizzando il proprio dialetto o la propria lingua, riarrangiando anche le musiche."}
{"id": "467028", "revid": "1318658", "url": "https://it.wikipedia.org/wiki?curid=467028", "title": "Psychosis", "text": ""}
{"id": "467029", "revid": "2730", "url": "https://it.wikipedia.org/wiki?curid=467029", "title": "Linee di Nazca", "text": "Le linee di Nazca sono geoglifi, linee tracciate sul terreno, del deserto di Nazca, un altopiano arido che si estende per una ottantina di chilometri tra le citt\u00e0 di Nazca e di Palpa, nel Per\u00f9 meridionale. Le oltre 13.000 linee vanno a formare pi\u00f9 di 800 disegni, che includono i profili stilizzati di animali comuni nell'area (la balena, il pappagallo, la lucertola lunga pi\u00f9 di 180 metri, il colibr\u00ec, il condor e l'enorme ragno lungo circa 45 metri).\nOrigini.\nSi ritiene che i geoglifi siano stati tracciati durante la fioritura della Civilt\u00e0 Nazca, tra il 300 a.C. ed il 500 d.C. da parte della popolazione che abitava la zona: i Nazca.\nLe linee sono tracciate rimuovendo le pietre contenenti ossidi di ferro dalla superficie del deserto, lasciando cos\u00ec un contrasto con il pietrisco sottostante, pi\u00f9 chiaro. La pianura di Nazca non \u00e8 ventosa e il clima \u00e8 piuttosto stabile cos\u00ec i disegni giganti sono rimasti intatti per centinaia di anni.\nA causa della superimposizione dei motivi, si crede che essi siano stati realizzati in due tappe successive: prima le figure e poi i disegni geometrici. Ci\u00f2 nonostante, a causa delle caratteristiche del suolo \u00e8 molto difficile poter datare con sicurezza il periodo in cui furono costruite, specialmente per la difficolt\u00e0 di applicare il sistema di datazione con il Carbonio 14, che non ha dato risultati soddisfacenti.\nGli scienziati si sono avvalsi di altri metodi, come il confronto tra le figure dei geoglifi e quelle trovate sul vasellame della civilt\u00e0 Nazca.\nAi margini della Palpa, gli archeologi hanno scoperto la citt\u00e0 cerimoniale dei Nazca, Cahuachi, da cui si ritiene provenissero gli artefici delle linee.\nStudi moderni e interpretazione.\nIl primo riferimento alle figure si deve al conquistador e cronista spagnolo Pedro Cieza de Le\u00f3n nel 1547.\nMejia e Kosok: centri di culto.\nSebbene le linee siano state avvistate con maggiore chiarezza e frequenza con l'avvento dei voli di linea sull'area, esse sono visibili anche dalle colline circostanti, tanto che dall'alto di una collina nel 1927 Toribio Meija Xespe le identific\u00f2 con dei sentieri cerimoniali (\"seques\").\nNel 1939 furono studiate da Paul Kosok, un archeologo statunitense, che ipotizz\u00f2 che l'intera piana fosse un centro di culto.\nHans Horkheimer nel 1947 suppose invece che questi tracciati fossero una forma di culto degli antenati: sentieri tracciati che erano utilizzati come tracce dove camminare durante le cerimonie religiose.\nMaria Reiche: calendario astronomico.\nChi diede un contributo decisivo allo studio delle linee di Nazca fu l'archeologa tedesca Maria Reiche.\nElla si dedic\u00f2 con passione allo studio e al restauro dei geoglifi e a lei si deve la scoperta di alcuni che non erano stati documentati in precedenza, n\u00e9 da Mejia, n\u00e9 da Kosok. La Reiche suppose che le linee avessero un significato astronomico, identificando la figura della Scimmia con l'Orsa Maggiore, il Delfino e il Ragno con la Costellazione di Orione, ecc. La Reiche affermava anche che le figure erano state create da veri e propri tecnici e ingegneri dell'epoca.\nSulla stessa linea Phyllis Pitluga, una ricercatrice dell'Alder Planetarium di Chicago, studiando il rapporto tra le linee e le stelle nel cielo, giunse alla conclusione che il ragno gigante rappresentava la costellazione di Orione, mentre tre linee rette che passano sopra al ragno erano dirette verso le tre stelle della cintura di Orione, se osservate da un certo punto della pampa.\nNel 1967 Gerald Hawkins, astronomo inglese noto per i suoi studi nel campo dell'archeoastronomia, non trov\u00f2 alcuna correlazione tra i disegni di Nazca e i movimenti dei corpi celesti.\nMorrison e Rostworowski: il ritorno degli dei.\nLo zoologo Tony Morrison studi\u00f2 le linee con Gerald Hawkins; nel suo libro del 1978, \"Pathways to the Gods\", Morrison citava un brano scritto dal magistrato spagnolo Luis de Monzon nel 1586, riguardo alle pietre e alle antiche strade vicino Nazca:\nMorrison riteneva di aver individuato la chiave per spiegare il mistero delle linee di Nazca: il leggendario eroe-maestro Viracocha, noto anche come Quetzalcoatl e Kontiki, il cui ritorno era ancora atteso al momento dello sbarco di Cort\u00e9s. Gli \"antichi indios\" disegnarono figure poich\u00e9 pensavano che Viracocha sarebbe tornato, questa volta scendendo dal cielo, ed i disegni rappresentavano dunque dei segnali.\nAnche la storica peruviana Maria Rostworowski de Diez Canseco studi\u00f2 le linee interpretandole come luogo di segnalazione al dio Viracocha. Secondo la Rostworowski ad ogni figura corrisponderebbe un clan (ayllu) degli adoratori di Viracocha, che avrebbero disegnato le linee per segnalare al proprio dio il luogo dove essi si trovavano quando egli sarebbe ritornato.\nReindel e Isla: culto dell'acqua.\nIl primo studio serio su questi disegni \u00e8 dovuto all'\u00e9quipe di archeologi Markus Reindel (della \"Commissione per le culture non-europee\" dell'Istituto Archeologico Tedesco) e Johnny Isla (dell'Istituto Andino di Ricerche Archeologiche).\nEssi hanno documentato e scavato pi\u00f9 di 650 giacimenti e sono riusciti a tracciare la storia della cultura che tracci\u00f2 questi disegni, oltre a dargli un senso, e giunsero alla conclusione che le linee hanno a che vedere molto pi\u00f9 probabilmente con rituali collegati all'acqua, piuttosto che con concetti astronomici. L'approvvigionamento idrico, infatti, gioc\u00f2 un ruolo importante in tutta la regione.\nGli scavi hanno inoltre portato alla luce piccole cavit\u00e0 presso i geoglifi nelle quali furono trovate offerte religiose di prodotti agricoli e animali, soprattutto marini. I disegni formavano un paesaggio rituale il cui fine era quello di procurare l'acqua. Inoltre furono trovati paletti, corde e studi di figure. Di questi elementi tanto semplici si servirono gli antichi Nazca per tracciare i loro disegni.\nI geoglifi e le piramidi di Cahuachi: verso una maggiore comprensione del mondo Nasca.\nRecenti ricerche condotte da Nicola Masini e Giuseppe Orefici a Pampa de Atarco, nei pressi del Centro cerimoniale di Cahuachi, hanno evidenziato una relazione spaziale, funzionale e religiosa tra i geoglifi e i templi di Cahuachi. Con l\u2019ausilio di tecniche di telerilevamento aereo e satellitare, i ricercatori italiani hanno rilevato e analizzato cinque gruppi di geoglifi, ciascuno caratterizzato da motivi, pattern e funzioni distinte. Il pi\u00f9 significativo \u00e8 caratterizzato da motivi meandriformi o a zig-zag dalla chiara funzione cerimoniale, attraversati da trapezoidi e linee che convergono verso le piramidi di Cahuachi. A una probabile funzione di calendario solare \u00e8 da attribuirsi alcuni geoglifi costituiti da figure geometriche, linee e centri radiali allineati verso i solstizi e gli equinozi. Secondo i due studiosi i geoglifi di Atarco erano la sede di eventi legati al calendario agricolo e servivano anche a rafforzare la coesione sociale dei vari gruppi di pellegrini, provenienti da diversi villaggi del territorio Nasca, che condividevano antenati e credenze religiose comuni.\nAltre ipotesi.\nSulla base dei risultati delle indagini geofisiche e dell'osservazione delle faglie geologiche, David Johnson ha sostenuto che alcuni geoglifi seguivano i percorsi delle falde acquifere da cui gli acquedotti (o puquios) raccoglievano l'acqua.\nCome sono state disegnate.\nSono molte le ipotesi su come i Nazca abbiano disegnato le linee, spaziando da quelle pi\u00f9 plausibili a quelle pi\u00f9 fantasiose.\nTecnicamente le linee di Nazca sono perfette. Le rette chilometriche sono tracciate con piccolissimi angoli di deviazione. I disegni sono ben proporzionati, soprattutto se pensiamo alle loro dimensioni. Queste linee sono la testimonianza di una grande conoscenza della geometria da parte degli antichi abitanti di questa zona.\nL'ipotesi pi\u00f9 accreditata e realistica circa la loro costruzione induce a pensare che gli antichi peruviani abbiano dapprima realizzato disegni in scala ridotta che sarebbero stati successivamente riportati (ingranditi) sul terreno con l'aiuto di un opportuno reticolato di corde (in maniera simile a come fece Gutzon Borglum, l'artista che scolp\u00ec i volti dei Presidenti statunitensi sul monte Rushmore). Quest'ipotesi sarebbe avvalorata anche dai reperti archeologici rinvenuti da Reindel e Isla durante i loro studi.\nInoltre, non \u00e8 del tutto esatto il fatto che le linee non si possano osservare da terra: infatti ci sono molte colline e montagne nell'area di Nazca che avrebbero permesso agli artisti di osservare il proprio lavoro in prospettiva. C'\u00e8 da tener presente anche che, sicuramente, appena disegnate, le linee dovevano essere ben visibili, di colore giallo brillante, come le impronte recenti di pneumatici che passano nella zona.\nVa anche ricordato che le linee si sono conservate perfettamente fino ai nostri giorni perch\u00e9 la zona \u00e8 una delle pi\u00f9 aride del mondo e quasi del tutto priva di vento e pioggia.\nLe figure.\nLe figure che si trovano a Nazca, in particolare nella Pampa di San Jos\u00e9 sono numerose e rappresentano figure di animali, di vegetali, di umani, labirinti e altre figure geometriche.\nQuasi tutti i disegni furono creati su superfici piane. Ve ne sono alcuni anche sui lati delle colline, che rappresentano (per la maggior parte) figure umane, alcune delle quali sono incoronate da tre o quattro linee verticali che forse rappresentano le piume di un copricapo cerimoniale (anche alcune mummie peruviane portavano copricapi d'oro e di piume). I disegni sulle colline sono meno nitidi di quelli sulla pianura, forse perch\u00e9 sono stati parzialmente cancellati dal rotolamento delle pietre verso valle.\nSono pi\u00f9 di trenta i geoglifi trovati fino ad oggi nella Piana di Nazca. I disegni geometrici (centinaia di linee, triangoli e quadrangoli) sono pi\u00f9 numerosi di quelli naturali ed occupano grandi aree.\nLa sua tecnica di costruzione fu diligente e attraverso essa i topografi del passato portarono le linee a dorsi e burroni senza deviare dalla loro direzione originale.\nLa profondit\u00e0 dei solchi non eccede mai i 60\u00a0cm e alcune sono semplici graffi sulla superficie e possono essere distinte solo quando il sole \u00e8 basso all'orizzonte.\nL'airone (alcatraz).\nQuesta figura, posta di fianco ad un trapezoide, mostra un grande volatile con il collo a zigzag e il becco rivolto ad est.\nQuesto enorme uccello stilizzato ha una lunghezza di 300\u00a0m e una larghezza di 54 metri. \u00c8 considerato dagli studiosi l'\"Annunciatore dell'Inti Raimi\" (festa incaica di adorazione del sole), perch\u00e9 nelle mattine tra il 20 ed il 23 giugno, la direzione che va dalla testa al becco punta verso il sorgere del sole.\nL'albero.\nNei pressi della Carretera Panamericana Sur il grande albero \u00e8 una delle due figure (l'altra \u00e8 quella delle mani) visibili dalla \"torre mirador\", nei pressi della panamericana stessa.\nL'alligatore.\nFigura quasi completamente cancellata dai lavori per la costruzione della Panamericana o dall'incuria dei visitatori. Al giorno d'oggi, al posto della figura, si notano solo grandi tracce di pneumatici.\nL'astronauta.\nL'astronauta, cos\u00ec chiamato per la forma della testa che ricorda per l'appunto il casco di un astronauta, \u00e8 una delle figure pi\u00f9 famose della Piana di Nazca, soprattutto riguardo alle speculazioni fantascientifiche che sono state proposte circa l'origine delle linee.\nL'ipotesi pi\u00f9 accreditata \u00e8 che si tratti di una semplice rappresentazione stilizzata di una figura umana. Secondo Maria Reiche si tratta di uno sciamano o di un sacerdote in grado di prevedere il tempo atmosferico.\nLa balena.\nQuesta figura \u00e8 la rappresentazione di una divinit\u00e0 marina. \u00c8 localizzata all'estremit\u00e0 orientale del complesso archeologico delle linee ed \u00e8 sovrapposta ad un grande rettangolo.\nIl colibr\u00ec.\nIl colibr\u00ec \u00e8 uno dei geoglifi pi\u00f9 famosi della piana di Nazca, per le sue proporzioni armoniose. La distanza tra gli estremi delle sue due ali \u00e8 di 66 metri ed \u00e8 lungo 94\u00a0m.\nI colibr\u00ec erano considerati messaggeri degli dei dalle popolazioni della costa settentrionale peruviana e intermediari tra gli umani ed i condor mitologici nella regione del lago Titicaca. A Puquio, vicino a Nazca erano considerati assistere ai culti rivolti agli dei delle montagne per propiziare la pioggia.\nIl condor.\nIn molte culture andine il condor \u00e8 un uccello associato direttamente alle divinit\u00e0 delle montagne. Il condor di Nazca ha una lunghezza di 130\u00a0m ed una apertura alare di 115\u00a0m.\nLa lucertola.\nLa lucertola \u00e8 forse la figura che ha sofferto di pi\u00f9 l'incuria dell'uomo: durante i lavori per la costruzione della Carretera Panamericana Sur \u00e8 stata tagliata a met\u00e0 dal tracciato della strada e parzialmente cancellata durante i lavori.\nLe mani.\nLa figura, vicino alla torre \"Mirador\" (che permette di vederle molto bene), rappresenta due mani, una delle quali priva di un dito.\nGli antichi popoli della piana credevano che chi nasceva menomato fosse figlio di un dio del fulmine o del tuono, un essere soprannaturale e benaugurante legato alle piogge e all'acqua. Di conseguenza si ritiene che questa figura, come quella della scimmia, non contenga un errore, ma sia stata volutamente realizzata priva di un dito.\nL'orca mitologica.\nL'orca \u00e8 un animale appartenente alla mitologia Nazca e presente anche nella ceramica della civilt\u00e0 Nazca, dove talvolta veniva rappresentata con una testa umana. \u00c8 diverso da una normale balena avendo braccia e molteplici pinne sulla schiena. Viene considerato come una metamorfosi del gatto di Nazca che appare rappresentato su molte ceramiche; una metamorfosi che ovviamente ha a che vedere con l'acqua.\nIl ragno.\nIl ragno \u00e8 una delle figure pi\u00f9 famose della Piana di Nazca e fu la prima ad essere scoperta.\n\u00c8 ubicato in una fitta rete di linee rette ed \u00e8 parte del bordo di un enorme trapezoide.\nSecondo alcuni questo ragno apparterebbe alla famiglia dei Ricinulei, originaria di zone quasi inaccessibili della foresta Amazzonica (1500 km pi\u00f9 a nord).\nLa scimmia.\nFamosissima figura che mostra l'animale con nove dita e la coda a forma di spirale.\nLe popolazioni dell'antico Per\u00f9 associavano le scimmie all'acqua, in quanto esse abitavano in zone dove l'elemento \u00e8 abbondante. Il fatto di avere nove dita non \u00e8 un segno di inaccuratezza, ma un modo per ritrarre un animale divino in quanto, al tempo degli Inca, era convinzione diffusa associare le persone o animali nati con malformazioni a figli del fulmine e del tuono. Lo stesso vale per la figura delle \"mani\".\nLa figura della scimmia fu scoperta nel 1954 da Maria Reiche che credeva potesse rappresentare l'Orsa Maggiore.\nLa spirale.\nGi\u00e0 nel 1976, l'archeologo Larrain aveva notato che gli antichi popoli peruviani utilizzavano delle conchiglie di forma spiraleggiante in culti per ottenere acqua; conchiglie nautiloidi erano usate per produrre suoni che richiamassero gli dei della montagna o le nuvole. Pertanto attribu\u00ec a questo geoglifo connessioni con il culto dell'acqua\nLa stella.\nA novembre del 2019, un team di ricercatori giapponesi della Yamagata University, guidato dal professore Masato Sakai, ha reso noto che sono stati scoperti 143 nuovi geoglifi nel deserto di Nazca. La scoperta \u00e8 stata fatta grazie uno studio sul campo col supporto di immagini satellitari e quelle dei droni. Inoltre, per la prima volta \u00e8 stata utilizzata anche l'intelligenza artificiale e grazie alla quale \u00e8 stato possibile riconoscere anche il geoglifo pi\u00f9 piccolo dei 143 scoperti. Sono stati realizzati rimuovendo le pietre scure del deserto e lasciando esposta la sabbia pi\u00f9 chiara. I ricercatori ritengono che le nuove figure siano state create tra il 100 a.C. e il 300 d.C.\nUbicazione.\nTra le citt\u00e0 di Palpa e Nazca, nella pianura di Socos ci sono alcune linee che hanno una larghezza che va dai 4 ai 21 dam. Un semicerchio di montagne in lontananza forma un gigantesco anfiteatro naturale aperto verso ovest.\nIn questa regione, migliaia di linee si estendono per 520\u00a0km\u00b2, e alcune si prolungano fino ad un'area di 800\u00a0km\u00b2.\nLe lunghezze delle linee sono variabili, arrivando a misurare anche fino a 275\u00a0m di lunghezza.\nConservazione.\nDurante il XX secolo si riteneva che la posizione in zona desertica e la lontananza dai grandi centri urbani avrebbero garantito, di per s\u00e9, la conservazione del sito.\nUn danno irreversibile \u00e8 stato arrecato della Carretera Panamericana Sur che passa tra i geoglifi pi\u00f9 belli e conosciuti, tagliando a met\u00e0 la lucertola.\nInoltre il facile accesso alla zona, ha agevolato atti deliberati di vandalismo. Il pi\u00f9 noto \u00e8 stato compiuto nel 2014 da attivisti di Greenpeace che hanno rovinato alcuni disegni durante una campagna propagandistica, contando sul clamore mediatico che il loro gesto avrebbe suscitato.\nSono stati innumerevoli i danneggiamenti involontari dovuti a distrazione, come quello del 31 gennaio 2018, quando un camionista transit\u00f2 per 100 metri sul sedime delle linee deteriorando gravemente alcuni disegni. All'inizio del XXI secolo si \u00e8 manifestata la preoccupazione che i cambiamenti climatici possano influire negativamente sulla conservazione dei geoglifi, perch\u00e9 anche un piccolo aumento delle precipitazioni piovose pu\u00f2 arrecare danno alle delicate figure."}
{"id": "467032", "revid": "124272278", "url": "https://it.wikipedia.org/wiki?curid=467032", "title": "Kayah", "text": "Biografia.\nLa carriera artistica di Kayah cominci\u00f2 col partecipare ai cori con molti artisti, il suo primo singolo da solista \u00e8 stata la canzone \"C\u00f3reczko\" nel 1988 al Festival internazionale della canzone di Sopot, ma il suo primo album \"Kamie\u0144\" apparve nel 1995 interamente creato da lei il quale ebbe un grandissimo successo. L'album era di un pop melanconico.\nNel 1997 usc\u00ec il suo secondo album \"Zebra\" nel quale cambi\u00f2 stile di musica, passando dal pop a un soul americano. Nel 1999 compose un album insieme al compositore jugoslavo Goran Bregovi\u0107.\nNel 2001, Kayah incise un album insieme alla cantante creola delle isole di Capo Verde Ces\u00e1ria \u00c9vora, e con Udo Lindenberg un singolo."}
{"id": "467035", "revid": "647919", "url": "https://it.wikipedia.org/wiki?curid=467035", "title": "Monday Night RAW", "text": ""}
{"id": "467037", "revid": "93556", "url": "https://it.wikipedia.org/wiki?curid=467037", "title": "Hermann Zapf", "text": "Biografia.\nDa bambino voleva fare l'ingegnere elettrotecnico, ma il periodo storico sotto il regime nazista non lo rese possibile. Dopo l'apprendistato come addetto al \"ritocco\", inizi\u00f2 a studiare calligrafia; Zapf nel 1938 si spost\u00f2 a Francoforte sul Meno, dove da autodidatta divenne tipografo e calligrafo. Svilupp\u00f2 nello stesso anno il \"Gilgengart\" presso il suo datore di lavoro \"D. Stempel AG.\"\nI tipi di carattere.\nIl suoi caratteri \"Palatino Linotype\" e \"Optima,\" sono stati i pi\u00f9 ammirati e i pi\u00f9 imitati: ad esempio il \"Book Antiqua\", distribuito con Microsoft Office, \u00e8 da alcuni considerato una copia del \"Palatino\".\nNel 1993 Zapf rassegn\u00f2 le dimissioni dall'ATypI (Association Typographique Internationale) perch\u00e9 non apprezzava la copia non autorizzata dei membri dell'ATypI.\nNella sua lunga carriera, Zapf ha sviluppato pi\u00f9 di 200 tipi di caratteri; i pi\u00f9 noti sono: \"Palatino Linotype, Aldus, Optima, Zapfino, Zapf Book, Zapf Dingbats, Zapf Chancery\", oltre ad alcuni tipi di scrittura gotica come \"Gilgengart\" (1938) e \"Hallmark Textura\" (1969) cos\u00ec come caratteri pan-nigeriani.\nQui sotto una lista \"Linotype Library\":"}
{"id": "467043", "revid": "125412697", "url": "https://it.wikipedia.org/wiki?curid=467043", "title": "7 Gold", "text": "7 Gold \u00e8 una syndication televisiva italiana privata a carattere nazionale esordita nel 1999. In pochi anni ha coperto buona parte del territorio italiano con i suoi ripetitori, affiliandosi di volta in volta con varie televisioni locali. A ottobre 2014 risultava la rete locale pi\u00f9 seguita in Piemonte, Lombardia, Valle d'Aosta, Veneto, Emilia-Romagna, Lazio, Umbria e Abruzzo.\nStoria.\nNasce il 31 maggio 1999 con il nome di Italia 7 Gold per opera degli imprenditori Giorgio Tacchino, Giorgio Galante e Luigi Ferretti, rispettivamente proprietari di Telecity, Telepadova e Sestarete, tre emittenti gi\u00e0 affiliate a Italia 7 (dalla quale nasce Europa 7), dopo che Francesco Di Stefano, fondatore di Europa 7, ha partecipato alla gara di assegnazione delle frequenze rinunciando quindi alla syndication di emittenti locali che fino ad allora diffondevano il segnale di Europa 7 in quanto sarebbero divenute inutili.\nL'emittente ha sede ad Assago, nell'hinterland milanese, che affianca la sede di Castelletto d'Orba, in Piemonte. Il direttore di rete \u00e8 Giorgio Galante di Telepadova.\nNel 2001, quando Telemontecarlo diventa LA7, l'editore del network diffida la Telecom Italia, proprietaria della nascente rete, dall'usare la denominazione con il numero \"7\" minacciando azioni legali e marchiando polemicamente le proprie trasmissioni con un logo che riporta la dizione \"La Sette\" insieme a quello ufficiale, ma la vicenda non ebbe poi alcun seguito. Il 15 febbraio 2001, con l'incontro -, Italia 7 Gold \u00e8 il primo circuito di emittenti locali a trasmettere un ottavo di finale di coppa UEFA.\nInizialmente visibile solo nell'Italia settentrionale, si diffonde qualche anno dopo in quasi tutto il territorio nazionale registrando un ascolto in crescita che secondo i rilevamenti dall'Auditel arriva a picchi dell'1,5%, soprattutto in fascia serale e notturna. Nell'estate del 2006, Telecity riprende in video il nome Italia 7 con un disegno diverso da quello del vecchio circuito al posto di quello di 7 Gold. I vari conduttori, inoltre, indicano il circuito ora con quel nome. Dal settembre 2006, dopo che \u00e8 tornato durante l'estate il nome 7 Gold con un marchio simile a quello che c'era per Italia 7, si decide di riprendere il logo dorato.\nDal 10 dicembre 2010 e fine al 2012, la programmazione di 7 Gold diventa visibile sul satellite Hot Bird grazie a 7 Gold Telecity, in seguito per i costi di gestione satellitare elevati l'emittente rinuncia alle trasmissioni satellitari. \nIl network fa partire \"my7.tv\" dove \u00e8 possibile vedere tutti i video di \"Diretta Stadio\" sullo smartphone. Inoltre \u00e8 possibile interagire in studio con gli ospiti tramite un app per dispositivi elettronici.\nIl 10 settembre 2017 7 Gold rinnova logo e grafica e inaugura nuovi studi presso la sede principale, sita in Assago, che hanno permesso l'avvio della trasmissione di contenuti in . Contestualmente, nasce la societ\u00e0 \"Silver Production\", joint venture paritetica tra PRS Mediagroup e 7 Gold. Cos\u00ec la Prs, oltre ad essere la concessionaria pubblicitaria nazionale per 7 Gold, svolge di fatto anche il ruolo di editore.\nDal 18 giugno 2018 7 Gold Telecity non \u00e8 pi\u00f9 visibile nel mux \"Sardegna1\" poich\u00e9 \u00e8 cessato l'accordo con 7Gold, restando cos\u00ec l'unica regione non coperta. \nProgrammazione.\nLa programmazione della rete \u00e8 di stampo generalista e spazia dai programmi d'intrattenimento alle serie televisive, dai film allo sport (in particolare il calcio), dai documentari all'attualit\u00e0 con i dibattiti politici.\nDal dicembre del 2004 l'emittente realizza il \"Tg7\", un telegiornale in onda alle 19.00 sulle varie reti collegate al circuito. Il direttore responsabile \u00e8 Luigi Ferretti e la redazione romana \u00e8 composta da Enrico Zannotti e Paolo Travisi. Nell'aprile del 2009 terminano le trasmissioni del Tg7 nazionale per motivi di palinsesto e nello stesso periodo lo storico caporedattore, Ivan Gabrielli, rassegna le dimissioni. Al posto del Tg7 nazionale viene inserito nel palinsesto CNR TV News che si interessa delle notizie nazionali e internazionali, mentre per l'informazione locale sono ancora presenti le varie edizioni locali del Tg7 che vengono mandate in onda tutti i giorni in diretta in diverse fasce orarie a seconda della regione. Ad affiancare il notiziario regionale, dal 2012 va in onda \"7 Flash\", un breve telegiornale autoprodotto per le notizie dall'Italia e dal mondo irradiato su tutto il territorio in cinque edizioni al giorno (12.30 - 15.00 - 19.30 - 23.00 - 1.30).\nLe redazioni locali si avvalgono di diverse produzioni in diretta, come \"Aria Pulita\", \"Filo diretto\" e \"7 in punto\". \"Aria pulita\" \u00e8 un programma di approfondimento che d\u00e0 voce anche ai telespettatori, i quali possono interagire al telefono con i politici ospiti in studio. La trasmissione va in onda sulle frequenze di 7 Gold Telecity (per la Lombardia, il Piemonte, la Liguria e la Valle d'Aosta) dalle 7.00 alle 9.30 e all'ora di pranzo. Le redazioni giornalistiche dell'editore Giorgio Tacchino sono dislocate nelle citt\u00e0 di Alessandria, Genova, Torino e Milano. \"Filo diretto\", altra rubrica in onda su 7 Gold Telecity, \u00e8 uno spazio interamente dedicato ai telespettatori che possono telefonare in diretta con la possibilit\u00e0 di fare segnalazioni, proteste, e dar suggerimenti sui problemi quotidiani che riguardano direttamente le citt\u00e0 ma anche la provincia. Infine, \"7 in punto\" \u00e8 una trasmissione visibile su 7 Gold Telepadova (nelle regioni del Triveneto) e 7 Gold Sestarete (in Emilia-Romagna) in diretta dalle 7 del mattino alle 8.30 con la conduzione di Dario Pattacini, che intervista ospiti e politici locali. Dal 2015 \"Aria Pulita\" dedica un'ora della diretta mattutina (dalle 7.00 alle 8.00) all'informazione nazionale, andando in onda non solo nel Nord-Ovest ma in tutto lo stivale. I conduttori sono Simona Arrigoni, Roberto Villani e Michele Avola. Un'altra rubrica locale ma di natura culinaria \u00e8 \"Due chiacchiere in cucina\", prodotta da 7 Gold Telepadova a partire dal 2014 e ripetuta, in seguito, anche in altre regioni, come l'Emilia-Romagna (su 7 Gold Sestarete) e le Marche (su 7 Gold Marche). La conduttrice \u00e8 la Masterchef Ilaria Bazzacco.\nUno dei programmi sportivi pi\u00f9 seguiti \u00e8 \"Diretta stadio... ed \u00e8 subito goal!\", divenuto negli anni un punto fermo nel palinsesto dell'emittente, che si avvale della regia di Fabiano Foschini, mentre la conduzione \u00e8 affidata alternativamente ai giornalisti Giovanna Martini e Fulvio Giuliani. Ex-conduttori del programma sono stati Alessandro Biolchi e Giorgio Micheletti (quest'ultimo \u00e8 stato il conduttore delle prime 6 edizioni tornato poi per quella 2007/2008). Al programma sportivo hanno partecipato, in veste di opinionisti, celebri ex giocatori, tra i quali la bandiera juventina Pietro Anastasi, quella milanista Giovanni Lodetti e quella interista Mauro Bellugi. Dal 28 dicembre 2006 Tiziano Crudeli ed Elio Corno, storici volti di Telelombardia, entrano a far parte degli opinionisti di 7 Gold mentre pi\u00f9 o meno nello stesso periodo Alessandro Biolchi ha lasciato il circuito ed \u00e8 approdato ad Odeon TV.\nDal 1999, perci\u00f2 fin dalla nascita del circuito, ogni giorno va in onda anche il notiziario sportivo dalla durata di 25 minuti denominato Tg7 Sport, inizialmente collocato nel dopopranzo e nell'access-prime time. Successivamente le strisce quotidiane sono diventate tre (13.30 - 19.30 - 20.30), mentre dal 2015 l'appuntamento \u00e8 alle 19.30 e alle 20.30.\nNel mese di maggio del 2006 il popolare conduttore Aldo Biscardi, dopo aver lasciato LA7, firma un contratto che prevede la sua partecipazione a \"Diretta stadio... ed \u00e8 subito goal!\" per la durata dei Mondiali di calcio 2006 e la messa in onda, da settembre 2006, della nuova edizione de \"Il processo di Biscardi\". Lascia 7 Gold nell'estate 2013 per trasferirsi su T9. In seguito, la redazione sportiva di 7 Gold realizza l'analoga trasmissione \"Il Processo\".\nPresso 7 Gold ha lavorato anche Vittorio Sgarbi nella stagione 2005/2006, riportando in video il suo famoso programma \"Sgarbi quotidiani\", ma non in qualit\u00e0 di conduttore. Dal 24 novembre 2006 ha inizio la trasmissione di approfondimento politico \"Titanic Italia\", condotta da David Parenzo, che si avvale della collaborazione della redazione di Roma. Nel 2013 hanno il via due trasmissioni di approfondimento: \"Soldi\", che si occupa di economia e risparmio, e il talk show d'attualit\u00e0 \"Funamboli\".\nA settembre 2017 fa ritorno sulla rete \"Il processo di Biscardi\", che per la prima volta non \u00e8 guidato da Aldo Biscardi (che poi morir\u00e0 l'8 ottobre a Roma), bens\u00ec dalla showgirl Giorgia Palmas. I figli Maurizio e Antonella, autori anche di questa inedita edizione, sono dietro le quinte del programma e collaborano alla realizzazione. Fanno presenza fissa Elena Barolo, che introduce l'anteprima e si occupa dell'area \"social\", e Carlo Nesti, con uno spazio da lui curato. Altri nuovi appuntamenti della stagione sono il settimanale calcistico \"Tutti in campo\", realizzato negli studi di Napoli in collaborazione con Canale 9, e il variet\u00e0 \"Meraviglioso\", condotto da Salvo La Rosa. Nel 2018 il \"Tg7 Sport\" si suddivide in varie rubriche, ognuna delle quali si occupa di un aspetto diverso del gioco del calcio: \"Diretta mercato\", \" La scalata\", \"Colpo di tacco\" e \"Cos\u00ec in campo\". Contemporaneamente vede la luce un nuovo spazio sportivo, \"La mia squadra\", condotto da Michele Plastino. A luglio 2018 prende il via \"The Coach\", un talent ideato da Luca Garavelli e Marco Zarotti e condotto da Ernesto Trapanese con Agata Reale. Dal mese di settembre dello stesso anno il \"Tg7 Sport\" torna nella sua forma originale non suddividendosi pi\u00f9 in rubriche e l'approfondimento \"Diretta mercato\" diventa uno spazio autonomo in onda in prima serata, anche il programma Meravigliette, dal 2004, in poi.\nCanali secondari.\n7 Gold Plus: Nel 2010 iniziano le trasmissioni del canale 7 Gold Plus, curato da 7 Gold Telepadova. I marchi con cui veniva ripetuto si differenziavano in base all'area geografica di diffusione del segnale: \"Telestar 7 Gold Plus\" nelle regioni del Nord-Ovest, \"7 Gold Plus Nord-Est\" (ex Teleregione) nel Triveneto, \"7 Gold Plus E.R.\" in Emilia-Romagna, \"7 Gold Plus Sud\" nel Lazio e in Sicilia. Quella che per un breve periodo \u00e8 stata la seconda rete del gruppo 7 Gold si distingueva dalla rete madre per la mancanza di televendite nel suo palinsesto. I programmi principali erano i medesimi di 7 Gold integrati per\u00f2 da cartoni animati, film e telefilm aggiuntivi. La situazione era temporanea in quanto 7 Gold Plus, a breve, avrebbe dovuto assumere una propria identit\u00e0 totalmente autonoma. Tuttavia il progetto non \u00e8 decollato venendo sostituito cos\u00ec dal nuovo Canale 77, rete ripetitrice de \"La vetrina dell'arte\". Le uniche regioni in cui rimane attivo tuttora 7 Gold Plus (seppur su un'altra LCN, abbandonando la nazionale \"77\") sono il Veneto, il Friuli Venezia Giulia e il Trentino-Alto Adige. Ora l'emittente \u00e8 composta anche da alcuni programmi locali di Telepadova e da spazi commerciali.\n7 Gold Musica: \u00e8 stato un canale musicale curato da 7 Gold Telecity, nato nel 2012, con una programmazione interamente dedicata alla musica popolare italiana con le esibizioni delle orchestre da ballo. Il canale copriva l'arco delle 24 ore con trasmissioni prodotte dagli studi di Assago (Milano) e di Castelletto d'Orba (Alessandria) e facendo uso del ricco materiale tratto dall'archivio dell'emittente del Nord-Ovest Telecity, nata nel 1976.\nCanale 78: \u00e8 un canale di impronta commerciale nato nel 2011, curato da 7 Gold Telecity. Dal 2018 l'emissione avviene da 7 Gold Sestarete.\nCanale 77: \u00e8 un canale di impronta commerciale nato sul finire del 2011 in sostituzione di 7 Gold Plus, curato da 7 Gold Telecity. Il 2 gennaio 2017 cambia nome in Canale 77 in Rosa, passa sotto la gestione di 7 Gold Sestarete e si trasforma in un canale tematico dedicato principalmente alle telenovelas, unite a informazioni locali, lotto e qualche televendita; tuttavia, dal 2 ottobre successivo tutte le telenovelas vengono eliminate dal palinsesto e l'emittente torna a trasmettere una programmazione commerciale; dal 26 giugno 2019 l'emittente nel Nordovest torna alla denominazione originaria rinnovando il proprio logo dove \u00e8 presente anche la dicitura Telestar.\nAscolti.\nShare 24h di 7 Gold (locale, da luglio 2011), giorno medio mensile su target individui 4+\nMultiplex 7Gold.\nCanali nazionali ospitati nel multiplex 7Gold.\nA seguito del passaggio alla trasmissione in tecnica digitale, le emittenti facente parti del circuito 7Gold hanno via via attivato, nelle regioni in cui fanno servizio, multiplex digitali. La composizione dei multiplex, quale eredit\u00e0 della trasmissione in syndication, \u00e8 in parte costituita da canali nazionali e in parte da canali locali autoprodotti o di editori terzi. I canali nazionali presenti nelle varie emittenti del circuito sono:\nSebbene, quindi, non si possa parlare di 7Gold quale multiplex nazionale, la rete di emittenti che ritrasmettono gli stessi contenuti \u00e8 ricevibile su tutto il territorio nazionale con coperture equivalenti a quelle degli operatori nazionali.\n7 Gold Pubblicit\u00e0.\nIl 18 ottobre 2007 viene presentata la concessionaria addetta alla raccolta pubblicitaria di 7 Gold. La nuova societ\u00e0, 7 Gold Pubblicit\u00e0 (al 70% di propriet\u00e0 di Enzo Campione), inizia la sua attivit\u00e0 il 1\u00ba gennaio 2008. Il 25 gennaio, 7 Gold Pubblicit\u00e0 cambia socio e la raccolta pubblicitaria viene affidata a PRS Mediagroup di Alfredo Bernardini de Pace. Dall'estate 2011 \u00e8 l'agenzia Capital a provvedere alla vendita degli spazi pubblicitari agli inserzionisti. Dal 2017, con la nascita della societ\u00e0 \"Silver Production\", torna ad occuparsi della pubblicit\u00e0 la PRS, che ora sotto la guida di Federico Silvestri funge anche da editore del network al 50%."}
{"id": "467044", "revid": "339392", "url": "https://it.wikipedia.org/wiki?curid=467044", "title": "Nazionale della Germania dell'Est", "text": ""}
{"id": "467048", "revid": "6923", "url": "https://it.wikipedia.org/wiki?curid=467048", "title": "Aborto e religioni", "text": "I rapporti tra aborto e religioni sono piuttosto complessi:\nEbraismo.\nPur rifacendosi ai testi della Bibbia contrari all'aborto (soprattutto Esodo ) e ad una prassi attestata gi\u00e0 da Flavio Giuseppe, c'\u00e8 una qualche apertura sull'aborto nelle prime quattro settimane, ma solo nel caso di pericolo per la salute della madre. Dio stabilisce che se due uomini vengono alle mani e nella lotta colpiscono una donna incinta, causandole l'aborto o la nascita prematura del bambino, essi devono essere multati secondo il danno causato al bambino. Questi passi sono in genere datati tra il 200 a.C. ed i primi secoli dell'era cristiana. Gli aborti terapeutici devono essere autorizzati caso per caso.\nCristianesimo.\nChiesa cattolica.\nNel cristianesimo, la Chiesa cattolica fu a lungo divisa sul tema. Se la chiesa degli esordi tendeva a equiparare il feto a una persona, di particolare influenza furono le teorie di Aristotele sulla distinzione tra feto animato e feto inanimato (animato dopo i 40 giorni se maschio, 80 giorni se femmina), tesi accolte e promulgate dallo stesso San Tommaso d'Aquino nel medioevo. L'influenza di d'Aquino giunse a numerosi teologi cattolici che nei secoli successivi, pur riconoscendo l'immoralit\u00e0 dell'aborto in quanto contrario alla legge naturale, sosterranno la possibilit\u00e0 dell'aborto del feto non ancora animato, senza condannarne la pratica. Tra essi sant'Antonino di Firenze, Giovanni di Napoli, Silverstro da Prieras, Mart\u00edn de Azpilcueta e il discusso teologo cinquecentesco Tom\u00e1s S\u00e1nchez che, per esempio, si spinse a considerare il feto \"pars viscerum matris\", eliminabile come ogni altra viscera malata, quando compromessa la salute della madre. Dopo il \"Decretum Gratiani\" del 1140, solo nel 1869 Papa Pio IX afferm\u00f2, nella costituzione \"Apostolicae Sedis\", che il feto ha un'anima fino dal concepimento. La posizione della Chiesa \u00e8 stata ribadita nell\"'Istruzione sul rispetto della vita umana nascente e la dignit\u00e0 della procreazione\", che dal 1987 equipara quindi il feto a una persona sin dal momento del concepimento.\nIn generale, sulla base di riferimenti scritturali e apostolici, considera la vita un dono di Dio, e dunque un bene in s\u00e9 di cui all'uomo non \u00e8 dato disporre. Secondo la dottrina moderna ne consegue che l'aborto, come scelta volontaria dell'uomo volta a impedire lo sviluppo della vita, equivale ad un omicidio ed \u00e8 considerato peccato mortale. La vita di ogni essere umano \u00e8 un bene indisponibile per l'uomo e questi \u00e8 chiamato a difenderla dal concepimento alla morte naturale. Allo stesso modo i cosiddetti metodi di contraccezione d'emergenza, che impediscono l'annidamento del concepito nell'utero materno, vengono considerati abortivi perch\u00e9 impediscono lo sviluppo iniziale della vita del nascituro. Papa Giovanni Paolo II ha spiegato la posizione cattolica nell'enciclica \"Evangelium Vitae\", specialmente nei numeri 58-63 e 68-74.\nNella nota del 1993 \"Circa l'\"isolamento uterino\" ed altre questioni\", emessa dalla Congregazione per la Dottrina della Fede, guidata dall'allora cardinale Joseph Ratzinger, si afferma che \u00e8 lecito eseguire l'isterectomia (ovvero l'asportazione dell'utero), nel solo caso che il suo danneggiamento (in seguito al parto, per esempio) rappresenti un grave pericolo attuale per la vita o la salute della donna. Questa pratica (o l'equivalente legatura delle tube) non \u00e8 ammessa in mancanza di un pericolo in atto, come misura preventiva per la salute della donna in caso di gravidanza futura, perch\u00e9, mancando una ragione terapeutica attuale, tale pratica si configurerebbe come \u00absterilizzazione diretta\u00bb, sempre vietata dalla morale cattolica.\n\u00c8 documentato il divieto di aborto anche nei confronti di donne vittime di violenza sessuale, anche se minorenni.\nDurante il Giubileo del 2016 papa Francesco ha concesso a tutti i preti del mondo la facolt\u00e0 di assolvere le donne che hanno abortito: \u00abConosco bene i condizionamenti che le hanno portate a questa decisione. So che \u00e8 un dramma esistenziale e morale. Ho incontrato tante donne che portavano nel loro cuore la cicatrice per questa scelta sofferta e dolorosa. Ci\u00f2 che \u00e8 avvenuto \u00e8 profondamente ingiusto; eppure, solo il comprenderlo nella sua verit\u00e0 pu\u00f2 consentire di non perdere la speranza. Il perdono di Dio a chiunque \u00e8 pentito non pu\u00f2 essere negato, soprattutto quando con cuore sincero si accosta al sacramento della confessione per ottenere la riconciliazione con il Padre\u00bb.\nChiesa ortodossa.\nLa posizione della Chiesa ortodossa, per riferimenti biblici, patristici e dottrinali coincide con quella della Chiesa Cattolica, ed \u00e8 da sempre contraria all'aborto; sono confermati i riferimenti biblici contrari all'aborto (p.es. Esodo ) e i testi non-canonici del I secolo come la Didach\u00e9, la Lettera di Barnaba e l'Apocalisse di Pietro e infine il canone 91 del Concilio in Trullo, ritenendo che \"l'uomo \u00e8 fatto ad immagine di Dio al momento del concepimento\". Inoltre la Chiesa mantiene tre festivit\u00e0 riguardanti il concepimento: l'annunciazione della Vergine Maria il 25 marzo, il concepimento di sant'Anna il 9 dicembre e le feste di Giovanni Battista detto il Precursore, che si festeggia il 23 settembre. Tuttavia, seguendo Basilio Magno, non si esclude che lo si debba praticare nel caso di pericolo per la vita della madre (come caso di eccezione).\nAnaloga a quella ortodossa \u00e8 la posizione delle Chiese ortodosse orientali.\nChiese protestanti.\nLa posizione delle Chiese protestanti \u00e8 pi\u00f9 variegata. Lutero e Calvino sostennero che anima e corpo esistono immediatamente al momento del concepimento, mentre Melantone afferm\u00f2 che l'anima \u00e8 data da Dio solo dopo che il corpo \u00e8 formato, tesi in accordo con alcuni Padri della Chiesa, come Girolamo e Agostino, ma in realt\u00e0 aristotelica. Si deve per\u00f2 precisare che n\u00e9 Girolamo n\u00e9 Agostino furono mai favorevoli all'aborto, infatti ritenevano, in accordo alla Chiesa Cattolica, il corpo umano, formato da Dio per ospitare un'anima, qualcosa di inviolabile perch\u00e9 formato da Dio per accogliere un'anima. Oggi, tuttavia, le chiese pi\u00f9 diffuse accentuano l'importanza delle circostanze uniche che ciascuna decisione di aborto ha sulle responsabilit\u00e0 di chi deve scegliere, in particolare la donna, riconoscendo che il conflitto morale sull'aborto sia tragico ed ambiguo. Di conseguenza alcune Chiese condannano l'aborto, mentre altre lo accettano. Per i luterani, ad esempio, entro una visione etica fondamentalmente a difesa della vita il cristiano si presenta davanti a Dio con la propria coscienza che non pu\u00f2 venire delegata ad altri: la sua responsabilit\u00e0 \u00e8 personale, anche sul concetto di vita o di morte. I battisti condividono questa visione morale, ma sono generalmente ostili all'aborto.\nLa Chiesa mormone ritiene la vita umana sacra e, pertanto, si oppone all'utilizzo dell'interruzione volontaria di gravidanza per ottenere benefici personali o sociali; tuttavia giustifica l'aborto in alcuni casi:\nComunque, anche in queste rare eccezioni, la decisione di ricorrere all'interruzione della gravidanza non pu\u00f2 essere assunta automaticamente. Le persone coinvolte sono invitate a consultare i propri dirigenti ecclesiastici locali e a ricercare la guida divina in merito tramite preghiera. La Chiesa non ha sostenuto o opposto proposte legislative o dimostrazioni pubbliche riguardanti l'aborto volontario.\nChiesa anglicana.\nLa Chiesa anglicana non ha definito una posizione ufficiale sul momento a partire dal quale la vita in sviluppo nell'utero femminile \u00e8 una persona umana, e quindi santa e titolare del diritto alla vita. Solo una minoranza condivide la posizione cattolica mentre la maggioranza applica i principi di contestualizzazione tipici dell'etica anglicana nei casi di conflitto fra i diritti di persone differenti; di conseguenza, fra gli anglicani prevale l'idea che in certi casi, definiti secondo i principi succitati, l'aborto \u00e8 moralmente giustificabile. (cf. Lambeth Conference Report, 1930, 16 &amp; 1978, 10).\nTestimoni di Geova.\nI Testimoni di Geova, strettamente rispettosi delle prescrizioni bibliche, rimangono profondamente contrari all'aborto, pur approvando (a differenza della Chiesa cattolica) tutti i metodi anticoncezionali prima del concepimento.\nAssociazioni vicine al Cristianesimo.\nVi sono organizzazioni che si richiamano al Cristianesimo, come il Movimento per la Vita in Italia e la Moral majority negli USA, che caldeggiano l'applicazione del divieto anche mediante leggi dello Stato.\nBuddismo.\n Il XIV Dalai Lama, per\u00f2, pur essendo contrario in linea di principio, si \u00e8 espresso molte volte per valutare \"caso per caso\" e scegliere il \"male minore\", come, ad esempio, di fronte a problemi pratici. Comunque non \u00e8 possibile trovare una posizione univoca, in quanto nel buddhismo non c'\u00e8 un organismo autoritativamente rappresentativo, come lo \u00e8 ad esempio il Magistero della Chiesa per il cattolicesimo.\nLa Soka Gakkai (scuola laica del buddhismo Nichiren giapponese) ammette l'aborto in caso di pericolo per la madre e altri casi, e non esprime una posizione di totale rifiuto, lasciando al fedele la scelta di coscienza.\nIslam.\nNell'Islam, si ritiene che il feto riceva l'anima solo dopo 120 giorni dal concepimento, tuttavia anche l'embrione \u00e8 ritenuto degno di rispetto. Per questo l'aborto in generale non \u00e8 consentito, ma alcune scuole fanno salvi i casi di stupro e di problemi di salute della donna incinta. Ad ogni modo l'aborto dopo il quarto mese \u00e8 considerato un omicidio.\nIl Corano afferma che Allah ha vietato di uccidere le anime degli infanti, in particolari per una condizione di povert\u00e0 e ad eccezione di determinate giuste cause. Esse non furono tipizzate dal profeta Maometto il quale non discusse mai casi di aborto volontario n\u00e9 nel Corano n\u00e9 nella Sunna. Esiste, invece, almeno un caso nel quale Maometto affront\u00f2 il tema dell'aborto forzato, disponendo che i parenti dell'assassino versassero ai famigliari della vittima un risarcimento pari a una \"diya\" per la morte della gestante e ad un ulteriore 5% (\"ghurra\") per il feto. La sua valutazione economica inferiore alla madre e la concezione teologica di una natura spirituale a partire dal quarto mese di gravidanza lasciano intendere che nel mondo islamico il nascituro non sia considerato un \"essere umano a tutti gli effetti\"., almeno nei 120 giorni iniziali. La giurispudenza delle scuole sunnite \u00e8 concorde nel divieto di aborto a partire dal quarto mese, mentre solamente la scuola islamica Shafi'ita vieta qualsiasi tentativo di espellere il seme maschile a partire dal primo istante del suo ingresso del seme maschile nel grembo materno.\nInduismo.\nNelle centinaia di correnti religiose dell'induismo la regola \u00e8 per il no. Tuttavia si registra una certa tolleranza per i trasgressori.\nSepoltura dei feti.\nLa sepoltura dei feti \u00e8 un tema trasversale alle diverse confessioni religiose, in particolare quelle che contrarie all'interruzione di gravidanza.\nIn Italia.\nLa legislazione italiana prevede l'obbligo di seppellire i feti definiti come \"prodotti abortivi\". Non \u00e8 tuttavia previsto l'obbligo di identificarli con un nome, un codice o un pubblico registro.\nIl 12 Agosto 2020, il Comune di Marsala ha deliberato l'istituzione di un pubblico \"registro dei feti mai nati\" che associ i resti fetali provenienti da aborto a un codice identificativo e a un nome di fantasia, oltre ad una modifica al regolamento dei servizi cimiteriali che prevede la creazione di una specifica area di seppellimento all'interno del cimitero pubblico."}
{"id": "467050", "revid": "122871872", "url": "https://it.wikipedia.org/wiki?curid=467050", "title": "Gruppo 63", "text": "Il Gruppo 63, definito di neoavanguardia per differenziarlo dalle avanguardie storiche del Novecento, \u00e8 un movimento letterario che si costitu\u00ec a Palermo nell'ottobre del 1963 in seguito a un convegno tenutosi a Solanto da alcuni giovani intellettuali fortemente critici nei confronti delle opere letterarie ancora legate a modelli tradizionali tipici degli anni cinquanta. Fu Luigi Nono a suggerire il modello del Gruppo 47, movimento culturale nato a Monaco di Baviera appunto nel 1947. La costituzione del gruppo fu anticipata dalla pubblicazione della raccolta di poesie \"I Novissimi\", curata da Alfredo Giuliani.\nMoventi culturali.\nDel gruppo facevano parte poeti, scrittori, critici e studiosi animati dal desiderio di sperimentare nuove forme di espressione, rompendo con gli schemi tradizionali.\nRichiamandosi alle avanguardie degli inizi del secolo, il \"Gruppo 63\" si richiamava alle idee del marxismo e alla teoria dello strutturalismo. Senza darsi delle regole definite (il gruppo non ebbe mai un suo manifesto), diede origine a opere di assoluta libert\u00e0 contenutistica, senza una precisa trama (ne \u00e8 un esempio Alberto Arbasino), talvolta improntate all'impegno sociale militante (come gli scritti di Elio Pagliarani), ma che in ogni caso contestavano e respingevano i moduli tipici del romanzo neorealista e della poesia tradizionale, perseguendo una ricerca sperimentale di forme linguistiche e contenuti.\nIgnorato dal grande pubblico, il gruppo suscit\u00f2 interesse negli ambienti critico-letterari anche per le polemiche che dest\u00f2 criticando fortemente autori all'epoca gi\u00e0 \"consacrati\" dalla fama quali Carlo Cassola, Giorgio Bassani e Vasco Pratolini, Enzo Siciliano, ironicamente definiti \"Liale\", con riferimento a Liala, autrice di romanzi rosa.\nIl Gruppo 63 ebbe il merito di proporre e tentare un rinnovamento nel panorama piuttosto chiuso della letteratura italiana, ma il suo aristocratico distacco dal sentire comune e la complessit\u00e0 dei codici di comunicazione ne fecero un movimento \u00e9litario, accusato di \"cerebralismo\". Inoltre, alcune accuse contro i \"conservatori\" della letteratura, poi con il tempo riconsiderate, furono amplificate dai giornali e dagli stessi avversari.\nComponenti.\nAlcuni autori, critici e scrittori del Gruppo 63 furono il gi\u00e0 citato Alberto Arbasino, Luciano Anceschi, Nanni Balestrini, Renato Barilli, Achille Bonito Oliva, Giorgio Celli, Furio Colombo, Corrado Costa, Fausto Curi, Roberto Di Marco, Stefano Docimo, Umberto Eco, Enrico Filippini, Alfredo Giuliani, Alberto Gozzi, Angelo Guglielmi, Patrizia Vicinelli, Germano Lombardi, Giorgio Manganelli, Giulia Niccolai, Elio Pagliarani, Michele Perriera, Lamberto Pignotti, Antonio Porta, Edoardo Sanguineti, Giuliano Scabia, Adriano Spatola, Aldo Tagliaferri,Gaetano Testa, Giancarlo Marmori, Gian Pio Torricelli e Sebastiano Vassalli.\nPi\u00f9 ai margini anche Oreste Del Buono, Nanni Cagnone, Gianni Celati, Alice Ceresa, Giordano Falzoni, Luigi Gozzi, Francesco Leonetti, Luigi Malerba, Marina Mizzau, Rossana Ombres, Nico Orengo, Amelia Rosselli, Gaetano Testa, Carla Vasio e Cesare Vivaldi.\nAi lati del gruppo agivano ed intervenivano numerosi artisti visivi, pittori, illustratori. Tra questi uno dei pi\u00f9 presenti e vicini agli interventi ed ai componenti del gruppo, fu Giuliano della Casa, che, anche per la vicinanza empatica e sperimentale, former\u00e0 un proficuo sodalizio con Adriano Spatola, dedicandosi alla ricerca su segno e significante , all'illustrazione, ed alla pratica verbo-visiva. Sua l'illustrazione della copertina de \" La Chimera \"di Sebastiano Vassalli.\nIl gruppo, che si sciolse nel 1969, diede vita alle riviste \"Malebolge\", \"Quindici\" e \"Grammatica\", ma influenz\u00f2 le scelte anche di collane editoriali coeve, come \"Materiali\" di Feltrinelli o pi\u00f9 tarde, come in qualche modo \"La ricerca letteraria\" di Einaudi."}
{"id": "467053", "revid": "1705737", "url": "https://it.wikipedia.org/wiki?curid=467053", "title": "L\u00e9on Degrelle", "text": "Esiliato in Spagna nel 1945 e ivi naturalizzato nel 1954, ha sempre difeso ed esaltato il suo operato erigendosi a paladino del nazionalsocialismo e delle tesi revisioniste sulla seconda guerra mondiale. \u00c8 stato una delle principali figure del neonazismo e referente di alcuni movimenti dell'estrema destra europea.\nInfanzia e giovinezza.\nL\u00e9on Joseph Marie Ignace Degrelle nacque a Bouillon, nelle Ardenne belghe, presso il castello Goffredo di Buglione, leggendario condottiero della prima crociata.&lt;br&gt;\nSuo padre \u00c9douard Degrelle esercitava il mestiere di birraio in Francia ed era espatriato in Belgio nel 1901, secondo quanto scrive Robert Brasillach (1909\u20131945), giornalista francese simpatizzante nazista, a seguito dell'espulsione dei gesuiti francesi e al rinfocolarsi del movimento anticlericale diffuso in quel periodo in Francia. Secondo lo storico Alain Colignon, in realt\u00e0 \u00c9douard Degrelle lasci\u00f2 la Francia per impiantare in Belgio una birreria che assicurava maggiori guadagni.&lt;br&gt;\nSua madre, Marie-Louise Boever, era la figlia del capo della destra della provincia belga del Lussemburgo. Assunta la nazionalit\u00e0 belga, \u00c9douard Degrelle avvi\u00f2 la sua carriera politica con il Partito cattolico belga; eletto al consiglio provinciale del Lussemburgo, divenne deputato nel 1925.\nL\u00e9on fu il quinto figlio nato dalla coppia, dopo Maria, Edoardo (morto all'et\u00e0 di venti mesi), Giovanna, Maddalena e prima di Luisa-Maria, Edoardo e Susanna. La famiglia era contraddistinta da un fervente cattolicesimo: preghiera la sera, messa e comunione ogni giorno, presenza a quattro funzioni la domenica.. L\u00e9on frequent\u00f2 la scuola materna con sua sorella Maria-Luisa presso i \"Religiosi della dottrina cristiana\". Dopo aver completato gli studi secondari presso l'\"Istituto San Pietro\" di Bouillon nella sezione di greco e latino, Degrelle entr\u00f2 nel 1921 nel collegio di \"Nostra Signora della pace\" a Namur tenuto dai gesuiti, \u00abcompiendovi degli studi irregolari, talvolta brillanti, talvolta mediocri a seconda degli anni\u00bb.\nAppassionato alla letteratura e in particolare alle opere di Charles P\u00e9guy, inizi\u00f2 a scrivere composizioni poetiche e a collaborare a giornali e riviste di provincia quando aveva appena quindici anni, et\u00e0 in cui viene descritto come \u00abun adolescente robusto, piuttosto ribelle, scarsamente comunicativo, con una volont\u00e0 di dominare, di comandare, con una certa insolenza e una sensibilit\u00e0 quasi malata\u00bb; \u00abegli ha una tendenza molto pronunciata per le professioni di fede, le frasi incisive, le parole colorite\u00bb.\nA diciassette anni intraprese una fitta corrispondenza con il cardinale D\u00e9sir\u00e9-Joseph Mercier, primate dei belgi, e venne notato dal capo del partito socialista belga \u00c9mile Vandervelde, che pubblic\u00f2 uno dei suoi articoli ne \"Le Peuple\" e gli manifest\u00f2 la sua simpatia. Durante i suoi studi in collegio scopr\u00ec il pensiero di Charles Maurras, di cui divenne un acceso sostenitore e \u00abdi cui apprezza soprattutto l'antiparlamentarismo e il culto della monarchia\u00bb.\nA causa della sua vicinanza con le idee e il programma dell'Action fran\u00e7aise, Degrelle concep\u00ec ugualmente una profonda ammirazione per l'opera di L\u00e9on Daudet, ed \u00ab\u00e8 del tutto evidente che tramite questo incontro che egli acquisisce il suo stile polemico e vigoroso\u00bb. Nel 1924, a diciotto anni, Degrelle inizi\u00f2 i suoi studi di diritto nella facolt\u00e0 dell'universit\u00e0 cattolica di Namur ed \u00e8 durante questo primo anno di studi che egli organizz\u00f2 una forte campagna di sostegno a Maurras rispondendo a un sondaggio proposto da i \"Quaderni\" della giovent\u00f9 cattolica sulla domanda \u00abtra gli scrittori degli ultimi venticinque anni quale considerate come vostro maestro?\u00bb. La campagna fu particolarmente efficace e Maurras venne indicato dalla maggioranza delle risposte.\nDegrelle non riusc\u00ec a superare gli esami di giurisprudenza e allora inizi\u00f2 lo studio di lettere e di filosofia tomista presso l'universit\u00e0 cattolica di Lovanio: dopo due anni compiuti con successo, s'iscrisse alla facolt\u00e0 di giurisprudenza e scienze politiche \u00abdove affronta con esiti scarsi i suoi esami che supera a fatica e comunque non arriver\u00e0 mai alla laurea. [...] Se i suoi insuccessi nello studio del diritto sono innegabili, essi sono attribuibili pi\u00f9 alle sue molteplici attivit\u00e0 extrascolastiche che a una presunta debolezza intellettuale\u00bb. Uno dei suoi professori, il visconte Terlinden, riteneva che si trattasse di uno studente mediocre del quale \u00abla povert\u00e0 culturale alimentava penosamente, durante gli esami, un linguaggio molto elaborato\u00bb.\nScrittore e giornalista.\nNell'ottobre 1927, prima della conclusione dei suoi studi e per iniziativa di monsignor Picard, cappellano dell'Associazione cattolica della giovent\u00f9 belga (ACJB), Degrelle assunse la direzione de \"L'Avant-Garde\", il giornale degli studenti di Lovanio che sotto la sua direzione raggiunse \u00abla pubblicazione di un numero di copie straordinario per questo genere di pubblicazione (10.000 copie)\u00bb. Nel gennaio del 1928 partecip\u00f2 al saccheggio di una esposizione dell'Unione sovietica organizzata a Bruxelles, dichiarando riguardo ai comunisti che \u00abessi vogliono annientare ci\u00f2 che a noi \u00e8 pi\u00f9 caro: la Chiesa, la Nazione, l'ordine sociale e familiare...[...] n\u00e9 pacatezza n\u00e9 cortesie nei confronti di questa gente di Mosca. Bisogna semplicemente dir loro tre parole: Lontani da noi!\u00bb\nDal 1928 al 1930 Degrelle scrisse, di volta in volta, poemi (\"Les Tristesses d'hier\" - \"Le malinconie di ieri\" - raccolta edita nel 1930), opere di parodia come \"Jeunes plumes et vieilles barbes de Belgique\" (\"Giovani penne e vecchie barbe del Belgio\") e \"Les grandes farces de Louvain\" (\"Le grandi farse di Lovanio\"), libri di politica e di polemica (\"Les Flamingants\" - \"I fiamminghi\" - nel 1928 dove avanza \u00abla necessit\u00e0 d'una migliore comprensione tra le due comunit\u00e0 nazionali\u00bb) e \"Furor teutonico\", dove appoggia le autorit\u00e0 cattoliche contro gli ambienti anticlericali.\nNel 1929 l'abate Norbert Wallez l'assunse come redattore al \"Vingti\u00e8me Si\u00e8cle\", dove nello stesso tempo inizi\u00f2 a lavorare Herg\u00e9. La sua inchiesta giornalistica sullo stato delle stamberghe cittadine, molto dura nei confronti dei proprietari, gli valse una lettera di congratulazioni da parte del primo ministro Henri Jaspar; quando gli articoli vennero pubblicati in una raccolta, la prefazione venne scritta dal ministro del Lavoro. Dopo l'assassinio del presidente del Messico \u00c1lvaro Obreg\u00f3n per mano di Jos\u00e9 de Le\u00f3n Toral, un giovane studente cattolico oppositore della politica anticlericale del governo, Degrelle pubblic\u00f2 un articolo sul \"Vingti\u00e8me Si\u00e8cle\" dove approvava l'omicidio d'Obreg\u00f3n e chiudeva il suo scritto affermando che \u00abA ogni nuovo Toral gli grideremo dal cuore: bravo!\u00bb\nL'articolo suscit\u00f2 un grande scandalo e, messo alla corda dalla stampa di sinistra che lo invitava ad andare in Messico a vedere con i suoi occhi quello che stava realmente accadendo, Degrelle accett\u00f2 la sfida: vi si rec\u00f2 attraverso eventi rocamboleschi che egli amplific\u00f2 fantasiosamente nel suo libro \"Mes aventures au Mexique\". Dopo un soggiorno nel bel mezzo della guerra dei Cristeros e grazie alla vendita dei suoi articoli a un editore statunitense, visit\u00f2 rapidamente gli Stati Uniti d'America, da dove sped\u00ec dei disegni a Herg\u00e9, e il Canada.\nRientr\u00f2 in Belgio nel febbraio del 1930, pubblicando in quello stesso anno un opuscolo di 37 pagine intitolato \"Histoire de la guerre scolaire. 1879-1884\" (\"Storia della guerra scolastica. 1879-1884\") \u00absulla cui copertina appaiono il disegno suggestivo di un crocefisso fortemente barrato di rosso e i nomi dell'autore e dell'illustratore: in alto Degrelle e in basso Herg\u00e9. [...] Questa collaborazione non susciter\u00e0 nel disegnatore \"nessun rimpianto, nessun rimorso\"\u00bb.\nIl periodo rexista.\nLa casa editrice \"Christus-Rex\".\nNell'ottobre 1930 Degrelle venne nominato da Picard direttore della modesta casa editrice \"Christus-Rex\", incaricata delle pubblicazioni dell'Azione cattolica. \u00abFondata dalla Chiesa nel 1921, questa associazione [...] \u00e8 animata da un esuberante sentimento religioso e, bench\u00e9 non s'interessi di politica, forgia una generazione di nuovi cattolici impegnati che rifiutano con disprezzo le manovre e i compromessi del partito cattolico\u00bb. \u00abAppena nominato direttore Degrelle decise che \"bisogna cambiare\"\u00bb. Si lanci\u00f2 nella pubblicazione di opuscoli d'attualit\u00e0 venduti a un franco l'uno e in quella di libriccini che potessero interessare i numerosi cattolici: il 10 ottobre 1931 partecip\u00f2 al lancio del settimanale \"Soir\u00e9es\" (\"Serate\"), che ebbe un certo successo e del quale le edizioni Rex acquistarono il controllo nell'aprile 1933.\nIn occasione delle elezioni legislative del 1932, Degrelle fu incaricato di condurre una parte della campagna elettorale a sostegno del partito cattolico, durante la quale \u00abegli mostr\u00f2 il suo vero talento di propagandista\u00bb diffondendo i suoi opuscoli e i suoi manifesti, \u00abveri capolavori di psicologia semplice, di buon gusto e d'arte\u00bb. Nel corso di questa campagna Degrelle utilizz\u00f2 un manifesto realizzato da Herg\u00e9 che raffigurava un cranio protetto da una maschera antigas con lo slogan \u00abContro l'invasione votate per i cattolici\u00bb e, al posto della firma di Herg\u00e9, la scritta \u00abstudio delle edizioni Rex\u00bb; l'uso di questo manifesto fece nascere le proteste di Herg\u00e9, non per motivi politici, ma esclusivamente artistici. Il creatore del fumetto di Tintin si era \u00abimpegnato a lavorare con Degrelle, ma come per questo disegno cos\u00ec per qualunque altro egli non pensa di firmarlo se non dopo averlo meticolosamente rivisto, rifinito e definitivamente messo a punto\u00bb.\nDal 1932 al 1933, Degrelle lanci\u00f2 successivamente quattro nuove pubblicazioni: \"Rex\", \"Vlan\", \"Foyer\" e \"Crois\". All'inizio \"Rex\" era concepito come un supplemento letterario di 16 pagine a \"Soir\u00e9es\", riservando la parte politica a \"Vlan\". Annunciando in \"Rex\" la pubblicazione del primo numero di \"Vlan\", Degrelle non nascose i suoi obiettivi: \u00abIl nostro giornale politico si propone di seguire la via retta. [...] Noi saremo al servizio del partito cattolico con tutte le nostre forze, criticandolo o incoraggiandolo, aspettando di conquistarlo\u00bb.\nI risultati dell'inchiesta sul partito cattolico pubblicati su \"Vlan\" il 29 aprile del 1933 confermarono che la critica superava gli incoraggiamenti: nel numero di \"Rex\" del 25 febbraio 1933, Degrelle era gi\u00e0 stato molto chiaro: \u00abRex \u00e8 prima di tutto un movimento, un organismo da combattimento. Noi vogliamo, nel giro di qualche anno, conquistare bastione per bastione, muraglia per muraglia, tutte le fortezze del paese... Perch\u00e9 noi abbiamo un ideale e poich\u00e9 \u00e8 chiaro che un giorno noi che saremo i capi incontreremo sempre dei nemici. Prima di tutti naturalmente alcuni cattolici. Questi possono essere sicuri che attaccandoci usufruiranno della pi\u00f9 totale immunit\u00e0\u00bb.\nIl 31 luglio 1933 Degrelle divenne proprietario delle edizioni Rex, grazie a degli interventi finanziari familiari e alla sottoscrizione dei padri norbertini dell'abbazia d'Averbode, di 600 azioni della nuova societ\u00e0. Il nuovo proprietario si lanci\u00f2 in una serie di nuove pubblicazioni: una collezione di romanzi alla portata di tutti, libri di autori politici cattolici, opuscoli pubblicati a decine di migliaia sulle apparizioni della Madonna a Beauraing e a Banneux.\nLa rottura con la Chiesa belga.\nL'attivit\u00e0 di Degrelle assunse connotazioni sempre pi\u00f9 politiche a partire dal 1934, quando organizz\u00f2 una conferenza stampa per i giovani cattolici il cui vero scopo era quello di assicurarsi una pubblicit\u00e0 personale. Questo avvenimento suscit\u00f2 la reazione del vescovo di Tournai, monsignor Rasneur, che gli fece sapere che egli trovava questa iniziativa inopportuna. Degrelle rivolt\u00f2 a suo favore questa disapprovazione pubblicando su \"Rex\" e \"Soir\u00e9es\" un articolo intitolato \u00abAl servizio della Chiesa cattolica\u00bb nel quale scrisse \u00aboggi stiamo per cambiare. Ed ecco perch\u00e9: prima di tutto perch\u00e9 un vescovo ci esprime questo desiderio. E questo da solo basterebbe. Noi siamo qui per servire il cattolicesimo\u00bb e concluse \u00abPer il Cristo! Con il Papa! Con i nostri vescovi! Rex vincer\u00e0\u00bb. Questo articolo valse a Degrelle una lettera di ringraziamento dal vescovo di Liegi, monsignor Kerkhofs.\nQuest'atto di sottomissione non rassicur\u00f2 del tutto le autorit\u00e0 cattoliche. Proseguendo l'attivismo politico di Degrelle, monsignor Picard, cappellano generale dell'Associazione cattolica della giovent\u00f9 belga, partecip\u00f2 al cardinale Jozef-Ernest Van Roey le sue preoccupazioni: \u00abIl signor Degrelle vuole servirsi ai fini di potere personale di opinioni a lui favorevoli.[...] Una cosa sola \u00e8 sicura: che egli ha un'immensa ambizione e che sogna di governare il suo paese, come egli stesso dice. Impulsivo com'\u00e8, in un momento di turbamento sociale \u00e8 capace delle peggiori imprudenze\u00bb. Bench\u00e9 fosse stato convocato all'arcivescovato di Malines per dissipare gli equivoci tra Rex e l'Azione cattolica, Degrelle prosegu\u00ec i suoi incontri politici.\nIl 2 novembre 1935 fece un passo azzardato. In occasione del congresso annuale della federazione delle associazioni e dei circoli cattolici a Courtrai, egli fece bloccare le uscite da trecento giovani rexisti e si lanci\u00f2 in una violenta diatriba contro il partito cattolico, apostrofando il senatore Philips e il ministro Paul Segers come \u00abescremento vivente\u00bb. Gli avvenimenti di Courtrait furono seguiti da un decreto episcopale del cardinale Van Roey il 20 novembre 1935 che \u00abcondannava senza equivoci il movimento rexista anche se in termini moderati\u00bb, cosa che procur\u00f2 al cardinale d'essere apostrofato da Degrelle come \u00abrinoceronte di Malines\u00bb e \u00abcardinale Van Rana\u00bb. \u00abL'assalto di Courtrai e il biasimo episcopale che ne consegue, segnano la fine d'un periodo del rexismo\u00bb.\nNella prospettiva delle elezioni legislative del 24 maggio 1936, lo stile e il tono di Degrelle divennero sempre pi\u00f9 virulenti e diversi politici cattolici, prima sostenuti da \"Rex\", vennero trattati da \u00abaristocratici banchieri\u00bb, \u00abtraditori della denigrazione\u00bb, \u00abeterni falliti e uomini che hanno il loro avvenire dietro le spalle\u00bb; anche un vescovo, come monsignor Schyrgens, venne descritto come \u00abun pagliaccio e un prete da fiera\u00bb. Dopo il rimprovero episcopale, queste uscite portarono a una rottura definitiva con il partito cattolico, che annunci\u00f2 il 21 febbraio 1936 la fine dei rapporti con Degrelle e viet\u00f2 ai suoi membri di collaborare con il movimento rexista.\nLa campagna politica.\nL'entrata in politica di \"Rex\" come indipendente produsse una profonda trasformazione del movimento: se la maggior parte dei suoi dirigenti erano ancora dei giovani cattolici militanti, Rex divenne \u00abil punto di raccolta d'una coalizione disparata di scontenti dello status quo, che raggruppava alla rinfusa reduci della prima guerra mondiale, membri delle leghe nazionaliste di destra, bottegai, commercianti. [...] Un po' come avvenne per il boulangismo del 1888-1889 o il poujadismo degli anni 1950 in Francia, il Rex diviene rapidamente un ripostiglio della protesta\u00bb. Nel suo giornale \"Il paese reale\", fondato il 3 maggio 1936, Degrelle condusse \u00abuna violenta campagna contro gli scandali di corruzione nei quali i politici di ogni partito erano implicati\u00bb, presentando se stesso come \u00abil grande epuratore\u00bb del potente partito cattolico, del quale egli ambiva divenirne il capo; \u00aba partire da questo punto la carriera finora tortuosa di Degrelle assume una costante: la marcia verso la conquista del potere. Il movimento nella sua interezza fu messo al servizio delle tendenze dittatoriali di Degrelle, tendenze che sono uno dei tratti dominanti di tutti i dirigenti fascisti\u00bb.\nGli scandali denunciati da Degrelle erano talvolta immaginari e \u00abpi\u00f9 che di imbrogli si trattava pi\u00f9 spesso della utilizzazione di procedimenti giudiziari di poco conto, di traffici sottobanco, d'irregolarit\u00e0 di vario tipo che nei fatti non sono suscettibili di alcuna sanzione legale\u00bb. Questo non toglie che la campagna orchestrata da Degrelle non colpisse l'opinione pubblica: alcuni rexisti si presentarono con delle scope, sfilando nelle strade nei dintorni dei centri cattolici. I rexisti inventarono il termine \u00abbankster\u00bb, che ebbe un grande successo; la violenza degli scritti di Degrelle non aveva pi\u00f9 limiti: a proposito di Paul Segers egli scrisse: \u00abNe abbiamo piene le scatole di questi maiali, degli avventurieri e dei corrotti. Questi saranno tutti cacciati. Non contate sul loro fetore, Segers, per coprire il vostro\u00bb;\u00bb.\nDegrelle impost\u00f2 la sua campagna sull'antiparlamentarismo e il rifiuto dei partiti tradizionali. Il movimento rexista bas\u00f2 la sua campagna sugli scandali politici-finanziari e sulla necessit\u00e0 di purificare l'atmosfera politica. \u00abEvitando di proporre soluzioni per le necessit\u00e0 concrete pi\u00f9 urgenti per il paese, L\u00e9on Degrelle e i suoi luogotenenti si appropriano di alcuni elementi del programma fascista e nazionalsocialista. Non dei veri programmi politici, dunque, ma una prodigiosa improvvisazione che di volta in volta si adatta in modo adeguato alle difficolt\u00e0 incontrate, testimoniando cos\u00ec una notevole vitalit\u00e0\u00bb.\n\u00abLe doti di tribuno di L\u00e9on Degrelle e il suo dinamismo giovanile, combinate alla denuncia di una classe dirigente impopolare contribuiscono ad unire un gran numero di scontenti in questo clima confuso del Belgio degli anni trenta.\u00bb\nLa vittoria elettorale.\nCon 271.491 voti, alle elezioni del 24 maggio 1936 il partito rexista ottiene l'11,5% dei voti, 21 deputati e 12 senatori. \u00abChe un movimento politico inesistente nel 1935 sia arrivato a rastrellare pi\u00f9 dell'11% dei suffragi dopo una campagna elettorale di sei mesi, ecco chi stravolge i dati tradizionali e le abitudini elettorali dei belgi.\u00bb Rex ottenne pi\u00f9 del 15% dei voti nelle province di Liegi, del Lussemburgo, di Namur e di Bruxelles, superando il 20% nel cantone elettorale d'Ixelles e a Saint-Josse-ten-Noode.\nCome gli altri dirigenti dei partiti politici belgi, Degrelle fu ricevuto dal re Leopoldo III in un incontro riservato per quasi un'ora e mezza, il 28 maggio 1936. \u00ab [...] Un torrente di chiacchiere, una tromba d'aria di parole si abbatt\u00e9 su di lui. Il re scopre un fenomeno: un giovane trasbordante di vitalit\u00e0 e di vivacit\u00e0, agitatore, fanfarone, millantatore\u00bb Al termine del colloquio, durante il quale Degrelle reclam\u00f2 il ministero della Giustizia con estesi poteri, e che si risolve in nulla, il re dichiar\u00f2 a uno dei suoi consiglieri che Degrelle si era rivelato come un individuo \u00absufficiente e insufficiente\u00bb. Degrelle, che non si era candidato alle elezioni, rest\u00f2 il capo indiscusso del partito rexista, di cui egli nominava i principali dirigenti senza alcun procedimento democratico interno, poich\u00e9 non intendeva in alcun modo spartire il suo potere.\nDegrelle non ebbe sempre un chiaro programma politico e le sue posizioni politiche variavano di volta in volta. Se dopo lo sciopero di 10.000 lavoratori del porto di Anversa egli pretendeva che questi fossero puniti dal borgomastro della citt\u00e0, che gli appariva \u00abcomplice degli agitatori\u00bb, nel \"Pays r\u00e9el\" del 6 giugno 1936, dieci giorni dopo, egli port\u00f2 il suo sostegno agli scioperanti: \u00abcontro l'ipercapitalismo inumano, contro i politici profittatori, per il pane e la dignit\u00e0, lavoratori di ogni classe, uniamoci!\u00bb\nI rapporti con la Germania nazista e l'Italia fascista.\nDegrelle cerc\u00f2 appoggi anche all'estero presso la Germania nazista e l'Italia fascista. Non c'\u00e8 alcun dubbio che Degrelle per raggiungere i suoi fini abbia accettato l'aiuto finanziario dell'Italia e della Germania. Dal 23 aprile al 3 maggio 1933, qualche mese prima della presa del potere di Adolf Hitler, Degrelle con due suoi collaboratori, Guido Eeckels e Jean Denis, si rec\u00f2 a Berlino e assistette alle celebrazioni del 1\u00ba maggio. I biglietti ferroviari e un visto gli furono gratuitamente forniti dall'ambasciata tedesca a Bruxelles.\nFino al 1936 sembra che Degrelle non abbia avuto altri rapporti con la Germania., il che appare per\u00f2 in contraddizione con articoli della stampa rexista del 1933 e 1934, fra cui il numero di \"Soir\u00e9es\" del 20 luglio 1934 dedicato a \u00abil terrore hitleriano, reportage allucinante\u00bb. Forte della sua vittoria elettorale, Degrelle riusc\u00ec a farsi invitare dal governo italiano. Il 27 luglio 1936 incontr\u00f2 a Roma Benito Mussolini e il suo ministro per gli affari esteri, Galeazzo Ciano, che gli concedette un sostanzioso aiuto finanziario. Il 26 settembre 1936 fu ricevuto a Berlino da Adolf Hitler e Joachim von Ribbentrop, ricavandone ancora una volta un aiuto finanziario. Degrelle ammirava senza discussioni Hitler e \u00abl'anticomunismo, l'anticapitalismo, l'antiparlamentarismo, il corporativismo che sono punti in comune [tra il rexismo e il nazismo]\u00bb.\n\"Rex\" e \"Le Pays r\u00e9el\", d'altra parte, condannavano fortemente la politica religiosa della Germania nazista e il suo \u00abspirito anticristiano\u00bb. Degrelle denunciava anche il meccanismo della apparente unanimit\u00e0 popolare dei tedeschi verso il potere hitleriano ed era preoccupato per la politica di riarmo militare tedesca.\nL'accordo tra Rex e il VNV.\nFra i delusi dal rexismo vi erano due noti militanti valloni: Paul Collet, membro dell'Assemblea vallona, che ruppe con Rex nel 1939, e Joseph Mignolet, scrittore in lingua vallona, che rest\u00f2 alla guida del Rex-Liegi sino al 1943 e che partecip\u00f2 attivamente con la collaborazione intellettuale all'interno della \"Propaganda Abteilung\".\nIl 6 ottobre 1936 Degrelle firm\u00f2 con Staf De Clercq un patto segreto, rivelato dal \"Le Soir\" due giorni pi\u00f9 tardi. \"Le Pays r\u00e9el\" annunci\u00f2 che l'accordo era stato incoraggiato dal primo ministro Paul Van Zeeland e dal re Leopoldo III; a ci\u00f2 segu\u00ec una smentita laconica e insultante della segreteria del sovrano: \u00abC'\u00e8 bisogno a malapena di dire che questo stupido pettegolezzo non merita alcuna conferma. Il fatto riportato \u00e8 falso\u00bb.\nPer Els Witte e Jan Craeybeckx si trattava di un accordo puramente tattico tra un nazionalismo fiammingo e un nazionalismo belga, obbligato del resto dalla necessit\u00e0 di tener conto del dualismo ineliminabile del paese. Secondo questi autori, l'accordo \u00abnon fu gradito ai patrioti belgi (...) fra i quali Rex contava numerosi simpatizzanti...\u00bb.\nPer i due storici il successo di Rex \u00absi basava in gran parte su un malinteso. Alla fine il numero di fascisti convinti non era prima del 1940 cos\u00ec importante come poteva lasciar supporre il numero di seggi che Rex aveva conquistato nel 1936. Numerosi voti rexisti provenivano da patrioti e antitedeschi della classe media, vittime della depressione economica, che si ritenevano vittime della classe politica. Questi elettori erano pi\u00f9 ansiosi di ricevere stabilit\u00e0 piuttosto che agitazioni sociali. Non c'era possibilit\u00e0 con Rex, incarnazione della patria, d'instaurare una dittatura. Questi erano i limiti del fascismo, almeno del fascismo brussellese e vallone\u00bb. Riguardo ai veri sentimenti di Degrelle, essi non furono mai quelli d'un militante vallone. \u00abNella speranza di convincere Hitler ad affidargli la guida del Belgio, Degrelle, che non era un federalista, si schier\u00f2 durante la seconda guerra mondiale al fianco dei nazisti. Riusc\u00ec, non senza difficolt\u00e0, a farsi accettare.\nCre\u00f2 la Legione vallona e si rec\u00f2 anche lui al fronte orientale. Degrelle, una volta ammiratore del fascismo latino, si mise a proclamare che i Valloni e i Francesi del nord, sebbene romanizzati, erano in realt\u00e0 anche loro dei tedeschi (...) Il collaborazionismo belga e vallone aveva una caratteristica molto chiaramente fascista. Non poteva esserci evidentemente alcun elemento di risentimento nei confronti del Belgio. Il \"movimento vallone\" aveva piuttosto cercato ispirazione a sinistra. Cos\u00ec i collaborazionisti valloni non possono praticamente contare fino a quel momento sulla comprensione della loro comunit\u00e0\u00bb. L'accordo fra Rex e il VNV ebbe vita breve: venne sospeso dal VNV il 25 giugno 1937, poi del tutto annullato il 17 settembre.\nLa caduta e l'estremismo.\nDopo aver preparato una \"marcia su Bruxelles\" proibita dalle autorit\u00e0, Degrelle annunci\u00f2 la partecipazione di 250.000 rexisti alla commemorazione a Bruxelles, il 25 ottobre 1936, della battaglia dell'Yser. Quest'annuncio sconvolgente si tradusse in realt\u00e0 nella presenza effettiva dai tre ai cinquemila rexisti, con Degrelle che fin\u00ec la giornata al posto di polizia. \u00abL'effetto prodotto da questa manifestazione fallita \u00e8 certamente deplorevole. Indiscutibilmente essa costituisce uno dei grandi errori politici che hanno contribuito a far diminuire la considerazione del movimento nello spirito dei Belgi\u00bb.\nDi contro, nel gennaio 1937, Degrelle organizz\u00f2 al palazzo dello sport di Bruxelles \"la sei giorni di Rex\"; nonostante che questi incontri fossero a pagamento, essi raccolsero ogni sera da dodici a quindicimila persone. Affascinato dalla conquista del potere da parte di Hitler, in prossimit\u00e0 delle elezioni successive costrinse alle dimissioni, nel marzo del 1937, il deputato rexista brussellese Alfred Olivier e tutti i deputati per arrivare forzatamente ad una elezione legislativa parzialmente anticipata \u00abdando alla sua campagna elettorale un aspetto particolarmente spettacolare, cosa che nelle sue intenzioni dovrebbe obbligare in seguito il re a sciogliere la Camera\u00bb.\nLa manovra di Degrelle fu subito sventata: per iniziativa dei socialisti, i tre componenti del governo di coalizione, che raggruppava socialisti, cattolici e liberali, decisero di presentare un candidato unico, il primo ministro Paul Van Zeeland, che ricevette anche l'appoggio dei comunisti. Relativamente breve, la campagna elettorale dei due campi opposti mobilit\u00f2 considerevoli mezzi e allo slogan rexista \u00abVan Zeeland = Kerenski\u00bb si contrappose quello di \u00abRex=Hitler\u00bb. Durante la campagna Degrelle commise il grave errore di dichiarare che il silenzio del cardinale Van Roey, primate della Chiesa cattolica del Belgio, rifletteva la simpatia della Chiesa verso la causa rexista.\nIl 9 aprile 1937 una dichiarazione episcopale condann\u00f2 fortemente il voto rexista e scoraggi\u00f2 l'astensionismo:\nL'11 aprile 1937 Degrelle venne sconfitto da Paul Van Zeeland: ottenne 69.000 voti, ossia il 19%, contro 276.000, ossia il 76%, del suo avversario. Oltre a questioni di analisi elettorale \u00ab\u00e8 la mancanza di \"seriet\u00e0\" del Rexismo che ha colpito di pi\u00f9 l'elettore medio\u00bb; il che deriva dall'ambizione smisurata di Degrelle che non ha considerato la misura e i limiti del suo successo nel 1936 e che spera di passare nel corso di un anno dal 18 a pi\u00f9 del 50% dei voti presi a Bruxelles.\nSe questo netto calo di voti fu dovuto alla mobilitazione contro Degrelle di tutti i partiti democratici, l'insuccesso fu dovuto anche all'abbandono di numerosi membri del movimento, turbati dall'accordo con VNV e dall'estremismo di Rex, sempre pi\u00f9 apertamente fascista. La sconfitta elettorale del 1937 e l'erosione del numero dei membri di Rex fecero perdere quasi del tutto ogni interesse ai tedeschi nei confronti di Degrelle.\nQuesta radicalizzazione del rexismo si manifest\u00f2 con l'apparizione di due temi ricorrenti e nuovi nella stampa rexista: l'antisemitismo e il razzismo per un verso, e un pacifismo che si connotava come neutralismo, diffuso negli ambienti politici belgi, per un altro.\nNel \"Rex\" e nel \"Pays r\u00e9el\" si moltiplicarono gli attacchi contro gli ebrei e gli stranieri: a proposito degli ebrei, un articolo di \"Rex\" afferm\u00f2 che \u00abessi hanno invaso il Belgio come conquistatori, gettandosi con avidit\u00e0 su una terra aperta al saccheggio\u00bb [e che i responsabili dell'antisemitismo] \u00absono gli stessi ebrei che per le loro estorsioni, la loro arroganza, il loro parassitismo sociale si sono resi odiosi in numerosi paesi che avevano permesso la loro presenza\u00bb\u00bb; scriveva L\u00e9on Degrelle che \u00abil loro genio si appassiona particolarmente di tutto ci\u00f2 che \u00e8 malsano\u00bb. Ad Anversa, il 26 settembre 1939, Degrelle afferm\u00f2 che \u00abper la difesa del commercio gli ebrei devono essere ridimensionati o cacciati via\u00bb: per G.-F. di Muro, L\u00e9on Degrelle divenne, \u00abcol passare degli anni, attraverso l'organo ufficiale del movimento rexista, un campione dell'antisemitismo, il pi\u00f9 meschino, il pi\u00f9 nocivo, quello che d\u00e0 delle apparenze razionali, vale a dire l'antisemitismo economico\u00bb. Il \"Pays r\u00e9el\" pass\u00f2 dall'antisemitismo alla xenofobia, titolando su due colonne: \u00abIl Belgio ai belgi. Migliaia di belgi non hanno lavoro e l'Internazionale fa entrare in casa nostra stranieri pronti a tutti gli sporchi trucchi\u00bb.\nDi fronte all'espansione della Germania nazista, Degrelle manifest\u00f2 la sua inquietudine per il mantenimento della neutralit\u00e0 e dell'indipendenza del Belgio: dopo l'occupazione tedesca della Cecoslovacchia, scrisse il 16 marzo 1939 sul \"Pays r\u00e9el\" \u00ab[...] Dove si fermer\u00e0 Hitler? - Bruxelles non \u00e8 pi\u00f9 lontana da Aquisgrana di quanto Praga non lo era da Dresda\u00bb.\nQuesta inquietudine non gli imped\u00ec di considerare \u00abla sconfitta ceca [come una] disfatta terribile dei rossi in Europa e che \u00abmalgrado tutto quello che si pu\u00f2 pensare di Hitler, non si ha il diritto, a voler esser giusti, di dimenticare che se il comunismo \u00e8 ora rifluito alla frontiera russa, \u00e8 perch\u00e9 le camicie brune ve lo hanno cacciato e parcheggiato\u00bb. Fervente sostenitore degli accordi di Monaco, Degrelle era persuaso che la stessa situazione si sarebbe riproposta per la Polonia e che questa non avrebbe fatto resistenza. Nelle elezioni legislative del 2 aprile 1939 Degrelle fu rieletto deputato, ma il suo partito si ritrov\u00f2 ad avere appena 4 dei suoi 21 deputati e quattro dei suoi 12 senatori.\nContro i 271.491 voti, ossia l'11,5% dei voti presi nel 1936, Rex non ottenne che 103.821 voti, ossia il 4,43%. Di pi\u00f9, Rex ottenne risultati significativi solo nella provincia del Lussemburgo, a Bruxelles e nei circondari di Liegi, Verviers e Dinant; nel resto del paese il movimento venne del tutto marginalizzato. \u00abLe elezioni del 1939 sono veramente il segno della fine del rexismo che non potr\u00e0 facilmente sopravvivere alla sconfitta\u00bb. \u00c8 dopo questa disfatta elettorale che Degrelle tent\u00f2 di sbarazzarsi della sua reputazione di filotedesco, il che non gli imped\u00ec di sollecitare nuovamente un aiuto finanziario alla Germania nazista nel gennaio del 1940, richiesta parzialmente accettata dall'ambasciatore tedesco a Bruxelles, ma che non si concretizzer\u00e0. Alla vigilia della seconda guerra mondiale \u00abi suoi eccessi di linguaggio, le sue incongruenze, le sue menzogne ripetute l'avevano gi\u00e0 marginalizzato\u00bb.\nLa guerra e la collaborazione con i tedeschi.\nDalla \u00abfinta guerra\u00bb alla partenza per il fronte orientale.\nLa difesa della neutralit\u00e0 del Belgio.\nDurante la \"finta guerra\" Degrelle approv\u00f2 la politica di neutralit\u00e0 di Leopoldo III, condividendo l'opinione della maggioranza dei politici belgi. \u00abDietro le professioni di sostegno al re e al governo\u00bb [...] \u00abDegrelle attribuisce la responsabilit\u00e0 della guerra quasi per intero alla Francia e alla Gran Bretagna, e in particolare alle forze nascoste della massoneria e della finanza ebraica\u00bb. Se egli condann\u00f2 l'attacco della Finlandia da parte dell'Unione sovietica, applaud\u00ec all'invasione della Norvegia che era, secondo lui, il giusto castigo per gli Alleati che avevano vergognosamente provocato Hitler. Questa dichiarazione costringer\u00e0 alle dimissioni due deputati rexisti. Contrariamente a certe accuse, i rexisti non costituirono una quinta colonna e i loro intrighi spionistici sono frutto di fantasie.\nDopo la guerra Degrelle affermer\u00e0 che \u00abRex non fu durante la \"finta guerra\" l'oggetto di una qualche minima mediazione, per quanto discreta fosse, che provenisse da un tedesco o da un qualunque emissario dei tedeschi\u00bb, il che \u00e8 paradossalmente vero, poich\u00e9 fu lo stesso Degrelle che si mise in contatto con i tedeschi nel gennaio del 1940 al fine di ottenere finanziamenti per la creazione di un nuovo giornale, \"Le journal de Bruxelles\". Il movimento rexista sopravviveva con difficolt\u00e0 durante questo periodo, poich\u00e9 una buona parte dei suoi dirigenti erano stati mobilitati, ad eccezione di Degrelle, che aveva chiesto di essere arruolato in aviazione, per la quale non aveva nessuna qualifica particolare: questa sua richiesta fu rifiutata dal Ministero della difesa nazionale.\nPrigionia e ritorno in Belgio.\nIl 10 maggio 1940 il ministro della giustizia Paul-\u00c9mile Janson ordin\u00f2, sulla base della legge del 22 marzo 1940 relativa alla difesa delle istituzioni nazionali, l'arresto di cinque o seimila persone sospettate di formare una quinta colonna, fra le quali figuravano rifugiati ebrei e tedeschi, troskisti, anarchici, nazionalisti fiamminghi, comunisti sostenitori del patto tedesco con l'URSS e una minoranza di rexisti, tra cui L\u00e9on Degrelle.\nI prigionieri furono trasferiti in campi dell'ovest del Belgio, poi in Francia. Nella confusione generale e nel panico suscitato dalle vittorie tedesche, i prigionieri belgi furono considerati dai loro guardiani francesi come agenti del nemico e, il 20 maggio 1940 ad Abbeville, nel nord della Francia, ventuno tra di loro, tra cui Joris Van Severen [...] assieme a un vecchio militante rexista, furono fucilati da soldati francesi. Degrelle, che molti pensavano fosse nel numero delle vittime, fu separato dagli altri prigionieri e incarcerato e interrogato, a forza di percosse e con finte fucilazioni, a Dunkerque. Finalmente ritrovato nel campo di Vernet, venne liberato il 24 luglio.\nDopo un breve periodo a Parigi, dove egli cerc\u00f2 l'aiuto delle autorit\u00e0 tedesche attraverso Otto Abetz, Degrelle raggiunse Bruxelles il 30 luglio e mise fine alle esitazioni che agitavano i dirigenti del movimento, impegnandosi risolutamente nella collaborazione con il Terzo Reich: \u00abSembra poco probabile che senza il capofila, Rex abbia potuto spingersi cos\u00ec lontano e cos\u00ec spettacolarmente nel fango del collaborazionismo.\u00bb\nI primi tentativi di collaborazione.\nNel corso del mese di agosto del 1940, Degrelle cerc\u00f2 invano l'appoggio del re Leopoldo III, conferendo con il suo segretario, il conte Capelle, il 21 agosto 1940, e il sostegno del cardinale Van Roey, ma non riusc\u00ec a inserirsi nel nuovo assetto politico belga. \u00abIl capo di Rex \u00e8 diventato un personaggio isolato, ignorato dai diplomatici tedeschi, specie dai conservatori e dagli ufficiali della Wehrmacht, cos\u00ec come dalla classe politica e dalla societ\u00e0 belga\u00bb. Questo \u00abinsuccesso \u00e8 anche la conseguenza della sua mancanza personale di credibilit\u00e0 tale che un consigliere del re lo ritiene un pallone gonfiato di vanit\u00e0 di cui le pretese sono inversamente proporzionali alle sue capacit\u00e0\u00bb.\nDegrelle s'apprest\u00f2 allora a rilanciare \"Le pays r\u00e9el\" e il rexismo, dotandolo di un'organizzazione paramilitare, le \u00abFormations de combat\u00bb (Gruppi di combattimento), create il 9 luglio 1940, che raggrupparono all'incirca 4.000 uomini alla fine dello stesso anno. Malgrado i suoi sforzi, n\u00e9 Rex n\u00e9 \"Le pays r\u00e9el\" riuscirono a trovare un'ampia eco. Dagli occupanti tedeschi, Degrelle era considerato come \u00abinsignificante\u00bb. \u00abIgnorato - per ordine di Goebbels - dalla stampa nazista, egli \u00e8 evitato dai rari funzionari tedeschi con i quali riesce a entrare in contatto\u00bb. Alexander von Falkenhausen, governatore militare del Belgio occupato e responsabile della \"Milit\u00e4rverwaltung\", rifiut\u00f2 ogni incontro con Degrelle.\nPer Eggert Reeder, aiutante del governatore, la strategia di Degrelle rivelava una \u00abimprovvisazione costante e niente affatto felice\u00bb (\"ein fortgesetzes, nicht immer gl\u00fcckliches Improvisieren\") ; \u00able sue dichiarazioni in favore dei tedeschi impulsive e le sue promesse imprudenti di prendere presto il potere, hanno aggravato i problemi creati dalla scelta infelice dei suoi consiglieri e dal trattamento maldestro delle rivalit\u00e0 personali.\u00bb Malgrado il \"Heil Hitler\" alla fine dell'editoriale del \"Pays r\u00e9el\" del 1\u00ba gennaio 1941, il solo risultato concreto della volont\u00e0 di collaborare con le autorit\u00e0 tedesche consistette nell'arruolamento di 300 volontari per il Nationalsozialistisches Kraftfahrkorps (NSKK), anche se Degrelle si era impegnato a trovarne 1.000 che si offrissero come autisti. Questa presa di posizione caus\u00f2 inoltre numerose defezioni e \u00abi simpatizzanti della prima ora, sostenitori della politica moderata del 1940, lasciano il posto a degli impazienti che hanno fretta di lanciarsi in un collaborazionismo esaltato\u00bb.\nAlla fine di maggio del 1941, Rex sopravviveva come un piccolo gruppo marginalizzato in Belgio e ignorato dalle autorit\u00e0 di occupazione: \u00abIn Belgio ci sarebbe forse da fare il bilancio di ci\u00f2 che \u00e8 accaduto dopo un anno. Ma non \u00e8 accaduto niente. [...] Si ammazza il tempo aspettando che venga infine il momento dell'azione\u00bb.\nLa collaborazione.\nLa Legione vallone.\nNella Wehrmacht.\nL'occasione per i rexisti di concretizzare la volont\u00e0 di collaborare avvenne nell'estate del 1941, il 22 giugno, quando Hitler decise l'attacco all'Unione Sovietica con l'Operazione Barbarossa. Degrelle cerc\u00f2 l'appoggio di Otto Abetz a Parigi, del quale la pi\u00f9 vicina collaboratrice era, secondo Joachim Joesten, una delle sue cugine, sedicente figlia di un generale, falsa contessa belga, membro del partito rexista, chiamata \"Slissy\", che aveva sposato Herbert Lucht, appartenente alla Propaganda-Abteilung a Parigi diretta da Werner Naumann.\nIntanto il luogotenente di L\u00e9on Degrelle, Fernand Rouleau, entr\u00f2 in contatto con la \"Milit\u00e4rverwaltung\" (Amministrazione militare), proponendo di costituire un'unit\u00e0 di volontari per combattere sul fronte orientale. Tornato a Bruxelles, Degrelle fece sua l'idea e all'inizio di luglio Degrelle e Rouleau ottennero l'assenso delle autorit\u00e0 tedesche, che arriv\u00f2 nel corso di una riunione delle \"Formations de combat\" il 6 luglio 1941. La prima campagna di reclutamento nel mese di luglio fu un fiasco completo: appena 200 volontari; Degrelle cerc\u00f2 il sostegno del re e, malgrado l'assenza di reazioni da parte del monarca, avvicinati nel corso di una riunione tra l'inviato di Degrelle, Pierre Daye, e il conte Capelle, Degrelle e Rouleau affermarono che il sovrano aveva approvato la creazione della Legione vallona.\nAll'inizio Degrelle non sembrava avere l'intenzione di recarsi al fronte, come testimonia un suo discorso del 6 luglio 1941: \u00abVorrei essere libero e avere 20-25 anni come voialtri. Mai un tale avvenire \u00e8 stato donato alla giovent\u00f9...Io non ho che un timore ed \u00e8 che arriviate troppo tardi...Se io fossi al vostro posto questo sarebbe nel mio animo una lacerazione terribile: il non esserci\u00bb.\nMa nel corso di un raduno a Liegi, il 22 luglio 1941 Degrelle annunci\u00f2 che egli si arruolava nella Legione come soldato semplice. Alla fine furono 850 i volontari, dei quali 730 rexisti, che lasciarono Bruxelles per un campo di addestramento a Meseritz, in Germania, l'8 agosto 1941, sotto la guida di Fernand Rouleau, mentre il comandante titolare della legione fu un ufficiale belga, il maggiore Jacobs.\nDegrelle aveva assicurato i volontari che essi avrebbero indossato un'uniforme militare belga, sarebbero stati messi sotto un comando integralmente belga e avrebbero avuto la garanzia di essere impiegati nella seconda linea del fronte. Promesse che furono presto dimenticate nei fatti. Diversamente dai volontari fiamminghi della \"Vlaams Legioen\", embrione della futura 27\u00aa Divisione SS dei granatieri volontari Langemarck, che furono incorporati nelle SS, i componenti della Legione vallona dipendettero dalla Wehrmatcht.\nIl conflitto latente fra Degrelle e Rouleau esplose ben presto: il primo non sopportava gli eccellenti rapporti che Rouleau aveva con gli ufficiali tedeschi e i suoi viaggi a Berlino: alla fine di agosto del 1941, in circostanze poco chiare, Rouleau lasci\u00f2 la Legione vallona e Rex e il maggiore Jacobs, in contrasto con Degrelle, venne sostituito dal capitano Pauly. Fin dal novembre 1941, malgrado la mancanza di preparazione dell'unit\u00e0, Degrelle insistette, presso il comandante delle forze italiane del settore, il generale Luigi di Michele, affinch\u00e9 la legione fosse il pi\u00f9 presto possibile inviata al fronte. Il nuovo comando della legione di Pauly, che \u00abd\u00e0 prova di un vero e proprio squilibrio mentale\u00bb e che \u00abfa massacrare i suoi uomini a scapito del buon senso\u00bb, fece nascere un nuovo conflitto con Degrelle, che port\u00f2 alla sostituzione di Pauly con il capitano Georges Tchekhoff, russo esiliato e vecchio ufficiale della Armata bianca. Tchekhoff fu assistito dal primo tenente Lucien Lippert e da L\u00e9on Degrelle che, nonostante il suo grado di \"Oberfeldwebel\" (sergente maggiore), si fece trasferire allo Stato maggiore.\nNel febbraio 1942 Degrelle, sempre al fronte, ordin\u00f2 il lancio di una nuova campagna di arruolamento organizzata da Rex; si rec\u00f2 quindi a Berlino per esaminare la possibilit\u00e0 di reclutare nella legione prigionieri di guerra belgi, dei quali solo 140 si arruoleranno nella legione.. Il 10 marzo 1942 450 volontari vennero radunati nella Grand-Place di Bruxelles. Fra questi, membri delle Guardie valloni e 150 adolescenti della \"Giovent\u00f9 rexista\", dei quali alcuni di 15-16 anni, sotto il comando di John Hagemans, prevosto della Giovent\u00f9 rexista e vecchio membro del Verdinaso. Degrelle insistette affinch\u00e9 questi giovani volontari venissero inviati al fronte, mentre il reclutamento era stato presentato come \u00abun giro di propaganda\u00bb che doveva terminare con la fine delle vacanze scolastiche.\nDegrelle diede prova al fronte di vero coraggio e fu decorato con la Croce di ferro e nominato \"Feldwebel\" (aiutante) nel marzo 1942, dopo che la Legione aveva perso il 63% dei suoi effettivi resistendo ad un'offensiva russa. Nel giugno 1942 vi fu un nuovo cambiamento alla testa della Legione, della quale Lucien Lippert, con il quale Degrelle intratteneva ottimi rapporti, divenne il comandante. Durante il 1942 la Legione non conobbe un attimo di sosta sul sanguinoso fronte orientale, dove venne impegnata frequentemente nella prima linea delle offensive tedesche; in ottobre, malgrado i rinforzi arrivati dal Belgio, essa non contava che 200 uomini in grado di combattere. \u00abIn dieci mesi, Degrelle si era confrontato con una serie di problemi personali, politici e militari. Usando una pazienza che non rientrava nelle sue abitudini, ma dettata dagli imperativi del momento, ogni volta era riuscito a raddrizzare la situazione al suo vantaggio personale\u00bb.\nLa Brigata Vallone.\nNelle Waffen-SS.\nIl 17 settembre 1942 Degrelle prese contatto con il SS-Obergruppenf\u00fchrer Felix Steiner, comandante della \"5\u00aa Panzerdivision SS Wiking\", per preparare l'inserimento della Legione vallona nelle SS. Al fine di agevolare questa integrazione, ordin\u00f2 al suo sostituto a capo di Rex in Belgio, Victor Matthys, di proclamare la germanicit\u00e0 dei valloni, il che accadr\u00e0 in un discorso del 25 ottobre 1942.\nCon l'aiuto di Steiner, egli si rec\u00f2 quindi a Berlino per ottenere l'assenso dei responsabili tedeschi. Il 19 dicembre 1942, incontr\u00f2 molti membri dell'entourage di Heinrich Himmler, fra i quali Gottlob Berger; consapevole della influenza crescente delle SS all'interno del regime nazista \u00abha sentito il profumo invitante del potere.\u00bb Nella notte tra il 23 e il 24 maggio 1943 Degrelle incontr\u00f2 per la prima volta Himmler, che fece delle piccole concessioni, come il mantenimento degli ufficiali e del cappellano cattolico belga e del francese come lingua per gli ordini, mentre fu Degrelle che fece le concessioni maggiori, accettando che l'unico fine di tutta l'attivit\u00e0 politica in Vallonia fosse la preparazione del ritorno del popolo vallonico nel \"Reich\", abbandonando cos\u00ec di fatto il suo progetto di restaurare un impero borgognone, come proclamato in un discorso del 4 aprile 1943.\nIl 1\u00ba giugno 1943 la Legione vallona divenne \"Sturmbrigade\" delle Waffen-SS, con la denominazione di \"SS-Freiwillingen-Brigade wallonien\". Nel corso del novembre 1943 Degrelle entr\u00f2 in contrasto con l'ufficiale di collegamento la SS-Obersturmbannf\u00fchrer Albert Wegener e con il successore di F\u00e9lix Steiner, il SS-Gruppenf\u00fchrer Herbert Otto Gille: secondo questi due ufficiali appare chiaro \u00abche il livello di preparazione nell'unit\u00e0 non autorizzi ancora un uso di tipo offensivo\u00bb. Degrelle al contrario voleva impegnare l'unit\u00e0 in azioni di attacco e non limitarla ad un uso difensivo che la tenesse in ombra. Nel gennaio 1944, nella battaglia di \u010cerkasy, Degrelle insistette con il generale Gille per partecipare ad un'offensiva nella foresta di Teklino; Degrelle non aveva tenuto assolutamente in conto la reticenza di Lippert, che meglio di chiunque altro sapeva che la brigata non aveva abbastanza esperienza per affrontare l'Armata rossa trincerata nella foresta. Teklino era una specie di o la va o la spacca.\nIl rifiuto avrebbe significato vedere la brigata assorbita completamente nella divisione Viking con a capo ufficiali tedeschi. La decisione di Degrelle era un atto politico nel quale Lippert non intervenne. I combattimenti furono particolarmente feroci dal 18 al 20 gennaio 1944 e Lippert trov\u00f2 la morte al fronte il 13 febbraio 1944. Durante la battaglia di \u010cerkasy, Degrelle non esercit\u00f2 un comando militare specifico e fu assegnato come ufficiale alla 3\u00aa Compagnia, senza una responsabilit\u00e0 particolare. Cionondimeno fu promosso SS-Hauptsturmf\u00fchrer il 20 febbraio 1944. In una conta degli effettivi il 20 febbraio 1944, su 1.700 membri della brigata che avevano preso parte alla battaglia, solo 632 erano ancora in condizioni di combattere.\nAll'inizio del 1944 Degrelle mise a punto l'operazione Rabat, che prevedeva di rapire papa Pio XII per deportarlo in Germania (in Slesia) o in Liechtenstein) e costringerlo a firmare un'enciclica che condannasse il giudaismo e allo stesso tempo approvasse il nazionalsocialismo.\nDopo un interim esercitato dal maggiore Hellebaut, Degrelle fu nominato \"Kommandeur der SS Freiwillige Grenadier Brigade Wallonien\" e promosso SS-Hauptsturmf\u00fchrer il 31 gennaio 1944. Inviato per aereo a Berlino e celebrato dalla propaganda nazista, Degrelle il 20 febbraio 1944 venne ricevuto da Adolf Hitler, che lo decor\u00f2 della Ritterkreuz (croce di cavaliere della Croce di ferro), una delle pi\u00f9 alte onorificenze tedesche, nel corso \u00abdi un incontro durato un'ora durante il quale nessun argomento notevole viene affrontato\u00bb.\nFu questo il secondo incontro fra i due personaggi, dopo quello del 26 settembre 1936. \u00abL'incontro tra i due, a differenza di quanto racconta Degrelle sulle molteplici conversazioni con Hitler, \u00e8 nebbia artistica, vuoto integrale. In ogni caso mancano le prove. Quando si conosce la pignoleria burocratica del Reich, in particolare ai pi\u00f9 alti livelli, quando si sa che ogni ricevimento del F\u00fchrer con chiunque era oggetto di un rendiconto dettagliato, quando si sa infine che non esiste alcuna relazione di una visita di Degrelle a Hitler a parte le due citate, si \u00e8 in diritto di domandarsi se egli non ne abbia avuta realmente una sola fra quelle due, se non si tratti di una grande mitomania, un irrefrenabile bisogno di scambiare i suoi desideri per realt\u00e0. Aggiungiamoci questa verit\u00e0: Degrelle non ha mai saputo parlare il tedesco\u00bb.\nDopo il suo soggiorno a Berlino, Degrelle ritorn\u00f2 in Belgio. Il 27 febbraio 1944 prese la parola nel corso di una riunione organizzata in tutta fretta al Palazzo dello sport di Bruxelles: la grande sala era piena e \u00abnel mezzo di acclamazioni sincere ma composte, Degrelle pronuncia, con il suo fervore abituale, un discorso che non contiene altro che espressioni della sua fedelt\u00e0 eterna alla causa nazista\u00bb.\nDopo alcuni raduni a Charleroi, a Liegi e a Parigi, ai quali parteciparono anche Fernand de Brinon, Jacques Doriot, Marcel D\u00e9at, Joseph Darnand e Otto Abetz, vi fu la consacrazione finale: il 1\u00ba aprile 1944 i legionari sopravvissuti alla battaglia di \u010cerkasy, in tenuta da combattimento, si riunirono sulla Grand-Place di Charleroi e alcuni di loro vennero decorati da Sepp Dietrich, comandante della \"1\u00aa SS Panzer Korps\". \nDopo, a bordo di veicoli prestati dalla 12\u00aa Panzerdivision \u00abHitlerjugend\u00bb, sfilarono in parata a Bruxelles: \u00abtrionfante, accompagnato dai suoi piccoli figli, Degrelle sfodera un largo sorriso, collocato in alto su un blindato, alla testa dei suoi uomini\u00bb. Questa sfilata di collaborazionisti in tenuta di guerra nella patria d'origine \u00e8 un avvenimento unico nell'Europa occupata. Durante il suo ultimo incontro con Hitler il 25 agosto 1944 Degrelle ricevette la croce di ferro con foglie di quercia. Alla fine della guerra egli dir\u00e0 che Hitler gli avrebbe detto: \u00abSe io avessi un figlio, mi sarebbe piaciuto che fosse come voi\u00bb. Questa affermazione \u00e8 contestata da Jean-Marie Fr\u00e9rotte, che sottolinea che Degrelle \u00abnon ha mai riferito di questa riflessione quando Hitler era in vita come se avesse timore di una severa smentita\u00bb e secondo quanto Degrelle avrebbe dichiarato al termine del colloquio: Ho \u00abvisto nei suoi occhi che egli mi guardava come se fossi suo figlio.\u00bb\nSecondo Alain Colignon, nella met\u00e0 del 1944, Degrelle \u00abper i suoi protettori nazisti, rappresentava uno strumento di propaganda, adatto a svolgere il ruolo di agente reclutatore per il fronte orientale e a fornire il collaborazionismo francofono di un aspetto attraente. I consiglieri del F\u00fchrer pensavano di utilizzarlo, sotto controllo, alla testa di un \"Reichsgau\" vallone, nella prospettiva di un'annessione imminente.\u00bb In un incontro tra Hitler e Himmler il 12 luglio 1944, nel corso del quale si tratt\u00f2 di un rimpiazzo della \"Milit\u00e4rverwaltung\" con un'amministrazione civile, il capo delle SS non propose nessun ruolo per Degrelle e parl\u00f2 in termini poco elogiativi della sua mancanza di seriet\u00e0 politica in rapporto ai collaboratori fiamminghi. Per i dirigenti delle SS, Degrelle mancava di credibilit\u00e0 come futuro dirigente politico di una certa importanza.\nPromosso SS-Sturmbannf\u00fchrer nell'aprile 1944, Degrelle era alla testa di una brigata di 4.150 uomini, lontani dagli 8.000 necessari per formare una divisione: \u00abTecnicamente questa divisione era impossibile da mettersi in piedi. Degrelle, bisogna ricordarlo, se ne curava poco, il riconoscimento sulla carta e il titolo di comandante gli bastavano.\u00bb La campagna di reclutamento nel corso dell'estate del 1944 presso i lavoratori belgi in Germania incontr\u00f2 un magro successo. Durante la battaglia delle Ardenne, Degrelle, che sperava di partecipare alla \"liberazione\" del Belgio, venne messo da parte nelle retrovie del fronte con un piccolo distaccamento motorizzato e non partecip\u00f2 affatto ai combattimenti. Nominato \"Volksf\u00fchrer der Wallonen\" da Hitler il 23 novembre 1944, egli ricevette il 1\u00ba gennaio 1945, insieme al grado di SS-Obersturmbannf\u00fchrer, \u00abi pieni poteri per gli affari civili, politici e militari per i valloni residenti nei territori occupati dalle truppe tedesche\u00bb e decret\u00f2 subito la mobilitazione delle classi 1924 e 1925 per tutti i cittadini belgi che si trovassero sul territorio del Terzo Reich.\nLa 28\u00aa divisione SS-Wallonie partecip\u00f2 alla sua ultima campagna in Pomerania nel febbraio 1945 con un solo reggimento operativo, del quale \u00abgli uomini si batterono con un eroismo e un coraggio innegabili di fronte a una supremazia schiacciante in materiali e in effettivi\u00bb. Il 20 aprile 1945 fu promosso Standartenf\u00fchrer delle Waffen SS. L'ultima unit\u00e0 costituita, che non contava pi\u00f9 di duecento uomini, si arrese agli americani a Schwerin il 3 maggio 1945. Degrelle dichiar\u00f2 di avere incontrato Himmler per caso il 2 maggio 1945 e che in questa occasione era stato nominato verbalmente con il grado di SS-Brigadef\u00fchrer. \u00abLimitate nel tempo e nello spazio, l'azione e l'esistenza della legione vallona non aveva altra ragion d'essere che quella di servire ai disegni politici di L\u00e9on Degrelle in Belgio\u00bb.\nLa collaborazione rexista in Belgio.\nA partire dal suo impegno nella Legione vallona, Degrelle si disinteress\u00f2 sempre pi\u00f9 delle attivit\u00e0 del rexismo in Belgio. Il 7 agosto 1941 design\u00f2 Victor Matthys a dirigere Rex in sua assenza, con Jos\u00e9 Streel come consigliere politico. Durante l'autunno del 1941, la militarizzazione di Rex si accentu\u00f2 con la creazione delle Guardie vallone, integrate nella Wehrmacht, con l'incarico di sorvegliare siti strategici nella zona di giurisdizione della \"Milit\u00e4rverwaltung\". Degrelle ritorn\u00f2 in tempi diversi in Belgio. Il suo discorso del 17 gennaio 1943 al Palazzo dello sport di Bruxelles rappresent\u00f2, secondo Martin Conway, il punto culminante della collaborazione con i tedeschi: contrassegnato da \u00abun affresco esaltante della supposta eredit\u00e0 della Vallonia\u00bb, evasivo sui futuri rapporti fra questa e la Germania, questo discorso tolse ogni limite alla collaborazione; per Degrelle \u00abla politica nazista sar\u00e0, per definizione, quella stessa della Vallonia e il popolo vallone avr\u00e0 il dovere di una fedelt\u00e0 senza condizioni ai capi del Terzo Reich;\u00bb Questa adesione incondizionata al nazismo caus\u00f2 l'allontanamento di numerosi militanti rexisti.\n\u00abIl discorso del 17 gennaio 1943 \u00e8 sinonimo di rottura per Rex, che cessa di essere un movimento autenticamente belga per diventare un'escrescenza del nazionalsocialismo tedesco. [...] Bench\u00e9 egli continui a essere il leader indiscusso, Degrelle non s'interessa pi\u00f9 molto degli sviluppi dell'organizzazione rexista in Belgio. [...] L\u00e9on Degrelle diventa cos\u00ec un avventuriero solitario alla ricerca di briciole di prestigio e di potere in un Reich sempre pi\u00f9 in decadenza\u00bb. Il 25 luglio 1943 Degrelle provoc\u00f2 un grave incidente durante la messa della domenica nella chiesa Saint-Charles di Bouillon, quando la comunione gli venne negata perch\u00e9 indossava la divisa tedesca. Degrelle e qualche rexista sequestrarono il decano, l'abate Michel Poncelet, per molte ore nella cantina della casa di famiglia dell'ecclesiastico, che alla fine venne liberato dai tedeschi. Questo comportamento gli caus\u00f2 la scomunica, che gli verr\u00e0 tolta durante il suo impegno al fronte nel novembre del 1943.\nPer tutto l'anno 1943 Degrelle si tenne lontano dalle attivit\u00e0 del movimento, ma presenzi\u00f2 a molti raduni rexisti nel corso dei quali \u00abi suoi discorsi non sono che dei semplici appelli all'ottimismo resi attraenti dalla messa in guardia dalle conseguenze di una vittoria comunista o alleata\u00bb. Questo non imped\u00ec di ambire a dare a Rex e a lui stesso un ruolo preponderante in Belgio: alla fine del 1943 egli scrisse a Hitler per denunciare la politica antinazista del responsabile della \"Milit\u00e4rverwaltung\", Reeder, e per proporre al F\u00fchrer di mettere il Belgio sotto l'amministrazione civile e di nominare un \"H\u00f6herer SS- und Polizeif\u00fchrer\". Se niente attesta che Hitler abbia ricevuto la lettera, Reeder ne ricevette una copia e questo gli forn\u00ec l'occasione una volta di pi\u00f9 di marcare la sua diffidenza nei confronti di Degrelle, che poco tempo prima gli aveva inviato una lettera di elogi e un gran mazzo di fiori: in un carteggio con Wilhelm Keitel, Reeder denunci\u00f2 l'incostanza intellettuale e la fantasia (\"geistigen Beweglichkeit und Phantasie\") di Degrelle. La proposta di Degrelle non and\u00f2 a buon fine e il 2 novembre 1943 lasci\u00f2 di nuovo il Belgio per il campo d'addestramento della Legione, poi per il fronte orientale.\nNella primavera del 1944 Degrelle tent\u00f2 di rilanciare un movimento rexista in Fiandra. Reeder proib\u00ec immediatamente i raggruppamenti rexisti in Fiandra e indirizz\u00f2 ai suoi superiori a Berlino un severo rapporto.\nPer agevolare il reclutamento di soldati per la 28\u00aa Divisione SS Wallonia fra i lavoratori belgi in Germania, Degrelle ordin\u00f2, nell'estate del 1944, a Victor Matthys di preparare una lista di 40.000 nomi da trasmettere alle autorit\u00e0 tedesche per facilitare la deportazione di operai nel Reich. Soltanto dai sei ai settemila individui furono messi in elenco e le liste non vennero trasmesse ai tedeschi poich\u00e9 gli alleati stavano avanzando.. L'8 luglio 1944, \u00c9douard Degrelle, fratello di L\u00e9on, farmacista a Bouillon fu ucciso dai partigiani, sebbene questi non esercitasse che un ruolo del tutto secondario nel movimento rexista. Come rappresaglia, l'indomani tre rexisti uccisero un farmacista buglionese e vennero per breve tempo arrestati dalla polizia tedesca. Tornato in Belgio all'annuncio della morte di suo fratello, L\u00e9on Degrelle pretese da Himmler l'esecuzione immediata di 100 ostaggi e indic\u00f2 personalmente tre ostaggi supplementari oltre le persone gi\u00e0 arrestate. I tre ostaggi indicati da Degrelle vennero fucilati dalla polizia tedesca il 21 luglio.\nSe Degrelle inform\u00f2 Himmler \u00abche \u00e8 suo dovere rimanere presso i suoi uomini in Belgio\u00bb, ci\u00f2 non gli imped\u00ec di recarsi a Parigi e poi di lasciare Bruxelles per raggiungere il fronte in Estonia. Il 13 agosto scrisse a Matthys e lo rassicur\u00f2 \u00abche un ribaltamento della situazione \u00e8 possibile.\u00bb Rifugiatisi in Germania, Degrelle, Matthys e il suo assistente, Louis Collard, misero ufficialmente fine all'esistenza del movimento rexista il 30 marzo 1945. In Belgio i rexisti furono oggetto di numerosi attacchi della Resistenza belga e molti fra di loro, specialmente nel corso del 1944, vennero uccisi. Rex cre\u00f2, dopo le \"Formazioni di combattimento\" e le \"Guardie vallone\", delle nuove unit\u00e0, come il \"Dipartimento sicurezza e informazione\", nel marzo 1943, e le \"Formazioni B\", all'inizio del 1944, che s'impegnarino attivamente nella lotta contro i partigiani o i supposti tali, ma anche in azioni di puro banditismo. La campagna di terrore rexista inizi\u00f2 apertamente con l'assassinio del governatore della provincia di Namur, il liberale e massone Fran\u00e7ois Bovesse, il 1\u00ba febbraio 1944.\nDopo l'assassinio di Oswald Englebin, borgomastro rexista del Grand Charleroi, di sua moglie e dei suoi figli, il 17 agosto 1944, alcuni membri delle Formazioni B compirono il \"massacro di Courcelles\", dal 17 al 18 agosto, uccidendo 27 persone. \u00abDegrelle che, anche quando si trova sul fronte orientale, non pu\u00f2 ignorare quello che stanno facendo i rexisti in Belgio, non pronuncer\u00e0 mai una parola di biasimo per la loro attivit\u00e0. [...] Egli coprir\u00e0 con la sua autorit\u00e0 tutti i morti e tutte le sevizie praticate dai rexisti. S\u00ec Degrelle non \u00e8 un criminale di guerra [...] ma rimane il fatto che egli ha tollerato in suo nome e nel nome del suo movimento che si facesse una politica fortemente immonda\u00bb.\nDopo la guerra.\nL'esilio.\nCondannato a morte in contumacia dal Consiglio di guerra di Bruxelles il 29 dicembre 1944, Degrelle raggiunse alla fine di aprile del '45 la Danimarca e poi la Norvegia, due paesi ancora sotto controllo tedesco; arriv\u00f2 ad Oslo, dove requis\u00ec un aereo leggero e fin\u00ec per atterrare fortunosamente su una spiaggia di San Sebasti\u00e1n, nel nord della Spagna. La sua presenza mise in imbarazzo il regime di Francisco Franco, che aveva gi\u00e0 dato accoglienza a Pierre Laval. Un belga corrispondente di guerra, R. A. Francotte, gli fece visita nell'ospedale dove constat\u00f2 che era attentamente sorvegliato. Durante questo incontro Degrelle afferm\u00f2 che era pronto a tornare in Belgio per esservi giudicato, a condizione che un'amnistia totale fosse accordata ai vecchi combattenti del fronte orientale, che egli potesse presentarsi \u00abvestito con la sua gloriosa uniforme con la coccarda belga, con le decorazioni guadagnate al fronte\u00bb, che gli si assicurasse che potesse difendersi da solo e che il processo avesse una diffusa pubblicit\u00e0 attraverso la stampa e la radio.\nL'incaricato d'affari del Belgio in Spagna, Jacques De Thier, intraprese delle negoziazioni nel 1946 con le autorit\u00e0 spagnole per il rientro di Degrelle verso la Francia o Gibilterra, con la consegna all'ONU o alle autorit\u00e0 d'occupazione in Germania, quando una domanda di estradizione doveva ancora essere esaminata dalla giustizia spagnola. Questi tentativi andarono a vuoto per il mancato sostegno dei governi e della diplomazia britannica e americana e per le reticenze del ministro spagnolo agli affari esteri, che riteneva \u00abche dopo l'affare Laval noi non dobbiamo liberare altri prigionieri politici\u00bb.\nIl 10 aprile 1947 le autorit\u00e0 spagnole informarono De Thier che \u00abil Consiglio di stato si \u00e8 opposto all'estradizione perch\u00e9 i crimini che sono imputati a Degrelle sono politici o connessi ad un'attivit\u00e0 politica\u00bb. Questa risposta suscit\u00f2 un violento discorso del ministro belga degli affari esteri, Paul-Henri Spaak, il 3 maggio 1947, nel corso del quale egli richiese ancora una volta la domanda di estradizione e minacci\u00f2 di portare il caso al Consiglio di sicurezza dell'ONU, il che sar\u00e0 fatto nei giorni seguenti. In un clima sempre pi\u00f9 teso, il governo spagnolo accett\u00f2 di regolare l'affare Degrelle a tre condizioni: il Belgio doveva ritirare il suo reclamo all'ONU, assicurare che Degrelle sarebbe stato giudicato conformemente alle leggi e dichiarare che il regolamento del caso Degrelle avrebbe contribuito a ristabilire condizioni diplomatiche normali con la Spagna; per Spaak queste tre condizioni erano inaccettabili: \u00ab\u00e8 indecente chiederci un'assicurazione che Degrelle sar\u00e0 giudicato conformemente alle leggi\u00bb e non accettava \u00abdi mercanteggiare la liberazione di Degrelle con la ripresa delle relazioni diplomatiche normali con la Spagna\u00bb.\nDopo una nuova proposta spagnola che ripeteva pressappoco le condizioni stabilite precedentemente, ma questa volta sotto la forma di un comunicato comune pubblicato da Bruxelles e Madrid e che caus\u00f2 un nuovo rifiuto di Spaak, De Thier venne avvisato il mattino del 22 agosto 1947 che Degrelle aveva ricevuto l'ordine di lasciare il paese e che era stato messo in libert\u00e0 sorvegliata affinch\u00e9 potesse eseguire quanto disposto. Per De Thier le complicit\u00e0 spagnole nella sparizione di Degrelle erano sicure: Degrelle aveva lasciato l'ospedale il 21 agosto alle otto del mattino in un taxi a bordo del quale l'aspettavano due passeggeri, la polizia locale rifiut\u00f2 di intraprendere delle ricerche e il giorno stesso, verso le dieci di sera, i ministri degli affari esteri e dell'interno notificarono alla polizia di San Sebastiano che il caso era chiuso.\nNuovi tentativi di ottenere l'estradizione di Degrelle furono effettuati nel 1958, dopo la morte di un suo figlio, nel 1970 e nel 1983, per iniziativa del deputato socialista Willy Burgeon, ma si scontrarono con il fatto che egli aveva ormai acquisito la nazionalit\u00e0 spagnola. In mancanza di misure ufficiali, egli divenne oggetto di molti progetti di rimpatrio forzato in Belgio, nel 1946, 1958 e 1961, che non riuscirono mai a concretizzarsi.. Degrelle venne naturalizzato tramite adozione nel 1954, sotto il nome di L\u00e9on Jos\u00e9 de Ram\u00edrez Reina. Dal momento della sua condanna a morte egli non aveva pi\u00f9 esistenza legale in Belgio ed era considerato minorenne dalla legge spagnola, il che permise la sua adozione, che gli concedette automaticamente la nazionalit\u00e0 spagnola.\nNel 1947 Degrelle fece parte dei fondatori di un'associazione d'estrema destra, il \"Soccorso internazionale per le vittime del nazismo\", dove confluirono vecchi membri delle SS e della Gestapo. Riapparve in pubblico per una cerimonia organizzata al palazzo comunale di Madrid nel dicembre 1954 per l'assegnazione di decorazioni ai vecchi combattenti del fronte orientale; concesse, nello stesso periodo, una intervista al giornale \"El Espa\u00f1ol\". Se non c'\u00e8 alcun elemento che provi che Degrelle abbia lasciato la Spagna fra il 1945 e l'anno della sua morte, lo si vide o lo si immagin\u00f2 di volta in volta in partenza per l'Argentina, oppure rifugiato in Portogallo o in paesi equatoriali, in Uruguay, in Egitto, o soggiornare in Belgio.\nLa sua naturalizzazione gli consent\u00ec di moltiplicare le sue apparizioni in pubblico; nel 1962, in occasione del matrimonio di sua figlia Chantal, comparve in \u00abgrande uniforme di fantasia, sfoggiando le sue decorazioni tedesche\u00bb; nel 1970, quando fu il turno della figlia minore Marie-Christine, Degrelle questa volta era in borghese, ma portava all'occhiello le insegne delle \u00abfoglie di quercia\u00bb. Nella notte dal 22 al 23 novembre 1975 Degrelle partecip\u00f2 per due ore alla veglia funebre del corpo di Franco; fu in seguito colpito da una malattia cardiaca.\nDegrelle si rispos\u00f2 il 15 giugno 1984 con una nipote di Joseph Darnand, con la quale egli conviveva da molti anni, e pot\u00e9 condurre una vita agiata grazie all'impresa di lavori pubblici che egli dirigeva, partecipando anche alla costruzione di basi aeree americane in Spagna. Durante il suo esilio in Spagna Degrelle visse nel benessere, anche se conobbe della fasi di disgrazia, passando dallo sfortunato tentativo di importazione di materiale agricolo dall'Argentina a un'impresa di lavori pubblici, una societ\u00e0 di lavanderie, poi lanciandosi nel commercio di oggetti d'arte.\nDirigente di un movimento neonazista di una certa importanza, divenne un referente per i movimenti neofascisti europei, per i partiti d'estrema destra e i movimenti integralisti, ruolo che egli esercit\u00f2 con prudenza. Fu vicino al Fronte nazionale francese e fu \u00abun ammiratore e un amico del suo dirigente Jean-Marie Le Pen\u00bb. Durante una trasmissione del programma \"Diritto di risposta\", su TFI, il 22 maggio 1988, Le Pen dichiar\u00f2: \u00abConosco Degrelle come conosco un certo numero di uomini politici mondiali. [...] \u00c8 un monumento della seconda guerra mondiale e un personaggio storico del tutto straordinario. Ma \u00e8 anche un vecchio signore che si attribuisce un'influenza che non ha.\u00bb\n\u00abIn una serie di libri e interviste egli intess\u00e8 intorno ai suoi episodi di guerra tutta una mitologia, raccontando dettagliatamente le sue relazioni \"privilegiate\" con i dirigenti nazisti e presentandosi come l'erede della tradizione del nazionalsocialismo europeo. Le imprecisioni storiche delle frottole di Degrelle non sono difficili da scoprire\u00bb. Certe pubblicazioni di Degrelle suscitarono vivaci dibattiti in Belgio. I due editori belgi della \"Lettera a Giovanni Paolo II a proposito di Auschwitz\" furono condannati rispettivamente a uno e a due anni di prigione, e la pubblicazione della serie di Wim Dannay, \"Cos\u00ec parla L\u00e9on Degrelle\", fece nascere un vivace dibattito alla Camera, dove si propose il divieto di renderla pubblica.\nLa costruzione del mito.\nNe \"La folla del 1940\", prima opera scritta durante il suo esilio e pubblicata in Svizzera nel 1949, Degrelle afferm\u00f2 di avere ricevuto l'avallo del re Leopoldo III per riprendere la sua attivit\u00e0 politica a partire dal luglio 1940: \u00ab\u00c8 vero il contrario. Deciso a recuperare il tempo perduto, Degrelle non cerca nessun parere prima di immergersi nella battaglia politica\u00bb. Per Charles d'Ydewalle, quest'opera \u00abci fornisce, attraverso pi\u00f9 di cinquecento pagine, il soggetto pi\u00f9 utile per l'occhio di una psichiatra. Vi si ritrova tutto: dalla verbosit\u00e0 pi\u00f9 scintillante fino alla pi\u00f9 sordida trivialit\u00e0, passando per degli accessi di megalomania che, ripetiamo, meriterebbero lo studio attento d'uno specialista. [...] Degrelle non si fa mai sfuggire l'occasione di salire in tribuna sullo stesso piano di Adolf Hitler, Benito Mussolini e Francisco Franco. La sua patologia \u00e8 veramente interessante.\u00bb\nLo stesso autore, vicino al Degrelle al debutto negli anni trenta, a proposito de \"La campagne de Russie\", seconda opera dell'esilio pubblicata nel 1949, scrive: \u00abDegrelle si abbandona al romanzesco. Il suo potere d'affabulazione \u00e8 tale che egli pu\u00f2 raccontare non importa cosa non importa a chi\u00bb. Sempre d'Ydewalle prosegue, osservando come il libro sia stato dedicato ai 2.500 morti della Legione vallone, che invero dai rapporti tedeschi risultano essere invece 1.200 morti o dispersi e 1.300 feriti evacuati dal fronte.\n\"Hitler pour 1000 ans\", pubblicato nel 1969, \u00e8 rivelatore delle affabulazioni di Degrelle e della persistente ammirazione per Hitler. Degrelle afferm\u00f2 di volta in volta che, dopo il suo primo colloquio con Hitler nel 1936, questi avrebbe detto e ripetuto a Joachim von Ribbentrop che egli non aveva mai visto tali qualit\u00e0 in un giovane di quell'et\u00e0, che nel 1939, di sera, egli andava talvolta a trovare re Leopoldo III nel suo palazzo di Laeken, \u00abdove il sovrano lo riceveva sdraiato, in calzoni da cavallerizzo\u00bb e dove loro due progettavano \u00abinsieme le basi delle campagne della stampa rexista\u00bb; sempre secondo Degrelle, in preparazione all'invasione della Norvegia, \u00abHitler in persona aveva precedentemente fatto il giro segretamente in battello della costa da invadere e che conosceva ogni anfratto per lo sbarco\u00bb.\nBench\u00e9 egli non abbia incontrato Hitler che per tre volte, egli proclama: \u00abProprio io l'ho conosciuto per dieci lunghi anni, conosciuto da vicino nel momento della sua gloria, cos\u00ec nel momento in cui attorno a lui l'universo delle sue opere e dei suoi sogni stavano sfaldandosi. Io so che egli era: il capo politico, il capo della guerra, l'uomo vero, l'uomo.\u00bb\nSulla base di questa presunta familiarit\u00e0 con Hitler, Legrelle dichiarer\u00e0 in un'intervista l'apprezzamento del dittatore nei suoi confronti:\nNello stesso libro Degrelle contesta inoltre le cifre della Shoah, esaltando le realizzazioni del nazismo: \u00abSi sono pubblicati, in una gigantesca gazzarra, cento reportage, spesso esagerati, talvolta grossolanamente menzogneri, sui campi di concentramento e i forni crematori, i soli elementi che vengono spesso citati di quell'immensa creazione che fu, per dieci anni, il regime hitleriano\u00bb. Termina il suo libro scrivendo \u00ab\u00c8 sfortuna il fatto che Hitler nel XX secolo abbia fallito [l'unificazione europea] anche lui [dopo Napoleone]. Il comunismo sarebbe stato spazzato via\u00bb e che \u00abscomparso Hitler, il mondo democratico si \u00e8 rivelato incapace di creare novit\u00e0 nell'ambito politico e sociale, oppure anche di rabberciare le cose vecchie\u00bb, arrivando al punto di affermare che Hitler ha ispirato Nasser, de Gaulle, Tito e Castro.\nFino al suo ultimo respiro, L\u00e9on Degrelle esalt\u00f2 le realizzazioni hitleriane e del regime nazista e si iscrisse nell'orbita negazionista, negando in particolare l'esistenza e la materialit\u00e0 dell'olocausto, in particolare nella sua \"Lettre \u00e0 Jean-Paul II \u00e0 propos de Auschwitz\", pubblicata nel 1979. \u00abAl di fuori di una enorme tendenza alla megalomania e all'autoglorificazione, il suo discorso resta sempre lo stesso a partire dal 1945. Il carattere di L\u00e9on Degrelle. il carattere di chi ha ragione, di chi ha sempre ragione, questa la sua tendenza: mescolare sistematicamente, sempre e ogni cosa. Ecco che egli fa delle sue dichiarazioni, affermazioni o negazioni, un cespuglio di spine di cui rifiuta di fare un fascio. Il tempo, ma ancora di pi\u00f9 la ripetizione abbellisce le sue storie, le spoglia dei loro aspetti sgradevoli e imbarazzanti\u00bb. In Spagna, secondo Marc Magain, Degrelle \u00absi cimenter\u00e0 parallelamente in un'attivit\u00e0 letteraria abbondante, a lucidare se stesso in una immagine dove la storia, la leggenda e il desiderio di giustificazione si uniscono e spesso si contraddicono, con gran danno di coloro che cercano di rintracciare e scoprire la realt\u00e0\u00bb.\nLa morte.\nDegrelle si spense, all'et\u00e0 di 87 anni, la sera di gioved\u00ec 31 marzo 1994 nella clinica del Parco di Sant'Antonio, dove era stato ricoverato il 10 marzo per insufficienza cardiaca; il suo corpo sar\u00e0 cremato il giorno successivo. In una dichiarazione resa nel documentario \"Degrelle, ou la f\u00fchrer de vivre\", Jean Vermeire, un veterano ufficiale della Legione vallone, afferm\u00f2 d'aver disperso le ceneri di Degrelle a Berchtesgaden; questa testimonianza non \u00e8 stata contestata nel dibattito che \u00e8 seguito alla diffusione del documentario o nella stampa.\nJos\u00e9 Gotovitch, all'epoca direttore del Centro di studi e ricerche storiche della Seconda guerra mondiale e professore dell'Universit\u00e0 libera di Bruxelles, nella sua prefazione al libro di Martin Conway afferma che \u00abuna delle espressioni pi\u00f9 grottesche del mito Degrelle fu quella di attribuire il presunto rifiuto belga alla sua estradizione per paura delle rivelazioni che egli teneva nascoste. Ora se Degrelle \u00e8 un mito [...] \u00e8 proprio il mito della sua importanza, del suo peso nella storia della seconda guerra mondiale in Belgio\u00bb.\nL'uomo e il tribuno.\nIl 26 marzo 1932, L\u00e9on Degrelle sposa Marie-Paule Lemai, cinque anni pi\u00f9 giovane di lui, di origine francese e appartenente alla buona borghesia di Tournai, dalla quale ha cinque figli: Chantal (1934), Anne (1936), Godelieve (1938), L\u00e9on-Marie (1939) e Marie-Christine (1944); il matrimonio \u00e8 celebrato da Monsignor Picard e sulle partecipazioni di nozze Degrelle si presenta come dottore in legge.\nNel 1943 \u00abpreoccupato per assicurare l'avvenire dei suoi, riesce a diventare proprietario una societ\u00e0 ebrea \"arianizzata\" \"Le profumerie di Bruxelles\", mentre nel frattempo procede all'acquisizione di un terreno a Cannes. Questi affari, cos\u00ec come gli aspetti pi\u00f9 equivoci della sua vita sentimentale, particolarmente agitata nel 1943, furono conosciuti ad opera della Resistenza che ne fece i suoi argomenti di denigrazione\u00bb. Si attribuisce a Degrelle in questo periodo un certo numero di mantenute a Berlino, a Parigi e a Bruxelles, mentre sua moglie intreccia un legame sentimentale con un ufficiale della Luftwaffe, il \"Sonderf\u00fchrer\" Hellmuth Pessl, che muore in circostanze poco chiare Sempre nel 1934 Degrelle decide di fondare una nuova pubblicazione \"L'Avenir\", che conosce un successo popolare e finanziario: nel 1944, \"L'Avenir\" realizza un'entrata mensile di 600.000 franchi \u00abalimentando le casse gi\u00e0 ben fornite di Degrelle\u00bb. Grazie alla ricchezza dei suoi suoceri \u00abegli conduce un tenore di vita fastoso e arreda la sua casa della foresta di Soignes con mobili antichi di valore\u00bb.\nDopo la guerra sua moglie \u00e8 condannata a dieci anni di prigione dei quali ne sconta cinque. Durante il suo processo, ella dichiara che \u00abla guerra era necessaria contro il bolscevismo, era un gran male.\u00bb Dopo la sua scarcerazione ella decide di non raggiungere suo marito in Spagna e non lo rivedr\u00e0 pi\u00f9. Muore a Nizza il 29 gennaio 1984 senza aver pi\u00f9 rivisto suo marito dal 1945. Generalmente sorridente, Degrelle piace alle donne, \u00e8 molto socievole e \u00abriesce ad allacciare i rapporti pi\u00f9 inaspettati con gli uomini pi\u00f9 diversi\u00bb: il 17 giugno 1940, incarcerato a Cholet, \u00e8 salvato dal linciaggio da undici detenuti comunisti. Mostra un vero coraggio fisico negli anni trenta sia quando \u00aba pi\u00f9 riprese sar\u00e0 portato su una barella ai comizi\u00bb dove era andato a contestare sia durante la guerra sul fronte orientale.\nEgli \u00e8 soprattutto un oratore eccezionale, capace di infiammare il suo auditorio. \u00abHa un terribile senso della replica, e poche parole gli bastano per mettere in ridicolo i suoi avversari\u00bb, con l'eccezione di Paul-Henri Spaak. Apostrofa di volta in volta il cardinale Van Roey come \u00abantropofago\u00bb, \u00abtroglodita con la sottana\u00bb, il senatore Philips come \u00abpescecane d'argento corrotto fino al metacarpo\u00bb, il ministro del Bus de Warnaffe come \u00abIl tizio di Warnaffe\u00bb e \u00abdebole bacchettone\u00bb, il primo ministro Paul van Zeeland come \u00abfilibustiere lacrimoso\u00bb e Winston Churchill come \u00abimmondizia rumorosa\u00bb. Come rileva M. Conway \u00abDegrelle davanti ad un auditorio \u00e8 certamente uno dei pi\u00f9 notevoli tribuni della sua generazione in Europa. [...] Egli soggioga i suoi ascoltatori con le denunce appassionate degli errori della classe politica dirigente, mescolando espressioni romantiche, poetiche con un linguaggio plebeo smaltato con parole dialettali. Questo talento non lo lascer\u00e0 mai e anche nei giorni pi\u00f9 scuri del rexismo, i grandi discorsi di Degrelle conservano una forza emotiva che rianima il morale e la fede dei rexisti e talvolta riesce a conquistare qualche nuovo raro convertito alla sua causa\u00bb.\nIl coraggio dimostrato da Degrelle sul fronte orientale \u00e8 messo in rilievo da Jean-Marie Fr\u00e9rotte e da Eddy de Bruyne. \u00abLa presenza di Degrelle al fronte? Quando i suoi numerosi trasferimenti a Berlino e altrove glielo permettevano, egli considerava un punto d'onore di essere tra i suoi uomini prendendosi dei rischi fisici innegabili\u00bb; \u00abDegrelle \u00e8 stato ferito pi\u00f9 volte. Nessuna delle sue cinque ferite necessitava di cure in ospedale, tutte furono sfruttate ai fini di una propaganda personale\u00bb. \u00abCaratterizzato da un'ambizione smisurata, Degrelle \u00e8 schiavo di un'immaginazione fantasiosa e da una vera megalomania. [...] Manca del tutto del senso della misura. Ci si pu\u00f2 talvolta chiedere se egli non \u00e8 stato affetto da una vera \"mania di grandezza\"\u00bb.\nStoriografia.\nDegrelle \u00e8 al centro di numerose pubblicazioni fin dagli anni 1936 e 1937 redatte dai suoi sostenitori o dai suoi nemici, scritte con toni agiografici o polemici. Per il deputato rexista Pierre Daye \u00abL\u00e9on Degrelle ha un talento d'oratore prestigioso, un notevole talento di scrittore, un equilibrio nervoso magnifico, il senso del comando, dell'organizzazione, l'autorit\u00e0 naturale del capo\u00bb. Robert Brasillach \u00e8 totalmente affascinato: \u00abSi pu\u00f2 resistere a L\u00e9on Degrelle, alla sua presenza fisica, al suo cameratismo immediato, al ridere fanciullesco che s'impara da lui? [...] Si \u00e8 subito colpiti da questa confidenza che \u00e8 caratteristica della piacevolezza giovanile del rexismo, per cui si crede a tutto ci\u00f2 che egli dice, a tutto quello che sta per dire. [...] Degrelle possiede questa affinit\u00e0 superiore del suo spirito e del suo sangue con lo spirito e il sangue di un'epoca, senza la quale non si pu\u00f2 essere guida di uomini\u00bb.\nIl ritratto disegnato da Robert du Bois de Vroylande, antico collaboratore di Degrelle che ha rotto con il rexismo, \u00e8 di tutt'altra natura: \u00abTalento, s\u00ec se si chiama talento l'arte di urlare, i pugni sui fianchi, come al mercato del pesce, di far passare platesse per sogliole, gli avversari per dei pescecani e un poveruomo per una specie di genio. [...] Franchezza? S\u00ec se per franchezza s'intende affermare oggi bianco e nero domani. Fedelt\u00e0 ai principi? S\u00ec, se la fedelt\u00e0 ai principi consiste nel calpestarli ogni giorno. Un ideale? S\u00ec se consiste nell'averlo per cambiarlo come la camicia\u00bb. Non esiste una bibliografia completa di L\u00e9on Degrelle che risponda ai criteri degli storici di mestiere, ad eccezione di quella all'interno della biografia riassunta da Alain Cotignon pubblicata ne \"La nouvelle biographie nationale\". Questa lacuna dovrebbe essere colmata dalla pubblicazione della tesi di dottorato di Korentin Denis-Falc'hun, prevista per il 2009. Per gli anni trenta l'opera fondamentale \u00e8 quella di Jean-Michel \u00c9tienne, \"Le mouvement rexiste jusqu'en 1940\", relativamente poco conosciuta al di fuori degli ambienti accademici.\nPer il periodo del collaborazionismo le opere di Martin Conway sono fondamentali: \u00abIl primo studio imparziale e sistematico della collaborazione di L\u00e9on Degrelle e dei rexisti con l'occupante nazista dal 1940 al 1945 sta per essere pubblicato e lo si deve a un inglese! [...] Un'opera basilare e affascinante\u00bb. La traduzione di quest'opera in olandese, contemporanea a quella in francese, \u00e8 salutata dalla \"Vlaams Nationaal Weekblad\" come \u00abuno studio solido e serio, il primo che tratti del personaggio in modo approfondito e con un assillo d'obiettivit\u00e0 e che quindi colmi una lacuna\u00bb.\nIl libro di Pol Vandromme, \"Le loup au cou de chien: Degrelle au service de Hitler\", \u00e8 oggetto di una grande recensione nella stampa belga che sottolinea il suo carattere salutare per la conoscenza di quegli avvenimenti, ma anche il suo tono da \"pamphlet\" e la mancanza di documentazione. Fondato su pi\u00f9 di 150 testimonianze e su molte interviste con Degrelle, il libro di Jean-Marie Fr\u00e9rotte, \"L\u00e9on Degrelle, le dernier fasciste\", che copre tutta la vita di Degrelle, \u00e8 favorevolmente accolto dalla stampa belga, malgrado l'assenza di un apparato critico e della citazione delle fonti. L\u00e9on Degrelle \u00e8 lungamente intervistato dai giornalisti della radiotelevisione belga della comunit\u00e0 francese (RTBF) nel 1977, per la preparazione di una trasmissione in cinque puntate, di cui la messa in onda \u00e8 prevista per il 1978. Il consiglio d'amministrazione dell'ente televisivo decide per\u00f2 di rimandare il progetto considerando che l'impatto di Degrelle, malgrado le critiche degli storici, sia ancora troppo forte.\nDegrelle appare per la prima volta alla televisione belga nell'ambito della serie \"L'ordre nouveau\" di Maurice De Wilde nel 1984, che spezza un tab\u00f9 sul collaborazionismo belga e sul fatto di diffondere un'intervista a Degrelle sulla televisione nazionale. La serie prevista per il 1978 alla fine \u00e8 ridotta a tre puntate e mandata in onda dal 17 al 19 marzo 1988 con l'aggiunta di un dibattito finale. La trasmissione provoca reazioni diverse, con violente critiche che ritengono che si sia offerto un vero tributo a un simbolo del collaborazionismo francofono in Belgio.\nIl 5 marzo 2009, la RTBF diffonde un nuovo documentario di 104 minuti, \u00abDegrelle, la F\u00fchrer de vivre\u00bb, che incontra un vero successo di audience con 464.000 spettatori per il documentario e 280.000 per il dibattito seguente. Il suo autore \u00e8 lo storico francese Korenthin Falc'hun, i cui lavori per la tesi di dottorato sono serviti come base per il film che \u00e8 stato realizzato e diretto da Philippe Dutilleul, giornalista belga stimato per il suo stile d'avanguardia e del quale molte trasmissioni hanno suscitato forti polemiche nel Belgio francofono. Anche con queste polemiche, questo documentario mette a nudo e rompe un tab\u00f9.\nA differenza dei predecessori questo film non si affida n\u00e9 a una voce narrante n\u00e9 ai commenti di storici o specialisti, avendo deciso di \u00abprivilegiare l'intelligenza degli spettatori\u00bb. Basandosi su numerosi archivi inediti, questo documentario rivela nuovi elementi biografici, particolarmente per quello che riguarda l'esilio, presentando le rudi testimonianze di chi aveva conosciuto Degrelle \u00abPrivo dei commenti dei chiarimenti storici, volontariamente inserite zone d'ombra, questo lungo ritratto parcellizzato e impressionista lascia espandersi, per meglio denunciarla, la folle megalomania di questo simbolo del fascismo europeo che, dopo la sua condanna a morte in contumacia, pass\u00f2 tranquillamente i suoi giorni in Spagna sino al 1994\u00bb. \u00c8 stata creata in Francia un'associazione chiamata Circolo degli amici di L\u00e9on Degrelle (\"Cercle des Amis de L\u00e9on Degrelle\"), che ha per fine quello di \u00abricercare, difendere e promuovere l'opera di L\u00e9on Degrelle: ricercare tutti i documenti e gli oggetti legati a L\u00e9on Degrelle\u00bb.\nBibliografia.\nSaggi.\nSecondo la rivista \"Livres Hebdo\", Degrelle avrebbe ispirato il personaggio di Maximilien Aue nel romanzo \"Le benevole\" di Littell."}
{"id": "467056", "revid": "32741", "url": "https://it.wikipedia.org/wiki?curid=467056", "title": "Azione Collettiva", "text": ""}
{"id": "467058", "revid": "1488558", "url": "https://it.wikipedia.org/wiki?curid=467058", "title": "Luigi Bernardi", "text": "Biografia.\nHa vissuto a Bologna. Ha creato alcune case editrici di fumetti (L'Isola Trovata, Gl\u00e9nat Italia, Granata Press) e diretto riviste di settore (\"Orient Express\", \"Lupo Alberto\", \"Mangazine\", \"Nova Express\"). Nel 1986 \u00e8 direttore responsabile della collana \"i quaderni del fumetto italiano\" opera creata insieme a Paolo Ferriani ed edita dalla \"Paolo Ferriani editore\", collana che svilupper\u00e0 la storia dei pi\u00f9 importanti personaggi del fumetto italiano e che si confermer\u00e0 come una tra le pi\u00f9 importanti di tutto il settore editoriale fumettistico italiano contemporaneo. \nAll'inizio degli anni novanta, ha iniziato a esplorare il noir italiano e internazionale. Ha proposto autori destinati al successo in Italia come all'estero (fra gli altri, Cesare Battisti, Giuseppe Ferrandino, Marcello Fois, Stefano Massaron, Carlo Lucarelli, Alda Teodorani, Nicoletta Vallorani) nonch\u00e9 fatto tradurre romanzi di Didier Daeninckx, Paco Ignacio Taibo II, L\u00e9o Malet, Jean-Patrick Manchette. \nIl suo lavoro di editor di fumetti e narrativa \u00e8 riassunto in \"Granata Press, sulle tracce di una casa editrice\", a cura di Lucia Babina (Mobydick, 2000).\nChiusa, nel 1996, Granata Press, la sua ultima casa editrice, si \u00e8 dedicato alla scrittura delle sue prime opere di narrativa. A partire dal 1998 ha lavorato al progetto e alla direzione di due collane (\"Euronoir\" per Hobby &amp; Work e \"Vox\" per DeriveApprodi) destinate a rivelare autori come Maurice G. Dantec, Giampaolo Simi, Paolo Nori, Emidio Clementi e Piergiorgio Di Cara. Nel 2000 \u00e8 stato chiamato a elaborare il progetto della serie \"Noir\" di Einaudi Stile Libero, che ha diretto fino ai primi mesi del 2005.\nNel 2007 ha ideato il marchio editoriale Perdisa Pop , in merito al quale ha dichiarato: \"Perdisa Pop, insieme a Granata Press, \u00e8 stata la casa editrice che ho sentito pi\u00f9 mia\" . Anche questo marchio ha pubblicato autori destinati al successo come Barbara Baraldi, Rosario Palazzolo, Maril\u00f9 Oliva, Patrick Fogli, Massimo Maugeri, Matteo Righetto. Nel 2011 ha lasciato la direzione editoriale del marchio ad Antonio Paolacci, per dedicarsi interamente alla scrittura e dunque abbandonando definitivamente il lavoro di editore e curatore. \nDal 1999 al 2003 ha curato la stesura di due edizioni (2000 e 2001) del \"Libro dei crimini\" per Adnkronos libri. Il suo studio del mondo del crimine si \u00e8 in questo modo diretto sia a livello di grandi organizzazioni che dei delitti in ambiti familiari. A questi argomenti ha dedicato diversi saggi. Negli anni successivi, le sue stesse riflessioni relative al mondo del crimine lo hanno portato a delineare una nuova linea narrativa personale all'interno del genere noir, con la \"trilogia criminale\" \"Atlante freddo\" (Zona, 2006 - ripubblicato postumo da Rizzoli nel 2020); i romanzi \"Senza luce\" (Perdisa Pop, 2008) e \"Crepe\" (Il Maestrale, 2013) e la raccolta di racconti \"Niente da capire\" (Perdisa Pop, 2011), quest'ultima espressamente ispirata dalle teorie sulla letteratura di Friedrich D\u00fcrrenmatt. \nHa realizzato laboratori di scrittura: alcuni dei lavori scaturiti da questi laboratori sono stati pubblicati in \"Altre scomparse di Pat\u00f2\" (Edizioni della Battaglia, 2003), \"Amore e altre passioni\" (Zona, 2005), \"Qualche sera d'inverno a Maranello\" (Zona, 2005).\nNel 2012, dopo la diagnosi della malattia che lo porter\u00e0 alla morte il 16 ottobre del 2013, ha iniziato a scrivere il suo ultimo libro, da lui intitolato \"Parlami di settembre\", pubblicato postumo nel 2018, con il titolo \"L\u2019intruso\" (DeA Planeta)."}
{"id": "467060", "revid": "1216132", "url": "https://it.wikipedia.org/wiki?curid=467060", "title": "L'avvocata delle vertigini", "text": "L'avvocata delle vertigini \u00e8 il primo romanzo di Piero Meldini. \u00c8 stato pubblicato dalla casa editrice Adelphi nel 1994. Il romanzo ha vinto il Premio Bagutta opera prima, il Premio Procida-Isola di Arturo-Elsa Morante, il Premio Chianti; e il Premio Serantini. \u00c8 stato inoltre finalista al Premio Bergamo..\nTrama.\nIl romanzo, che \u00e8 stato definito \u00abun \"noir\" apocalittico\u00bb sul risvolto, narra le vicende di un maturo e appartato studioso, l\u2019agiografo Vincenzo Dominici, impegnato da anni in pazienti ricerche sulla vita della fantomatica beata Isabetta, protettrice di coloro che soffrono di vertigini. Il rinvenimento di un documento cifrato che sembra ospitarne la biografia fa fare allo studioso un\u2019inquietante scoperta: si tratta in realt\u00e0 di un testo apocalittico che contiene cinque profezie, l\u2019ultima delle quali afferma che la persona che \u00e8 riuscita a decifrare il documento si macchier\u00e0 di un orribile delitto.\nLe profezie si realizzeranno puntualmente una dopo l\u2019altra, e una giovane donna verr\u00e0 effettivamente trovata morta.\nLa storia coinvolge progressivamente un monsignore bibliofilo, Berlinghieri, un bibliotecario, Manara, un giudice, Bosio, e un vecchio vescovo. Sar\u00e0 proprio quest\u2019ultimo a svelare il mistero, ma la soluzione potrebbe non essere quella giusta.\nEdizioni.\nin altre lingue"}
{"id": "467063", "revid": "1573940", "url": "https://it.wikipedia.org/wiki?curid=467063", "title": "Geococcyx californianus", "text": "Il corridore della strada (Geococcyx californianus ), conosciuto anche con il nome inglese roadrunner, \u00e8 un uccello della famiglia Cuculidae dell'ordine dei Cuculiformi.\nQuesto uccello \u00e8 stato reso famoso dalla serie di cartoni animati \"Wile E. Coyote\", prodotta dalla Warner Bros., nella quale un coyote affamato insegue uno di questi uccelli (chiamato nell'edizione italiana \"Beep beep\") tra le gole del Gran Canyon senza mai riuscire a cibarsene.\nCaratteristiche.\nIl corridore della strada \u00e8 lungo 52-60 centimetri, pesa 230-350 grammi e ha un'apertura alare di 45-60 centimetri.\nIl piumaggio \u00e8 biancastro sul petto e sul ventre, mentre capo, dorso, ali e coda, sono vistosamente striate di bianco, nero, e marrone scuro.\nUna linea bianca risalta posteriormente agli occhi gialli.\nSul capo porta una cresta nera e bruna.\nIl becco \u00e8 lungo, adunco sulla punta e grigio-bluastro.\nLe zampe sono robuste e anch'esse bluastre.\nLa coda \u00e8 molto lunga e viene usata come bilanciere, come timone e come freno nelle corse.\nNon c'\u00e8 dimorfismo sessuale nella livrea.\nDistribuzione e habitat.\nQuesta specie vive nel sudovest degli Stati Uniti, in una linea che comprende tutti gli stati tra la California e la Louisiana.\n\u00c8 presente anche nel nord e nel centro del Messico.\nVive quasi esclusivamente nelle zone desertiche e semidesertiche o dove la vegetazione \u00e8 limitata a bassi cespugli e pochi ciuffi d'erba, ma \u00e8 stato avvistato anche al limitare dei boschi e in zone di erba alta.\nComportamento.\nNonostante sia in grado di volare, il \"roadrunner\" preferisce spostarsi a terra dove raggiunge velocit\u00e0 di oltre trenta chilometri orari. \u00c8 un uccello curioso che non esita ad avvicinarsi agli uomini. Ha abitudini insolite per un uccello: durante le fredde notti del deserto entra in ipotermia per conservare energia; all'alba si riprende scaldandosi alla luce del sole e sistemandosi in modo da assorbire pi\u00f9 calore possibile, cio\u00e8 con le piume nere rivolte ai raggi; al contrario, durante il pomeriggio, quando il calore \u00e8 quasi insopportabile, riduce le sue attivit\u00e0 della met\u00e0.\nVoce.\nCome la maggior parte dei cuculi, il corridore della strada possiede un vasto repertorio di suoni. Quello classico \u00e8 un susseguirsi di sei \"cuu\" bassi e lenti, in tono discendente; una serie di schiocchi, prodotti dallo sbattere del becco, sono il segnale di allarme. In altre occasioni, come nel periodo riproduttivo, il maschio emette una specie di suono ronzante per attirare la femmina.\nAlimentazione.\nSi procura il cibo inseguendo a gran velocit\u00e0 le sue prede che uccide con un colpo del becco o, nel caso di prede troppo grandi, sbattendole contro una roccia. In modo particolare si nutre di lucertole, di serpenti anche velenosi come i crotali, di piccoli uccelli come quaglie, passeri e colibr\u00ec, e di piccoli mammiferi quali topi e altri roditori. Non disdegna gli insetti, gli aracnidi come grossi ragni, scorpioni e tarantole, e i miriapodi.\nRiproduzione.\nLa stagione riproduttiva del \"roadrunner\" inizia in primavera e si conclude a settembre. Il maschio attrae la femmina mostrandole e porgendole varie prede (solitamente lucertole e serpenti); se questo non \u00e8 sufficiente agita la coda davanti alla femmina, mentre emette vari suoni. Una volta formata, la coppia rimane insieme per la vita. Il nido viene costruito dalla femmina su cespugli, cactus o bassi alberi, con rametti, piume, erba e foglie recuperati dal maschio. La femmina depone dalle due alle otto uova di un giallino chiaro, che hanno un periodo di incubazione di circa venti giorni. Le schiuse sono asincrone, ma i genitori si prendono cura di tutti i piccoli che diventeranno indipendenti a circa due mesi dalla nascita. Raramente i corridori della strada sono parassiti di covata.\nTassonomia.\n\"Geococcyx californianus\" non ha sottospecie, \u00e8 monotipico.\nPredatori e status.\nQuesto uccello \u00e8 largamente cacciato da molti animali: falchi, aquile, moffette, procioni, gatti domestici e coyote sono i suoi predatori naturali. \u00c8 curioso e si avvicina parecchio alle abitazioni; poich\u00e9 le sue prede sono spesso dannose e pericolose, \u00e8 ben visto dall'uomo.\nIl corridore della strada \u00e8 un uccello con un'ampia popolazione, al momento non in pericolo."}
{"id": "467065", "revid": "1543377", "url": "https://it.wikipedia.org/wiki?curid=467065", "title": "Carta elettronica", "text": "La carta elettronica (in inglese electronic paper), pi\u00f9 precisamente e-ink (electrophoretic ink, inchiostro elettroforetico) o generalmente chiamato e-paper, \u00e8 una tecnologia progettata per imitare l'aspetto dell'inchiostro su un normale foglio. A differenza di uno schermo a cristalli liquidi, che usa una luce posteriore al display per illuminare i pixel, tale tipologia di \"carta\" riflette la luce ambientale come un foglio di carta. Questa tecnologia \u00e8 stata inventata nel 1996 da Joseph Jacobson, fondatore di E-Ink, ed \u00e8 attualmente la tecnologia pi\u00f9 utilizzata per i pi\u00f9 diffusi lettori di eBook.\nDescrizione.\nIl processo fisico su cui si basano i display e-ink \u00e8 l'elettroforesi. La tecnica pi\u00f9 utilizzata prevede l'uso di sfere di dimensione molto ridotta all'interno dello schermo. Queste sfere sono caricate elettricamente; una semisfera \u00e8 caricata positivamente e colorata di nero mentre l'altra semisfera \u00e8 caricata negativamente e colorata di bianco. Tramite campi elettrici si possono orientare le sfere per ottenere il cambio di colore nei vari punti dello schermo.\nQuesto permette di realizzare supporti sottili e che richiedono alimentazione solamente quando si vuole modificare la configurazione delle sfere. Si possono quindi realizzare dispositivi leggeri e a elevata autonomia, dato che l'energia \u00e8 necessaria solo per cambiare il contenuto dello schermo.\nQuasi tutte le case produttrici hanno messo in commercio eReader con 16 tonalit\u00e0 di grigio.\nNei primi di novembre 2010, la cinese Hanvon ha presentato un \"e-paper\" in grado di visualizzare i colori, grazie a uno strato aggiuntivo posto al di sopra delle sfere che filtra la luce riflessa dalle sfere stesse, in modo da conferire il colore.\nNel 2012 circa venne prodotto un sistema per illuminare (frontalmente) la carta elettronica e nel 2013 venne immesso nel mercato un dispositivo con tale accorgimento, in modo da poter usufruire di tale tecnologia anche in ambienti sprovvisti di luce.\nNel 2014 Sony ha avviato una campagna di finanziamento collettivo per produrre uno smartwatch che utilizzi la tecnologia \"e-ink\"."}
{"id": "467070", "revid": "188717", "url": "https://it.wikipedia.org/wiki?curid=467070", "title": "Incentroide", "text": ""}
{"id": "467071", "revid": "48344", "url": "https://it.wikipedia.org/wiki?curid=467071", "title": "Proiezione centrale", "text": ""}
{"id": "467078", "revid": "125007716", "url": "https://it.wikipedia.org/wiki?curid=467078", "title": "Catapilla", "text": "I Catapilla sono una formazione di progressive rock nata nel 1970 e originaria di Londra.\nStile.\nLa band ha un suono particolarmente originale e distintivo rispetto a tutti i gruppi dell'epoca, grazie anche all'insolita formazione a sette (con due fiati) e ai brani in forma di suite non strutturata. La loro musica, con l'energica voce di Anna Meek (che molte volte improvvisa), crea delle atmosfere inquietanti e mistiche e ha uno stile essenzialmente jazz rock con molti ritmi funky sostenuti da lunghissimi assoli di chitarra e sax che vanno ad intrecciarsi in un vortice di voci differenti."}
{"id": "467080", "revid": "1272592", "url": "https://it.wikipedia.org/wiki?curid=467080", "title": "Druido (Dungeons &amp; Dragons)", "text": "Nel gioco di ruolo fantasy \"Dungeons &amp; Dragons\", il Druido (\"Druid\" nella versione originale in inglese) \u00e8 una delle classi base. \u00c8 definito come colui che dedica la propria esistenza allo studio della natura e all'equilibrio della vita, abbandonando le comodit\u00e0 delle aree civilizzate per vivere e meditare in solitudine in boschi, foreste, ma anche deserti, tundre e altri tipi di ambienti naturali. Con il tempo il druido diventa custode e guardiano del territorio in cui abita, proteggendolo con devozione e punendo chi toglie la vita o danneggia altri esseri viventi compiendo atti distruttivi senza alcun motivo. Per un druido la cosa fondamentale \u00e8 il mantenimento dell'equilibrio e il rispetto del ciclo naturale della vita: un druido punisce con la morte chi uccide solo se l'uccisione \u00e8 stata compiuta inutilmente. Questa sua neutralit\u00e0 fa s\u00ec che anche atti benevoli non siano considerati automaticamente ben accetti. Un druido, che pu\u00f2 essere definito un \"sacerdote della natura\", ha la capacit\u00e0 di manipolare la \"magia divina\"; il dono pu\u00f2 essere concesso da una divinit\u00e0 legata alla natura o pi\u00f9 generalmente dalla natura stessa, in segno di riconoscimento.\nQuando, per scelta personale, un personaggio decide di diventare druido, deve abbandonare la civilt\u00e0 e raggiungere una zona selvaggia protetta da un druido esperto; se viene accettato, l'aspirante inizia a meditare e a ricercare un equilibrio fisico e spirituale sotto la guida dell'insegnante. Una volta ritenuto pronto (generalmente \u00e8 un processo che richiede lungo tempo) entra a far parte della \"societ\u00e0 druidica\" e viene ammesso in un \"circolo druidico\", cio\u00e8 un'unione di druidi che si alleano per uno scopo comune. Il druido vive costantemente a contatto con la natura nel territorio che controlla; usualmente lo abbandona solo con un'importante motivazione. Se si ritrova a dover passare del tempo in un'area civilizzata preferisce stare all'aria aperta e dormire all'aperto o sotto ripari naturali (o, al limite, in un rifugio costruito con pietre).\nLe capacit\u00e0 del druido sono legate al tempo che trascorre nelle terre selvagge. Acquisisce la capacit\u00e0 di riconoscere la flora e la fauna, di sapere se dell'acqua \u00e8 potabile o meno. Sa muoversi attraverso la fitta vegetazione senza subire rallentamenti e senza lasciare tracce; ha l'immunit\u00e0 da veleni non minerali e non gassosi. Ad alto livello inoltre il druido smette di subire gli effetti dell'invecchiamento.\nI druidi possono utilizzare senza inconvenienti un limitato tipo di armi, e non possono indossare armature di metallo o con parti metalliche. Preferiscono servirsi di equipaggiamento fatto con materiale una volta vivo (come legno e cuoio).\nDruidico\nDivenendo druido, il personaggio apprende il \"Druidico\", un linguaggio segreto tramandato da druido a druido.\nForma selvatica\nIl druido ha una capacit\u00e0 limitata nel tempo di trasformarsi in un animale di taglia piccola o media, per poi, quando lo desidera, ritornare alla forma originaria.\nCompagno animale\nUn druido \u00e8 di solito accompagnato da un compagno animale. Al contrario del \"famiglio\" che affianca maghi e stregoni, questo compagno magico non viene comandato dal druido come un servitore, ma lo segue come amico e compagno d'avventura.\nLancio di un incantesimo divino.\nIl lancio di un incantesimo divino da parte di un druido \u00e8 solo il momento finale di un processo che inizia con la meditazione. Durante questa prima fase, il druido, pregando intensamente, chiede alla propria divinit\u00e0 (o alla natura stessa) di concedergli l'incantesimo richiesto; se la divinit\u00e0 acconsente, l'incantesimo rimane memorizzato nella mente e lanciato parzialmente; nel momento del bisogno, il druido terminer\u00e0 il rito e l'incantesimo preparato manifester\u00e0 i suoi effetti. Il druido sceglie gli incantesimi da una lista differente da quella di altri incantatori divini.\nUn druido non pu\u00f2 lanciare incantesimi di allineamento opposto al proprio.\nLa Saggezza \u00e8 una caratteristica molto importante per i druidi, poich\u00e9 determina, fra l'altro, il livello di incantesimo massimo a cui pu\u00f2 accedere.\nPreparazione\nPer poter lanciare un incantesimo il druido deve necessariamente, oltre che procurarsi gli eventuali componenti materiali, preparare in anticipo gli incantesimi scelti fra quelli che gli sono stati insegnati; per fare questo deve essere riposato (cio\u00e8 aver fatto almeno 8 ore di riposo) e deve dedicare un po' di tempo (un'ora o meno) alla meditazione, senza che nulla interrompa la sua concentrazione. Il numero massimo di incantesimi giornalieri memorizzabili dipende dal livello del druido e dal suo punteggio di Saggezza. Una volta che la fase di preparazione \u00e8 terminata, l'incantesimo rimane memorizzato e pronto per essere lanciato nella mente del druido finch\u00e9 questi non decide di lanciarlo completando il rituale.\nLancio\nPer completare il lancio di un incantesimo, e quindi provocare gli effetti dello stesso, il druido deve compiere una precisa sequenza di linguaggio verbale mistico (\"componente verbale\") e gesti complicati (\"componente somatica\"), anche se non necessariamente entrambi, uniti, eventualmente, ad alcuni oggetti o sostanze (\"componente materiale\", che viene consumata durante il lancio, e \"componente focus\", che rimane inalterata al termine del lancio, \"componente focus divina\", un oggetto sacro). Per fare questo, il druido deve essere concentrato; se qualcosa rompe la sua concentrazione, l'incantesimo \u00e8 perduto. Una volta lanciato, l'incantesimo si cancella definitivamente dalla mente del druido, che, per poterlo riutilizzare, deve meditare nuovamente.\nLancio spontaneo\nIl druido pu\u00f2, se lo desidera, utilizzare il potere della sorgente divina per lanciare un incantesimo non preparato, al posto per\u00f2 di uno preparato in precedenza; il lancio spontaneo deve riguardare incantesimi di \"evocazione naturale\".\nEvoluzione.\nQuindi, per poter accedere a questi livelli, il druido deve sconfiggere non mortalmente e senz'armi un altro druido di livello superiore. La sconfitta, oltre che ad una perdita in PE, prevede un'attesa di alcuni mesi prima di poter tentare nuovamente.\nAmbientazioni.\nForgotten Realms.\nNel Faer\u00fbn, un druido non si discosta molto dal modello classico descritto nel \"Manuale del Giocatore\", anche se la tipologia di druido varia da regione a regione. La sorgente divina per gli incantesimi non \u00e8 la natura, ma deve essere una divinit\u00e0 legata alla natura. Alcuni esempi sono:\nI druidi sono molto diffusi, dato che nel continente abbondano le zone selvagge, e ricoprono ruoli importanti nella societ\u00e0 poich\u00e9 la religione e le divinit\u00e0 sono una componente fondamentale della vita quotidiana degli abitanti. Un importante circolo druidico \u00e8 l\"'Enclave di Smeraldo\".\nAltre informazioni.\nTitoli (mai tradotti in italiano) assegnati al Druido in base al livello (\"AD&amp;D\" 1\u00aa edizione). Fra parentesi, dopo il titolo, \u00e8 indicato il numero massimo di druidi che possono avere quel titolo nella societ\u00e0 druidica:"}
{"id": "467081", "revid": "767487", "url": "https://it.wikipedia.org/wiki?curid=467081", "title": "Beata Kozidrak", "text": "La sua carriera inizi\u00f2 nel 1978 nel festival dei giovani talenti a Opole cantando la canzone \"Piechot\u0105 do lata\" conquistando il secondo posto. Nel suo conto ha molti dischi incisi col suo gruppo e da solista. Beata, col gruppo, ha avuto moltissimi concerti in Polonia e all'estero, tra i quali USA, Canada, Australia, ex URSS, Bulgaria, Ungheria, Italia, Germania e addirittura in Vietnam."}
{"id": "467082", "revid": "1006354", "url": "https://it.wikipedia.org/wiki?curid=467082", "title": "Narratore", "text": "Con il termine narratore si indica colui che racconta, narra, gli avvenimenti di un certo fatto.\nSecondo gli studi di narratologia, una delle funzioni importanti in un libro di narrativa (romanzo o racconto) \u00e8 il narratore, che non deve essere confuso con la persona reale dell'autore, il quale affida al narratore il compito di raccontare la vicenda.\nIn campo cinematografico e televisivo e per i videogiochi si usa anche l'espressione voce narrante per indicare la figura che descrive parti della storia per cui non sono presenti scene girate da attori, come ad esempio gli antefatti delle vicende di un film.\nIl narratore nelle opere letterarie.\nIl narratore di un testo pu\u00f2 essere di tipo:\nAll'interno di uno stesso testo narrativo il narratore pu\u00f2 adottare diversi punti di vista e, in tal caso, si parla di focalizzazioni dogmatiche:\nSe il narratore rielabora quanto gli \u00e8 stato detto da un altro personaggio, si parla di:\nPer esempio, nei \"I promessi sposi\", il narratore di primo grado afferma di aver trovato un manoscritto di un anonimo, il quale \u00e8 il narratore di secondo grado.\nLa controparte del narratore \u00e8 il \"narratario\", ovvero colui che riceve il racconto del narratore; \u00e8 il personaggio che compare nel testo come eventuale destinatario di ci\u00f2 che il narratore enuncia. Un lettore, ma non quello reale (che ha letto o legger\u00e0 l'opera) bens\u00ec uno implicito, quello a cui l'autore si riferisce (esempio: Manzoni - primo capitolo de \"I promessi sposi\").\nEterodiegesi e omodiegesi.\nPer \"di\u00e8gesi\" si intende il contenuto di una qualsiasi narrazione.\nVi sono due possibilit\u00e0 fondamentali: il narratore \u00e8 interno alla vicenda narrata, ne \u00e8 partecipe o almeno testimone. In questo caso si parla di narratore omodiegetico (\u00e8 il caso di \"Alla ricerca del tempo perduto\"). Se invece il narratore si colloca al di fuori della storia narrata, si parla di narratore eterodiegetico.\nIl narratore omodiegetico, a sua volta, pu\u00f2 essere \"autodiegetico\", quando riporta fatti inerenti a s\u00e9 stesso (definito anche \"io narrante\"), oppure \"allodiegetico\", quando racconta fatti relativi ad altri personaggi.\nQuesto tipo di differenziazione si applica anche alla funzione della musica nel cinema e nel teatro. In questo caso la musica intradiegetica \u00e8 quella che costituisce parte della vicenda, e che in quanto tale viene udita anche dai personaggi, mentre quella extradiegetica ha funzione di commento o di sottolineatura sonora ed implica di conseguenza la presenza di un narratore."}
{"id": "467083", "revid": "767487", "url": "https://it.wikipedia.org/wiki?curid=467083", "title": "Tenemos 18 a\u00f1os", "text": "Tenemos 18 a\u00f1os \u00e8 un film commedia spagnolo del 1959, diretto Jes\u00fas Franco e suo primo lungometraggio.\nTrama.\nMadrid, gennaio. Per ingannare la monotonia di una vita da brave diciottenni borghesi e matricole universitarie, ogni sera Mar\u00eda Jos\u00e9 e sua cugina Pili, orfana, si chiudono nella loro camera ad immaginare e scrivere storie fantastiche.\nLe eroine di queste avventure naturalmente sono loro, mentre i protagonisti maschili hanno il volto dei loro innamorati e del buffo cugino Mariano.\nLe due ragazze immaginano di partire per una vacanza attraverso l'Andalusia su un catorcio di automobile dell'inizio secolo che il cugino Mariano \u00e8 riuscito a venderle.\nDurante il viaggio si imbattono in un malvivente che, sotto la minaccia di una pistola, le obbliga ad aiutarlo a passare la frontiera. Mar\u00eda Jos\u00e9 si impossessa della valigetta col danaro e tenta di fuggire lungo la spiaggia, inseguito dal gangster, che proprio mentre sta per sparare a colpo sicuro viene ucciso dal provvidenziale fuoco di un doganiere.\nNella seconda avventura, immaginata dopo essersi ubriacate durante una festa a casa di Mar\u00eda Jos\u00e9, le due cugine sono invitate a passare la notte nel sinistro castello di Lord Marian, il cui volto \u00e8 coperto da una maschera bianca. Lord Marian intrattiene le ragazze raccontando loro la storia raccapricciante di un giovane aristocratico, sadico e romantico, che innamoratosi di una ballerina e respinto da lei, la uccide orrendamente prima di scomparire nel nulla. A distanza di molti decenni il misterioso assassino ricompare nei pi\u00f9 svariati luoghi della terra (a Tripoli, tra gli indiani d'America, nell'Africa nera) per ripetere, sempre durante le notti di luna piena, il macabro rituale di quell'omicidio. Finch\u00e9 a New York non incontra una ballerina che per difendersi gli getta del vetriolo sul viso.\nSolo a questo punto del racconto, Lord Marian si toglie la maschera mostrando alle ragazze il proprio volto sfigurato, rivelandosi in tal modo come l'uxoricida; quindi uccide Mar\u00eda Jos\u00e9, ma viene nuovamente sfigurato da Pili.\nNell'ultimo episodio le due ragazze trovano un corpo privo di sensi fuori della tenda in cui sono costrette a dormire a causa dell'ennesimo guasto all'automobile. Si tratta di un ricercato, la cui triste storia di guerra e degrado sociale commuove Mar\u00eda Jos\u00e9, che tenta di aiutarlo a fuggire attraverso un campo di grano. Ma quando l'uomo \u00e8 lontano, le voci dei poliziotti e un colpo di rivoltella concludono tragicamente l'ultima avventura.\nDopo aver fatto leggere quest'ultimo racconto al fidanzato, Mar\u00eda Jos\u00e9 getta allegramente all'aria i fogli della sua opera letteraria di diciottenne per iniziare la propria vita.\nProduzione.\nIl film venne prodotto dal regista spagnolo Luis Garc\u00eda Berlanga. Nel cast spicca la presenza di Antonio Ozores, un popolare attore spagnolo dalla comicit\u00e0 surreale, ancora legata al cinema muto, che d\u00e0 vita sia alle macchiette del cugino Mariano e di altri due bizzarri personaggi che le ragazze incontrano all'inizio della loro avventura, sia al personaggio di Lord Marian, protagonista dell'episodio horror.\nLa colonna sonora, composta dallo stesso Franco, include temi jazzistici destinati ad essere riutilizzati in altri film (\"Gritos en la noche\" e \"La mano de un hombre muerto\") e passaggi per pianoforte percussivo eseguiti dal regista, di notevole modernit\u00e0 se si considera l'epoca del film.\nDistribuzione.\nIl film venne distribuito solo in Spagna dove fu visto da un numero esiguo di spettatori (secondo alcune fonti ufficiali solo 238), almeno finch\u00e9 non fu trasmesso dalla televisione spagnola e distribuito in videocassetta. Le vicissitudini distributive dipesero in realt\u00e0 dalla censura cinematografica spagnola, che trov\u00f2 immorale l'inserimento di un episodio horror all'interno di una commedia giovanile.\nCritica.\nLa commistione tra horror e commedia, fa di \"Tenemos 18 a\u00f1os\" un lavoro di Franco a tutti gli effetti, pur essendo il suo primo lungometraggio. A cominciare dalla struttura narrativa libera e anticonvenzionale, in cui la vita reale di due ragazze qualunque della Madrid di quegli anni si intreccia e si confonde con le loro fantasie, che costituiscono la trama vera e propria del film.\nLa commedia giovanile costituisce solo la cornice narrativa, entro la quale il regista inserisce tre episodi metacinematografici, ciascuno legato ad un genere cinematografico diverso: il noir, l'horror e il \"mel\u00f2\".\nLa presenza di una coppia femminile protagonista anticipa un \"topos\" del cinema di Franco, che sar\u00e0 ripreso l'anno dopo in \"Labios rojos\", storia di due detective privati in gonnella. L'episodio horror, insieme farsesco e spaventoso, \u00e8 invece incentrato su una figura di vecchissimo misantropo e uxoricida, che deve molto all'Usher di Edgar Allan Poe, personaggio al quale Franco torner\u00e0 molti anni dopo con \"El hundimiento de la casa Usher\".\nSin dal suo primo film, Jes\u00fas Franco si contrappone al realismo compiacente del cinema spagnolo del periodo franchista, attraverso una comicit\u00e0 surreale e fulminante (come negli episodi delle lezioni universitarie), in cui la realt\u00e0 pi\u00f9 banale e quotidiana si impregna in un attimo di immagini e situazioni fantasmagoriche, rimarcate dall'uso abbondante di filtri, gialli, rossi e blu, questi ultimi utilizzati abbondantemente anche come raccordi cromatici nel montaggio delle diverse sequenze.\nNel suo complesso, \"Tenemos 18 a\u00f1os\" non mostra gli anni che ha. Lo stesso regista in un'intervista lo colloc\u00f2 tra i suoi film migliori e quando negli anni novanta fu proiettato per la prima volta alla Cin\u00e9math\u00e8que fran\u00e7aise ebbe un'accoglienza molto positiva. Ciononostante, attende ancora di essere pubblicato in DVD."}
{"id": "467084", "revid": "1924342", "url": "https://it.wikipedia.org/wiki?curid=467084", "title": "Ewelina Flinta", "text": ""}
{"id": "467089", "revid": "921573", "url": "https://it.wikipedia.org/wiki?curid=467089", "title": "Antonio Ozores", "text": " Nella sua lunga carriera, si dedic\u00f2 al teatro comico, alla rivista, al cinema e alla televisione.\nLe sue interpretazioni sono caratterizzate da un umorismo stravagante, al limite dell'assurdo.\nBiografia.\nFiglio d'arte, inizi\u00f2 a recitare all'inizio degli anni 40 nella compagnia teatrale diretta dai suoi genitori, Mariano Ozores e Luisa Puchol, debuttando a Saragozza.\nIl suo debutto cinematografico risale al 1950, con \"El \u00faltimo caballo\". In seguito ha recitato in quasi 170 film, tra cui quasi tutti quelli diretti dal fratello Mariano Ozores. Tra il 1959 e il 1960 \u00e8 stato tra i protagonisti di due tra i film d'esordio di Jes\u00fas Franco: \"Tenemos 18 a\u00f1os\" e \"Vampiresas 1930\".\nLa sua notoriet\u00e0 tocc\u00f2 il culmine col programma televisivo \"Un, dos, tres... responda otra vez\" (1972), presentato da Mayra G\u00f3mez Kemp.\nSi \u00e8 dedicato anche, marginalmente, alla regia cinematografica, dirigendo e interpretando nel 1983 \"Los Caraduros\" e nel 1989 \"Canci\u00f3n triste de...\" (quest'ultimo diretto insieme a Jos\u00e9 Truchado).\nDal 1958 al 1969 \u00e8 stato sposato con l'attrice Elisa Mont\u00e9s, dalla quale ha avuto una figlia, Emma Ozores, anche lei destinata alla carriera cinematografica. Sono stati attori anche il fratello Jos\u00e9 Luis Ozores e la figlia di questi, Adriana Ozores.\n\u00c8 morto a Madrid il 12 maggio 2010 per un cancro di cui soffriva da tempo."}
{"id": "467090", "revid": "46291", "url": "https://it.wikipedia.org/wiki?curid=467090", "title": "Arnica montana", "text": "LArnica (Arnica montana L.) \u00e8 una \npianta della famiglia delle Asteraceae, ghiandolosa, perenne, a fusto eretto e mediamente robusto, alta 20 \u2013 60\u00a0cm, dai grandi capolini di colore giallo aranciato con caratteristici petali \"spettinati\" e dal gradevole odore aromatico.\nEtimologia.\nIl nome del genere (\"Arnica\") potrebbe derivare da una alterazione del tardo-latino \"pt\u00e0rmica\", a sua volta derivato dal greco \"ptarmikos\" (starnutatorio) con allusione alle propriet\u00e0 starnutatorie connesse con l'odore della pianta. Altri autori per\u00f2 preferiscono partire dalla parola greca \"arnakis\" (pelle di agnello) facendo riferimento alla delicata tessitura delle sue foglie.\nIl nome \"Arnica\" in antichit\u00e0 venne impiegato pi\u00f9 volte per specie diverse aventi in generale grandi capolini gialli (come i generi \"Doronico\", \"Senecio\" e \"Telekia\").\nLa prima documentazione dell\"Arnica montana\" risulta del 1731 a proposito di un manuale di giardinaggio.\nIn Francia \u00e8 molto comune la denominazione di \"Tabac des Vosges\" in quanto gli abitanti delle regioni montane se ne servono come tabacco da fiuto.\nMorfologia.\nLa forma biologica della pianta \u00e8 definita emicriptofita rosulata: ossia pianta erbacea, perenne, con gemme svernanti al livello del suolo e protette dalla neve (emicriptofita); inoltre tali piante hanno le foglie disposte a formare una rosetta basale (rosulata).\nRadici.\nDa rizomi con radici filiformi (fibrosi) a tendenza orizzontale, troncati e nerastri.\nFoglie.\nIn questa pianta sono presenti due tipi di foglie: quelle basali e quelle cauline.\nInfiorescenza.\nL'infiorescenza presenta dei capolini normalmente solitari, o al massimo 2-3 su rami opposti. Lo scapo fiorale \u00e8 vischioso. L\u2019involucro presenta fino a 3 serie (normalmente una) di squame lanceolate e villose (altrimenti chiamate brattee involucrali) di lunghezza inferiore a quella dei fiori ligulati; anche questo \u00e8 lievemente vischioso.\nFiori.\nI fiori nell'insieme sono larghi 5\u20138\u00a0cm. Il ricettacolo \u00e8 piano o lievemente concavo. I capolini (come in tutte le Asteraceae), sono composti da due parti:\nFrutti.\nI frutti sono acheni, di colore bruno-nerastro, pubescenti e rugosi sormontati da un piccolo pappo piumoso giallastro. La moltiplicazione avviene per divisione dei cespi in primavera o in autunno, oppure per seme (il frutto achenio).\nDistribuzione e habitat.\nL\"Arnica montana\" \u00e8 endemica in Europa, dalla Penisola iberica alla Scandinavia e ai Carpazi.\n\u00c8 assente dalle Isole Britanniche ed \u00e8 relativamente rara in Italia.\nCresce in terreni poveri (pascoli magri, brughiere e torbiere alte) e silicei (substrato acido); in zone montane da 500 a 2500 m s.l.m. \u00c8 assente in pianura.\nSta diventando rara soprattutto nelle regioni nordiche a causa dell'aumento delle coltivazioni intensive.\nQuesta pianta appartiene alla flora protetta.\nTrattandosi di una tra le piante medicinali pi\u00f9 utilizzate al mondo, l'appartenenza alle specie protette rende complicata la sua produzione su scala industriale. Vengono pertanto utilizzate, a livello industriale, anche altre specie di arnica, quali ad esempio l'Arnica chamissonis Less.\nUsi.\nFarmacia.\nNel Regno Unito l'agenzia \"Medicines and Healthcare products Regulatory Agency\" (MHRA) ha registrato per prima un medicinale a base di arnica denominato \"Artrogel\".\nTutta la pianta (fiori e rizoma) contiene un glucoside (l'arnicina dalla formula CxHxO) che \u00e8 simile, come azione, alla canfora. Produce due differenti olii essenziali, uno localizzato nei fiori e l'altro nei rizomi essiccati. Dalla pianta si pu\u00f2 estrarre anche fitisterina, acido gallico e tannino. Le radici al gusto sono molto amare.\nEpoche particolari di raccolta: le foglie e i fiori in estate; i rizomi in settembre-ottobre. Durante la fioritura, viene utilizzata tutta la pianta.\nTossicit\u00e0.\n\u00c8 velenosa se ingerita. A forti dosi pu\u00f2 provocare paralisi e tachicardia.\nSe ingerita, la tintura non diluita pu\u00f2 provocare tachicardia, enterite e persino un collasso cardiocircolatorio. Per queste propriet\u00e0, un tempo questa pianta era utilizzata come veleno. Tra le contromisure da adottare in caso di ingestione accidentale vi sono l'ingestione di carbone per assorbire le tracce di tossine nell'intestino e l'assunzione di liquidi per diluirne la concentrazione. Non sono conosciuti antidoti.\nMedicina alternativa e complementare.\nQuesta pianta \u00e8 spesso utilizzata come rimedio nella fitoterapia ed in omeopatia.Un'infusione di foglie viene utilizzata come trattamento, per uso esterno, di traumi e contusioni, ma non deve essere utilizzata sulle ferite. Per questo scopo l'arnica si utilizza anche sotto forma di pomata. In forma di crema o di tintura diluita, \u00e8 utilizzata nei dolori reumatici e per l'alopecia."}
{"id": "467100", "revid": "1543377", "url": "https://it.wikipedia.org/wiki?curid=467100", "title": "Iben Nagel Rasmussen", "text": "Nel 1966 \u00e8 stata tra le prime attrici, oltre alla cofondatrice Else Marie Laukvik, ad aderire al progetto dell'Odin Teatret, il gruppo teatrale diretto da Eugenio Barba nella cittadina danese di Holstebro.\nHa pubblicato le sue esperienze d'attrice nel libro \"The Actors Way\", edito da Erik Exe Christoffersen. Il maggiore progetto teatrale di Iben \u00e8 costituito da attori di diversi paesi che formano il gruppo \"Vindenes Bro\" \"(il ponte dei venti)\".\nTra le sue rappresentazioni figurano Kaspariana, Ferai, Min Fars Hus, The Book of Dances, Johan Sebastian Bach, Come! And the Day will be Ours, Anabasis, The Million, Marriage with God, Brecht's Ashes, Talabot, Rum i kejserens palads, Itsi Bitsi, Kaosmos, Inside the Skeleton of the Whale, Mythos, White as Jasmin, Andersens dr\u00f8m, Esters bog."}
{"id": "467101", "revid": "767487", "url": "https://it.wikipedia.org/wiki?curid=467101", "title": "Jeffrey Hammond", "text": "Biografia.\nAmico di Ian Anderson fin dal periodo scolastico, all'et\u00e0 di 17 anni form\u00f2 una band giovanile insieme allo stesso Anderson e ad altri due futuri membri dei Jethro Tull, John Evan e Barriemore Barlow. La band si chiamava The Blades e provava nello scantinato messo a disposizione di Evan. Ben presto il nome cambi\u00f2 in The John Evan Band, ma di li a poco Hammond decise di lasciare la musica per dedicarsi alla pittura.\nDopo che Ian Anderson gli ebbe dedicato tre canzoni nei primi tre album dei Jethro Tull (\"Song for Jeffrey\" in \"This Was\", \"Jeffrey Goes to Leicester Square \" in \"Stand Up\" e \"For Michael Collins, Jeffrey And Me\" in \"Benefit\"), nel 1971 fu convinto ad entrare a far parte del gruppo per sostituire Glenn Cornick, suonando il basso nell'album \"Aqualung\" che rese la band celebre in tutto il mondo.\nDurante i concerti, spesso indossava un caratteristico abito a strisce bianche e nere, intonato col suo basso che aveva gli stessi colori.\nNell'album \"A Passion Play\" \u00e8 accreditato come co-autore ed \u00e8 la voce narrante (con un accento esagerato del Lancashire) della parte centrale dell'opera: \"The Story of The Hare Who Lost His Spectacles\".\nA lui \u00e8 attribuita l'invenzione del \"claghorn\", uno strumento ibrido ottenuto da un sassofono e da un flauto, suonato da Ian Anderson in \"Dharma for one\".\nNel 1975, dopo la registrazione di \"Minstrel in the Gallery\", Hammond abbandon\u00f2 la musica per tornare a dedicarsi alla pittura e fu sostituito da John Glascock. Come pittore \u00e8 sempre stato molto riservato e, fino al 2017, solo amici intimi e parenti potevano osservare le sue opere."}
{"id": "467105", "revid": "767487", "url": "https://it.wikipedia.org/wiki?curid=467105", "title": "Barriemore Barlow", "text": "\u00c8 stato il batterista del gruppo storico \"rock\" dei Jethro Tull dal 1971 al 1980 contribuendo alla realizzazione di 10 album, compreso il \"live\" \"Bursting Out\" in cui \u00e8 apprezzabile l'eccellente tecnica e il suo talento, notevole il suo assolo nel brano \"Conundrum\", al punto tale che John Bonham arriv\u00f2 a definirlo come il miglior batterista rock inglese di tutti i tempi.\nSconvolto dalla morte del bassista John Glascock, Barlow lasci\u00f2 i Jethro Tull nel 1980, dopo aver completato la tappa finale del tour \"Stormwatch\". In seguito collabor\u00f2 a diversi progetti insieme ad artisti come Kerry Livgren, Robert Plant, e Jimmy Page (come nell'album Outrider). Si segnala anche il suo contributo nell'album \"Rising Force\" di Yngwie Malmsteen.\nDopo i Jethro Tull.\nDopo l'abbandono del gruppo inizia una lunga attivit\u00e0 come turnista, comparendo in molti album di vari musicisti. Nel 1982 fonda inoltre un suo gruppo, i Tandoori Cassette, scioltisi poi nel 1990. Nel 1996 sceglie di ritirarsi dall'attivit\u00e0 musicale."}
{"id": "467106", "revid": "118340435", "url": "https://it.wikipedia.org/wiki?curid=467106", "title": "Odin Teatret", "text": "Il Nordisk Teaterlaboratorium/Odin Teatret, pi\u00f9 noto come Odin teatret, \u00e8 una compagnia teatrale multiculturale, fondata da Eugenio Barba ad Oslo, in Norvegia nel 1964, e in seguito stabilitasi ad Holstebro in Danimarca. \nNel 1984 ha ottenuto lo status di istituzione autonoma. Il Nordisk Teaterlaboratorium/Odin Teatret riceve sovvenzioni dal Ministero della Cultura norvegese e dal 1980 anche sovvenzioni municipali come teatro regionale di Holstebro.\nComposizione.\nI componenti permanenti sono diciotto, inclusi gli attori, i tecnici e gli amministratori. Il consiglio direttivo \u00e8 composta da S\u00f8ren Kjems, Kirsten Justesen, Per Kofod, Peter Laugesen e Bj\u00f8rn Lense-M\u00f8ller. Eugenio Barba (coadiuvato dagli attori Julia Varley e Torgeir Wethal) \u00e8 il direttore dell'Odin fin dal 1964, anno in cui Barba, dopo alcuni anni vissuti nella capitale norvegese come studente universitario, giunse ad Oslo dopo aver trascorso tre anni in Polonia, seguendo l'insegnamento di Jerzy Grotowski).\nStoria.\nLa fondazione dell'Odin Teatret si colloca in quell'universo composito del teatro di ricerca di quell'epoca che verr\u00e0 poi denominato in seguito Terzo Teatro.\nDal 1966 l'Odin Teatret risiede ad Holstebro, in Danimarca, prendendo il nome di Nordisk Teaterlaboratorium.\nLa ricerca teatrale propria di questo gruppo \u00e8 volta al confronto tra le diverse culture, cercato attraverso l'arte e nello specifico il teatro. Il 'motto' che riassume l'impostazione pedagogica \u00e8 riassunta nella affermazione: \"imparare ad imparare\".\nFin dagli anni settanta L'Odin Teatret 'scambia' le sue conoscenze teatrali, in forma di sessioni di training e proposizione di spettacoli, con le diverse comunit\u00e0 che lo ospitano, che a loro volta offrono al gruppo le danze e le musiche locali, coinvolgendolo nelle cerimonie tradizionali e religiose. \nLa ricerca pedagogica si \u00e8 inoltre avvalsa (chiamandoli a tenere seminari e incontri) della collaborazione di artisti internazionali tra cui \u00c9tienne Decroux, Jean-Louis Barrault, Jacques Lecoq, Dario Fo, Krejca, Luca Ronconi, il Living Theatre, Jerzy Grotowski; e con numerosi maestri di discipline teatrali asiatiche, provenienti da Bali, Giava, Corea, Giappone, India e Cina.\nProgetto di ricerca.\nLa ricerca del gruppo prende le mosse dall'esigenza di un approfondimento del lavoro dell'attore, mettendo un accento particolare sul \"training\", e di svincolarsi dai tempi e della produzione di uno spettacolo, spesso molto stretti. \nGli attori dell'Odin, in maggior parte autodidatti o espulsi dalle Accademie dei loro paesi, hanno negli anni elaborato un progetto pedagogico fondato sul confronto e l'acquisizione di diverse culture e tradizioni performative. A questo scopo hanno compiuto numerosi viaggi, alla ricerca dei fondamenti della tecnica performativa in una prospettiva antropologica. Come spiegato da Julia Varley, gli spettacoli dell'Odin \u00abnascono da un lavoro collettivo di creazione che trova poi una sintesi nella drammaturgia\u00bb.\nI progetti collaterali alla compagnia teatrale sono stati numerosi: \nl'ISTA, (fondata nel 1980), scuola itinerante dove si insegnano varie tecniche teatrali, dal mimo corporeo alla danza katakali, dalla danza classica al teatro kabuki;\nil FARFA, progetto parallelo pedagogico-performativo;\nla casa editrice ODIN TEATRET FORLAG;\nla casa di produzione e distribuzione ODIN TEATRET FILM che si occupa di film e video di argomento teatrale e sul lavoro dell'attore,\n\"Cultura senza frontiere\", un festival periodico a Holstebro, con la partecipazione di un centinaio di associazioni cittadine e di artisti stranieri.\nL'evento pi\u00f9 rilevante a livello internazionale della produzione del gruppo \u00e8 l'\"Odin Week\", un seminario che richiama artisti di tutto il mondo nella partecipazione a spettacoli, classi di training, dimostrazioni di lavoro, film, conferenze e dibattiti. Questa manifestazione, che si tiene ogni anno ad Hostelbro, nel 2004, in occasione dei 40 anni dell'Odin Teatret, \u00e8 stata replicata a Cosenza, in collaborazione con il Centro R.A.T. e il Teatro dell'Acquario di Cosenza."}
{"id": "467110", "revid": "1718925", "url": "https://it.wikipedia.org/wiki?curid=467110", "title": "Terzo Teatro", "text": "Il Terzo Teatro \u00e8 la definizione di un universo teatrale costituito da gruppi portatori di un'etica sociale e della necessit\u00e0 di una vera e propria vocazione nell'arte dell'attore. Si distingue dal teatro tradizionale, ma dichiara scopi diversi dal teatro d'avanguardia. Grande importanza in questo approccio alla teatralit\u00e0 rivestono il training e la ricerca di una tecnica che porti, attraverso il gioco della finzione, alla pi\u00f9 profonda sincerit\u00e0.\nIl manifesto del Terzo Teatro fu scritto da Eugenio Barba nel 1976, in occasione dell'Incontro internazionale di ricerca teatrale (Bitef / Teatro delle nazioni, Belgrado).\nCompagnie e personalit\u00e0 collegate al \"Terzo Teatro\".\n.Teatro Bertolt Brecht Formia"}
{"id": "467113", "revid": "1543377", "url": "https://it.wikipedia.org/wiki?curid=467113", "title": "Dipartimento di Caquet\u00e1", "text": "Il dipartimento di Caquet\u00e1 \u00e8 uno dei 32 dipartimenti della Colombia. Il capoluogo del dipartimento \u00e8 Florencia.\nGeografia fisica.\nIl dipartimento di Caquet\u00e0 confina (in senso orario partendo da nord) con i dipartimenti di Meta, Guaviare, Vaup\u00e9s, Amazonas, Putumayo, Cauca ed Huila. Il confine meridionale \u00e8 segnato dal fiume Caquet\u00e1 da cui il dipartimento prende il nome. Il confine con il dipartimento di Vaup\u00e9s \u00e8 rappresentato dal fiume Ajaj\u00f9. Il territorio \u00e8 interessato solo nella parte occidentale dai rilievi della Cordigliera Orientale e per il resto della sua estensione da un territorio ondulato che digrada verso la pianura amazzonica.\nSuddivisione amministrativa.\nIl dipartimento di Caquet\u00e1 si compone di 16 comuni:"}
{"id": "467114", "revid": "287204", "url": "https://it.wikipedia.org/wiki?curid=467114", "title": "Garanzia", "text": "La garanzia consiste nella tutela delle esigenze economiche di un soggetto. Essa pu\u00f2 anche essere rappresentata, in un rapporto tra due o pi\u00f9 soggetti, da un soggetto (\"garante\") che si fa carico appunto di garantire un altro (\"garantito\").\nStoria.\nDiritto romano.\nLa garanzia come istituto giuridico era gi\u00e0 contemplata dal diritto romano: la pi\u00f9 antica figura di garanzia personale era data dalla \"sponsio\", che si compiva verbis e garantiva soltanto le \"obligationes contratte verbis\". Doveva dapprima essere prestata subito dopo la \"promissio\" del debitore principale, intervenendo lo \"sponsor\", quale \"adpromissor\", accanto al \"promissor\" (con il regime della solidariet\u00e0 elettiva passiva). La \"sponsio\" era riservata ai cittadini Romani e si estingueva con la morte dello sponsor. Una \"lex Publilia\" stabil\u00ec che contro il debitore che entro sei mesi non avesse rimborsato quanto pagato al creditore, lo \"sponsor\", per il rimborso, avrebbe avuto la \"legis actio per manus iniectionem pro iudicato\". Venuta meno quest'ultima si pot\u00e9 agire, sempre \"ex lege Publilia\" con l\"actio depensi\" nella misura del \"simplum\" contro il convenuto che ammetteva, nella misura del \"duplum\" che lo negava.\nPi\u00f9 recente era invece la \"fidepromissio\", una vera e propria \"stipulatio\", fruibile da \"cives\" e \"peregrini\", cui non fu estesa l\"actio depensi\". A tutela dei garanti ci fu la \"Lex Furia de sponsu\", che riguard\u00f2 \"sponsiones\" e \"fidepromisiones\" prestate in territorio italico e stabil\u00ec che, trascorsi due anni dall'assunzione della garanzia, i garanti sarebbero stati liberati; con riguardo poi all'ipotesi di pi\u00f9 \"sponsores\" o \"fidepromissores\", la stessa legge dispose che la prestazione potesse dividersi tra loro in parti uguali tal che ciascuno assolvesse una parte soltanto (\"beneficium divisionis\").\nSul finire della repubblica venne riconosciuta la \"fideiussio\", una \"stipulatio\" accessibile a \"cives\" e non \"cives\", senza limiti di tempo. In questo caso le obligationes passavano agli eredi anche dal lato passivo. Con la fideiussione potevano essere garantite anche obbligazioni non contratte verbis. A essa non si applicarono le due leggi citate precedentemente, ma con l\"epistula divi Hadriani\" la prestazione fu resa divisibile tra pi\u00f9 fideiussori dello stesso credito.\nSe dunque in favore del \"fidepromissor\" e del \"fideiussor\" non fu mai prevista alcuna specifica azione di regresso, \u00e8 anche vero che il rapporto del debitore principale veniva generalmente inquadrato nel mandato. E l'actio mandati contraria assumeva in sostanza la funzione di regresso.\nSi fece per\u00f2 ricorso anche ad altro espediente. Al garante che si fosse detto pronto a pagare prima della \"litis contestatio\", il creditore, nell'esigere la prestazione, avrebbe al contempo ceduto l'azione contro il debitore principale. L'operazione non era senza difficolt\u00e0 dato che con l'adempimento l'obbligazione si sarebbe estinta, con la conseguenza che il creditore non avrebbe pi\u00f9 avuto nulla da cedere. Il pagamento che il garante effettuava non fu allora considerato quale solutio ma quale pagamento di un prezzo per la vendita del credito; di qui la sussistenza del credito stesso e la possibilit\u00e0 della cessione.\nErano nulle:\nIl creditore avrebbe potuto agire una volta sola o contro il garante o contro il debitore principale, dato che con la \"litis contestatio\" l'obbligazione si estingueva per tutti. Di qui la cura del creditore di agire contro il pi\u00f9 solvibile.\n\"stipulatio\", la quale -per il suo carattere astratto- si adattava a varie applicazioni e consentiva anche la nascita di obblighi di garanzia. l\"adpromissor\" (promittente) poteva obbligarsi a varie prestazioni, tra cui quella di garanzia: rispondendo alla formale domanda del creditore, contestualmente al debitore principale, veniva a questi equiparato.\nIn epoca preclassica, sorsero le tipiche obbligazioni di garanzia: \"sponsio\" e \"fideipromissio\": la prima era riservata ai \"cives\", la seconda estesa ai \"peregrini\". Alcune leggi di et\u00e0 repubblicana disposero dei limiti agli obblighi del garante: la \"lex Cornelia\" proibiva al debitore di garantire lo stesso creditore entro un anno per oltre 20.000 sesterzi.\nQuando la \"sponsio\" e la \"fideipromissio\" caddero in disuso, si afferm\u00f2 la \"fideiussio\", che faceva sorgere obblighi di durata indeterminata (\"sponsio\" e \"fideipromissio\" avevano durata massima biennale, poi si estinguevano), erano trasmissibili agli eredi (\"sponsio\" e \"fideipromissio\" si estinguevano con la morte del garante) e potevano riferirsi a qualsiasi tipo di obbligazioni.\nDalla fideiussione deriv\u00f2 il mandato di credito, strutturato come una \"obligatio verbis\" e condizionato alla nascita di una obbligazione principale. Nel diritto giustinianeo ci fu l'espressa equiparazione del mandato di credito alla fideiussione per quanto riguarda i \"beneficia\" che fino a tale epoca non spettavano (\"beneficium divisionis, beneficium cedendarum actionum, beneficium excussionis\").\nUna garanzia un po' particolare era il \"vadimonio\", promessa solenne fatta dal convenuto di presentarsi davanti al giudice, in un determinato giorno; i garanti (detti \"vades\") in questo caso rispondevano dell'effettiva presentazione.\nIl contratto autonomo di garanzia.\nSi ha contratto autonomo di garanzia (figura elaborata dal tedesco Rudolf Stammler con il nome di \"Garantievertrag\") quando un garante si impegna a pagare al garantito non appena questi, dichiarato l'inadempimento del debitore principale, ne faccia richiesta, restando esclusa la possibilit\u00e0 di rifiutare il pagamento in base a eccezioni relative all'obbligazione garantita cio\u00e8 indipendentemente dalla validit\u00e0 o dall'esistenza di un'obbligazione garantita. Il contratto autonomo di garanzia si caratterizza per la presenza della clausola di pagamento \"senza sollevare eccezioni o obiezioni derivanti dal contratto principale (o di base)\", il cui scopo \u00e8 di rompere il vincolo di accessoriet\u00e0 tra l'obbligazione del garante e quella del debitore principale, tipico della fideiussione. Il pi\u00f9 delle volte il contratto autonomo di garanzia \u00e8 assorbito dalla clausola di pagamento \"a prima richiesta\", che impone al garante di eseguire la sua obbligazione a semplice richiesta del beneficiario della garanzia, cio\u00e8 senza tenere conto delle eventuali opposizioni dell'ordinante della garanzia.\nIn certi paesi la giurisprudenza e la dottrina confondono la clausola \"senza sollevare eccezioni o obiezioni derivanti dal contratto principale\" con la clausola di pagamento \"a prima richiesta\". Tuttavia quest'ultima, senza altri elementi contrattuali, non ha per effetto di staccare la garanzia dall'obbligazione garantita, tant'\u00e8 vero che la giurisprudenza di molti paesi, fra cui la Germania, riconosce la figura contrattuale della fideiussione a prima richiesta.\nVarie figure di contratto autonomo di garanzia.\nVi sono varie figure di contratto autonomo di garanzia.\nNella prassi pi\u00f9 antica vi \u00e8 la polizza fideiussoria, che ancora oggi d\u00e0 luogo a vari problemi applicativi, perch\u00e9 alcuni la assimilano alla fideiussione, mentre altri ravvisano un particolare contratto di assicurazione del credito. La polizza fideiussoria \u00e8 sorta dapprima nei rapporti tra privati e poi si \u00e8 affermata per i contratti di cui \u00e8 parte una pubblica amministrazione.\nAltro contratto autonomo di garanzia \u00e8 la \"fideiussione omnibus\", che si ha quando il garante risponde per tutti i debiti \"attuali e futuri\" di un debitore principale, di solito in relazione all'esercizio di un'impresa. La riforma introdotta con la legge n. 154 del 1992 ha modificato l'articolo 1938 del Codice civile, disponendo che la fideiussione \"omnibus\" per crediti futuri deve contenere la previsione dell'importo massimo garantito.\nFigura simmetrica \u00e8 la \"performance bond\", contratto con cui il garante risponde per una singola operazione commerciale (e non per tutti i debiti futuri come la fideiussione \"omnibus\")).\nIn tutti i casi suddetti, manca l'elemento dell'accessoriet\u00e0 della garanzia rispetto all'obbligazione principale, ed \u00e8 quindi una garanzia \"astratta\", che a volte la giurisprudenza qualifica come contratti con causa di finanziamento, quindi contratti atipici, per i quali valgono senz'altro, e proprio in ragione della loro atipicit\u00e0, i principi generali di buona fede e correttezza.\nTipi di garanzia.\nGaranzie reali.\nIl concetto di garanzia reale, in forza del principio di tipicit\u00e0 anzidetto, \u00e8 collegato indissolubilmente a quello di diritto reale.\nLe parti non possono dar vita a contratti che danno luogo a diritti reali diversi da quelli espressamente previsti dal codice. La ragione di questa previsione risiede nella tutela del principio di libera circolazione dei beni e nella tutela dell'affidamento dei terzi.\nIl nostro sistema, infatti, prevede quali garanzie reali, ovvero insistenti su un bene, solo garanzie tipiche, le cui regole di funzionamento sono dettate dal codice.\nFondamentalmente, i diritti reali di garanzia sono due: il pegno e l'ipoteca.\nGaranzie personali.\nIl codice civile italiano vigente, richiamandosi al diritto romano, ha disciplinato la sola \"garanzia accessoria\". Il contratto autonomo di garanzia non \u00e8 disciplinato dal Codice nemmeno dopo la riforma avutasi con la legge n. 154 del 1992 concernente la fideiussione.\nIl Codice conosce pertanto la garanzia personale accessoria, nel senso che il garante pu\u00f2 opporre tutte le eccezioni proponibili dal debitore principale, e la fideiussione si estingue se si estingue il debito principale.\nEsigenze della prassi, e in particolare i rapporti commerciali con le imprese di altri Stati, hanno fatto sorgere la cosiddetta \"garanzia autonoma\", che mira a dare piena tutela al creditore garantito per superare i rischi della contrattazione, degli inadempimenti e del trasporto delle merci. Tale garanzia separa le sorti dell'obbligazione principale dall'obbligazione del garante, il quale \u00e8 tenuto a pagare \"a prima richiesta\".\nSi pensi all'impresa italiana che concluda una vendita di merce da consegnare a un'altra impresa in un Paese dove vi \u00e8 il rischio di una guerra civile, il rischio di nazionalizzazioni o un sistema giudiziario che sostanzialmente preclude la tutela nel caso di inadempimento del debitore.\nSe la compravendita \u00e8 fatta tramite titoli pu\u00f2 essere utilizzata come forma di garanzia personale la conferma del credito.\nGaranzie improprie.\nOltre alle forme di garanzie previste dalla legge e dal Codice civile, che di regola si accompagnano alle concessioni di credito, la pratica bancaria ne utilizza altre (cd. garanzie improprie o atipiche), sempre allo scopo di agevolare l'intervento creditizio.\nLe garanzie improprie che trovano maggiore applicazione sono le seguenti:\nForme tipiche e specifiche di garanzia.\nGaranzia sui beni di consumo.\nIl Codice del consumo (decreto legislativo 6 settembre 2005 n. 206, emanato ai sensi dell'art. 7 della legge delega 29 luglio 2003 n. 229) estende una \"garanzia di conformit\u00e0\" (art. 130 del Codice del consumo) della durata di 2 anni dalla consegna del bene (art. 132 del Codice del consumo) a tutti i prodotti venduti all'acquirente-consumatore, utilizzatore finale, definito come persona fisica che agisce per scopi estranei all'attivit\u00e0 imprenditoriale, commerciale, artigianale o professionale eventualmente svolta.\nIl Codice del consumo identifica nel venditore (e non pi\u00f9 nel produttore/fabbricante) l'unico responsabile della riparazione (o il responsabile in via principale, in quanto anche la garanzia convenzionale o garanzia commerciale del produttore, \u00e8 regolata dall'art. 130 del Codice del consumo). La \"garanzia di conformit\u00e0\", che riassume sia la garanzia per vizi e difetti, sia la garanzia di buon funzionamento, si applica direttamente e senza nessuna necessit\u00e0 di accettare condizioni contrattuali, che comunque non possono mai essere meno tutelanti delle condizioni di legge. Il venditore \u00e8 tenuto a ritirare, senza alcuna spesa, il prodotto difettoso e ad assicurane la riparazione o la sostituzione entro un congruo termine. Alla figura del venditore si accosta quella dell'installatore, considerando altres\u00ec che in diverse situazioni le due figure possono coincidere nel medesimo soggetto (ad esempio, il negoziante da cui si acquista la lavatrice esegue anche l'installazione). La garanzia si applica similmente anche all'operazione di installazione.\nLa garanzia si applica non solo per difetti di funzionamento ma anche per scostamenti tra quanto promesso/dichiarato/documentato e quanto acquistato: quantit\u00e0 diversa, prestazioni diverse, aspetti secondari (colore, finitura, ecc.). Inoltre, anche i prodotti che presuppongono un impiego \"intimo\" (abiti o calzature, dispositivi di igiene personale, gioielli o trucchi, e simili) rientrano totalmente nella copertura del codice del consumo.\nPer acquisti tra professionisti (acquisto con fattura intestata ad un qualsiasi soggetto titolare di partita IVA, impresa o lavoratore autonomo che sia) non si fa riferimento al Codice del consumo, che definisce l'acquirente utilizzatore finale del bene come consumatore (cio\u00e8 persona fisica che agisce per scopi estranei all'attivit\u00e0 imprenditoriale, commerciale, artigianale o professionale eventualmente svolta), ma si fa riferimento al Codice civile italiano, che al libro quarto (\"Delle obbligazioni\") titolo III (\"Dei singoli contratti\") definisce l'acquirente utilizzatore finale come \"compratore\", l'art. 1490 c.c regolamenta la garanzia del venditore per i vizi della cosa venduta, e l'art. 1495 c.c. definisce i termini di garanzia della durata di 1 anno dalla consegna del bene.\nPertanto, l'acquisto con fattura intestata a una ditta titolare di partita IVA d\u00e0 diritto, al \"compratore\" utilizzatore finale, a fruire di un anno di garanzia su tutti i prodotti, e la normativa di riferimento \u00e8 il Codice civile italiano, mentre l'acquisto con scontrino fiscale, ricevuta fiscale, o fattura intestata al cliente titolare del solo codice fiscale, d\u00e0 diritto, al \"consumatore\" utilizzatore finale, a 2 anni di garanzia su tutti i prodotti, e la normativa di riferimento \u00e8 il Codice del consumo.\nNota bene:\nNon si deve confondere la garanzia per prodotti non conformi con il diritto di recesso (cosiddetto \"soddisfatti o rimborsati) che pu\u00f2 essere riconosciuto volontariamente dal venditore e non \u00e8 previsto per legge a meno di vendita a distanza e altre casistiche specificate dalle leggi (esempio: prodotti finanziari e assicurativi).\nLa garanzia bancaria.\nLa fideiussione bancaria: Garanzia \"del fare\" e \"del dare\".\nEsistono poi in Italia due tipi di garanzia che vanno sotto il nome di fideiussione bancaria, una prima gi\u00e0 richiamata che equivale a grandi linee alla forma internazionale del \"performance bond\" e che copre eventuali rischi di mancato adempimento a determinate condizioni (copre quindi il \"fare\" di un soggetto giuridico), e una seconda cosiddetta \"del dare\" che \u00e8 equiparata alla garanzia bancaria internazionale a prima richiesta che di solito \u00e8 un \"blocco fondi\" avente un beneficiario e che pu\u00f2 essere girabile e frazionabile ed ha la particolarit\u00e0 di poter essere escusso (cio\u00e8 incassato) a semplice richiesta. Di tale ultima forma a sua volta ne esistono due tipi totalmente diversi sul mercato internazionale: una prima impropriamente definita \"Lease Bank Guarantee\" che viene riassegnata anno per anno in prestito (cosiddetto \"prestito d'uso\" ; una seconda impropriamente definita \"Sell Bank Guarantee\" che viene invece venduta a prezzo inferiore al valore facciale e che ha una \"expiry date (data d'incasso).\" Questa \u00e8 movimentata nei Private Placement Investment Programs. Pertanto ci\u00f2 che in Italia si chiama Fideiussione Bancaria ed esiste nelle due forme (\"del fare\" che garantisce una performance o un contratto; \"del dare\" che garantisce una somma di denaro) nel resto del mondo si chiamano Garanzie Bancarie (\"Bank Guarantees\") e ve ne sono almeno di due tipi, quelle nella forma di Assegnazione generalmente su base annua (cosiddetto \"prestito d'uso di strumento bancario\") e quelle nella forma di Short Term Notes con data di scadenza fissata ad un anno e un giorno (365gg+1).\nhttp://www.bankpedia.org/index.php/it/103-italian/g/20318-garanzia-bancaria\nIn Italia.\nNell'ordinamento giuridico italiano sono previste fondamentalmente due tipi di garanzia: una \"convenzionale\" e una \"legale\". La prima \u00e8 quella che trova fondamento in un contratto, nel quale le parti trasfondono le loro volont\u00e0, la seconda, invece, \u00e8 prevista specificamente dalle fattispecie di legge.\nIl codice civile italiano non prevede una definizione del concetto giuridico di garanzia, ma si limita a individuare due distinte categorie di garanzie: si tratta delle garanzie reali (art. 2784 ss. c.c.) e delle garanzie personali (1936 ss., 1943 I co. c.c.).\nLe garanzie che il nostro sistema giuridico mette a disposizione sono caratterizzate dal principio di tipicit\u00e0. In altre parole, esse sono tipiche e tassativamente previste dalla legge per ci\u00f2 che concerne la loro forma e le regole che ne stanno alla base, mentre il contenuto patrimoniale \u00e8 demandato alla libera volont\u00e0 delle parti.\nLa tipicit\u00e0 delle garanzie risponde a finalit\u00e0 generali di tutela dei terzi, con particolare riferimento al principio di responsabilit\u00e0 patrimoniale (artt. 2740 ss. c.c.).\nIn particolare poi si vuole evitare il ricorso a forme di garanzie atipiche, lesive della libert\u00e0 economica, -costituzionalmente tutelata dall'art. 41 Cost. - quali, ad esempio, il patto commissorio (art. 2744 c.c.), per il quale sussiste un divieto assoluto e imperativo."}
{"id": "467115", "revid": "14691", "url": "https://it.wikipedia.org/wiki?curid=467115", "title": "Grande Rift Valley", "text": ""}
{"id": "467117", "revid": "715366", "url": "https://it.wikipedia.org/wiki?curid=467117", "title": "Aleksandr Pu\u0161kin", "text": ""}
{"id": "467118", "revid": "6923", "url": "https://it.wikipedia.org/wiki?curid=467118", "title": "Citro\u00ebn Pony", "text": ""}
{"id": "467127", "revid": "83531", "url": "https://it.wikipedia.org/wiki?curid=467127", "title": "Francesco Casagrande", "text": "Professionista su strada dal 1992 al 2005, ottenne vittorie a Freccia Vallone, Milano-Torino, Cl\u00e1sica de San Sebasti\u00e1n (due volte), Tirreno-Adriatico e Tour de Suisse, e il secondo posto al Giro d'Italia 2000; fu anche ciclista numero uno al mondo al termine del 2000. Anche i suoi fratelli Filippo e Stefano furono corridori professionisti.\nCarriera.\nGli esordi e i primi anni nel professionismo.\nCasagrande inizi\u00f2 a correre in bicicletta in una societ\u00e0 alla periferia di Firenze, l'US ITALA di San Bartolo a Cintoia, per poi passare dilettante nella Maltinti Lampadari di Empoli. Seguirono le esperienze alla Grassi-Filati Alessandra e alla Casini-Vellutex, prima del passaggio tra i professionisti alla Mercatone Uno-Zucchini-Medeghini, avvenuto nel settembre 1992.\nInizi\u00f2 la carriera come specialista delle corse di un giorno e di brevi corse a tappe, vincendo numerose gare soprattutto del calendario italiano: nel 1994 Gran Premio Industria e Artigianato a Larciano, Giro di Toscana, Giro dell'Emilia e Milano-Torino, nel 1995 Giro dell'Appennino e Coppa Placci, nel 1996 Tirreno-Adriatico e due tappe e la classifica finale della Vuelta al Pa\u00eds Vasco, nel 1997 Giro di Romagna. Ottenne anche piazzamenti, soprattutto nel 1997: in stagione concluse quarto alla Milano-Sanremo, sesto nella classifica finale del Tour de France e terzo al Giro di Lombardia.\n1998-2000: le vittorie in Coppa, il podio al Giro e la vetta della classifica UCI.\nNel 1998 lasci\u00f2 la Saeco (ex Mercatone Uno) per passare alla francese Cofidis: durante l'anno vinse il Trofeo Matteotti e la Cl\u00e1sica San Sebasti\u00e1n, quest'ultima valida per la Coppa del mondo, centrando cos\u00ec il primo successo in Coppa. A fine 1998 fu rilevata la sua positivit\u00e0 a due controlli antidoping svolti nell'aprile precedente, con anomalie nel parametro testosterone. Dimostr\u00f2 che la positivit\u00e0 era dovuta all'assunzione di un farmaco e fu squalificato per tre mesi dalla giustizia sportiva italiana, ma l'UCI si appell\u00f2 al tribunale di Losanna, ottenendo il raddoppio della pena; scont\u00f2 infine cinque mesi, dal 1\u00ba gennaio al 31 maggio 1999.\nRientrato alle corse nel giugno 1999 con la Vini Caldirola-Sidermec, vinse il prestigioso Giro di Svizzera e ottenne il bis di vittorie sia al Trofeo Matteotti che alla Cl\u00e1sica San Sebasti\u00e1n; in quell'autunno mise a segno numerosi podi, ma nessuna vittoria, nelle classiche italiane (che gli valsero la vittoria in Coppa Italia), e il quarto posto in volata ai campionati del mondo a Verona. Nella primavera del 2000 si aggiudic\u00f2 la Freccia Vallone. Al Giro d'Italia subito seguente vinse la nona tappa sull'Abetone, indossando la maglia rosa. Riusc\u00ec a tenere il primato per undici giorni fino alla crono del Sestriere, quando venne scalzato da Stefano Garzelli: concluse il Giro al secondo posto della generale e si aggiudic\u00f2 la maglia verde degli scalatori. Nella seconda parte di stagione vinse ancora la Coppa Placci e ottenne podi in diverse gare di Coppa del mondo (secondo alla HEW Cyclassics e al Giro di Lombardia, terzo al Campionato di Zurigo), piazzamenti che gli consentirono di concludere la stagione al numero 1 della classifica individuale mondiale UCI.\n2001-2005: l'esclusione dal Giro, gli ultimi anni e il ritiro.\nPassato alla Fassa Bortolo per il 2001 con l'obiettivo di vincere il Giro d'Italia, vinse in preparazione il Giro del Trentino ma durante la prima settimana della \"Corsa rosa\" fu costretto al ritiro da una caduta. Nella seconda parte di stagione prese parte a diverse classiche, vincendo Coppa Agostoni e Trofeo Melinda e piazzandosi secondo nella Cl\u00e1sica San Sebasti\u00e1n. I primi mesi del 2002, con una preparazione di nuovo incentrata sul Giro d'Italia, videro Casagrande imporsi nella Settimana Internazionale di Coppi e Bartali e di nuovo al Giro del Trentino. Nella \"Corsa rosa\", dopo aver mantenuto il secondo posto in classifica per alcune tappe, fu squalificato al termine della quindicesima frazione per aver provocato la caduta del colombiano John Freddy Garc\u00eda in uno sprint valido per la classifica dei Gran Premi della Montagna. Nel finale di stagione prese parte alla Vuelta a Espa\u00f1a, che concluse al settimo posto.\nNel 2003 si trasfer\u00ec alla Lampre di Giuseppe Saronni. Al Giro d'Italia di quell'anno ottenne due podi parziali, rimanendo stabilmente nella \"Top 10\" insieme al compagno Raimondas Rum\u0161as; dovette per\u00f2 ritirarsi durante la diciottesima tappa per problemi gastrointestinali, quando era sesto in classifica. Tra giugno e agosto vinse due tappe al Tour de Suisse, e per la seconda volta la Coppa Agostoni e il Trofeo Melinda. Nella prima met\u00e0 del 2004 rimase spesso fermo per un'infiammazione al tendine di Achille. Rientrato alle corse, alla vigilia della Vuelta a Espa\u00f1a venne dichiarato \"non idoneo\" dopo i controlli ematici preventivi svolti dall'UCI, e per questo fermato per quindici giorni; chiuse la stagione con i podi al Giro dell'Emilia e alla Milano-Torino in maglia Vini Caldirola-Nobili Rubinetterie.\nLasci\u00f2 il ciclismo professionistico il 2 maggio 2005, dopo alcuni mesi in gruppo con una nuova squadra, la Naturino-Sapore di Mare di Vincenzino Santoni. In quattordici stagioni vest\u00ec la maglia della Nazionale per undici volte tra Mondiali e Giochi olimpici.\nL'attivit\u00e0 nel mountain biking.\nNel 2009 torna a correre, stavolta in mountain bike, con la ASD Cicli Taddei di Santa Croce sull'Arno. Nel 2017 viene anche convocato in Nazionale dal ct Mirko Celestino per la prova dei campionati del mondo di marathon a Singen."}
{"id": "467129", "revid": "125887907", "url": "https://it.wikipedia.org/wiki?curid=467129", "title": "Dipartimento di Meta", "text": "Il dipartimento di Meta \u00e8 uno dei 32 dipartimenti della Colombia. Il capoluogo del dipartimento \u00e8 Villavicencio.\nGeografia fisica.\nIl dipartimento di Meta confina (in senso orario partendo da nord) con i dipartimenti di Cundinamarca, Boyac\u00e1, Casanare, Vichada, Guaviare, Caquet\u00e1 e Huila. Il fiume Meta e Up\u00eca segna il confine con il dipartimento di Casanare a nord. Il territorio di Meta digrada dai contrafforti orientali della Cordigliera Orientale alle valli dei fiumi che scorrono verso l'Orinoco. Isolata nel settore sud-occidentale si eleva la Serrania La Macarena. La capitale \u00e8 posta a nord-ovest, a circa 110\u00a0km di distanza dalla capitale nazionale Bogot\u00e0.\nSuddivisione amministrativa.\nIl dipartimento di Meta si compone di 29 comuni:"}
{"id": "467132", "revid": "12290", "url": "https://it.wikipedia.org/wiki?curid=467132", "title": "Tenente Colombo", "text": ""}
{"id": "467133", "revid": "1867020", "url": "https://it.wikipedia.org/wiki?curid=467133", "title": "Retemia", "text": "Retemia \u00e8 una web TV italiana con sede nella citt\u00e0 di Lucca.\nStoria.\nNacque nel 1988 per opera del finanziere Giorgio Mendella in seguito all'acquisizione del circuito Elefante TV del quale la rete prese il posto, avente una discreta copertura della penisola grazie a una ventina di emittenti locali affiliate. Il canale offriva inizialmente un palinsesto di tipo generalista con la presenza di trasmissioni di intrattenimento come \"Il gioco di Retemia\", \"A domanda risponde\" e \"La sfida\", di informazione come \"Sala stampa oltre la notizia\" e \"Wip - World Important Person\", e di rubriche sportive come \"Zona Cesarini\". Fu trasmessa anche qualche telenovela ispanoamericana.\nCon l'entrata in vigore della Legge Mamm\u00ec, che regolament\u00f2 il panorama radiotelevisivo italiano, dal 24 agosto 1990 Retemia raggiunse l'effettiva copertura nazionale sbarcando in Sardegna, l'unica regione non ancora coperta dal segnale.\nNegli anni di gestione del network da parte di Intermercato, holding di Mendella, . La holding Intermercato fu improvvisamente coinvolta in alcune vicende giudiziarie, e nei mesi immediatamente successivi inizi\u00f2 un rapido scivolamento della rete verso la messa in onda di sole televendite, in una disperata ricerca di liquidit\u00e0. Il venir meno dei finanziamenti da parte di Intermercato port\u00f2 nel 1992 al fallimento di Vallau Italiana Promomarket Srl, la societ\u00e0 titolare dell'emittente. La legge Mamm\u00ec sulla radiotelevisione prevedeva che i soggetti falliti non potessero trasmettere e, pertanto, la notte del 24 agosto dello stesso anno Retemia fu obbligata a spegnere gli impianti, pur essendo essa una realt\u00e0 in ottime condizioni economiche. Pochi giorni dopo, per\u00f2, il TAR della Toscana le concesse di riprendere l'attivit\u00e0.\nNel 1993 la propriet\u00e0 di Retemia pass\u00f2 dalla cura del Gruppo Intermercato a Internova SpA, societ\u00e0 che raggruppava circa un migliaio di ex azionisti e fiducianti di Intermercato stessa. Partner dell'iniziativa erano anche Profit, attivo nelle televendite e nell'emittenza locale, e Videopi\u00f9, operante prevalentemente nell'impiantistica televisiva. L'intento di Internova era quello di evitare che la rete, tra i principali assetti di Intermercato, finisse per essere svenduta, come spesso accade nelle aste fallimentari.\nIl 6 luglio 1995, come gi\u00e0 era avvenuto alcuni anni prima sulle altre televisioni private nazionali italiane, anche Retemia attiv\u00f2 il proprio servizio di teletext; nasce il GT1, Giornale Telematico 1, in collaborazione con Acomedia (una societ\u00e0 di servizi informatici) e a vocazione commerciale e, per certi versi, interattiva. Infatti, oltre alla tradizionale consultazione gratuita tramite i tasti numerici del telecomando, era possibile (chiamando numerazioni telefoniche a sovrapprezzo) accedere a svariati servizi, giochi e informazioni, su determinate pagine rese disponibili al singolo utente. Il teletext di Retemia, rinominato \"MIAVIDEO\" dal 1997, chiuse i battenti nel 2000.\nRetemia, pagata all'asta pochi miliardi di lire, venne rivenduta nel dicembre 2000 a a circa 90 miliardi a Home Order Television, che il 14 maggio 2001 la rinomin\u00f2 Home Shopping Europe, canale dedicato sempre alle televendite. Successivamente i suoi canali furono acquistati da Mediaset ad una cifra ancora superiore.\nSviluppi recenti.\nNel mese di luglio 2015 si fece sempre pi\u00f9 insistente la possibilit\u00e0 che l'emittente potesse tornare nuovamente a trasmettere sulla televisione digitale, anche se tale possibilit\u00e0, cos\u00ec come quella che essa potesse ripartire ancora come emittente generalista, non divenne mai certezza. Il 14 settembre 2015 la societ\u00e0 fu ceduta ad altri operatori, lasciando la situazione ancora incerta; tuttavia il 6 dicembre 2015 fece la sua comparsa un'emittente televisiva simile a Retemia, nonch\u00e9 ideata dallo stesso Mendella dal nome \"6Mia TV\". Questa chiuse i battenti nel 2017 per poi tornare nel 2018 a trasmettere sotto la nuova denominazione \"Tv&amp;Tv\" fino al 28 febbraio 2020, data in cui venne chiusa definitivamente.\nAd Agosto 2009, l'emittente ricomincia a trasmettere sotto forma di web TV sulla piattaforma Mogulus, successivamente Livestream con una programmazione di tipo generalista.\nA febbraio 2021 viene annunciata la partenza di un nuovo progetto televisivo ideato da Mendella, di nome \"Nuova TV Nazionale\", caratterizzato dalla messa in onda di giochi a premi."}
{"id": "467140", "revid": "223378", "url": "https://it.wikipedia.org/wiki?curid=467140", "title": "Torino Capitale Mondiale del Libro con Roma", "text": "L'UNESCO ha proclamato Torino Capitale Mondiale del Libro per il periodo 2006-2007, in collaborazione con Roma. Per la prima volta questo riconoscimento \u00e8 andato all'Italia; le precedenti capitali erano state nell'ordine Madrid, Alessandria d'Egitto, Nuova Delhi, Anversa e Montr\u00e9al.\nQuesto riconoscimento \u00e8 stato celebrato dal 23 aprile 2006 al 22 aprile 2007 con una serie di 848 eventi dedicati al libro, tra i quali nuove manifestazioni \"ad hoc\" oltre a edizioni speciali di eventi annuali come la Fiera Internazionale del Libro, il Torino Film Festival, il Festival internazionale letterature e il Premio Strega.\nIl direttore delle manifestazioni \u00e8 Rolando Picchioni, presidente della Fondazione per il libro, la musica e la cultura; coordinatore generale \u00e8 Filippo Fonsatti; direttore della comunicazione Nicola Gallino.\nLo slogan ufficiale della manifestazione \u00e8 \"Torino Capitale Mondiale del Libro con Roma: due citt\u00e0 da sfogliare\".\nLe manifestazioni a Torino.\nIl calendario delle manifestazioni ha visto centinaia di incontri, spettacoli, dibattiti, concerti e rassegne che si sono svolte in teatri, biblioteche, saloni, per le vie e le piazze. Gli eventi hanno interessato tutta la citt\u00e0 e il territorio del Piemonte: le 10 circoscrizioni di Torino sono state protagoniste di un itinerario culturale ispirato alla punteggiatura: ogni circoscrizione ha \"adottato\" un segno ed ha organizzato intorno ad esso un programma annuale di eventi.\nIl 22 aprile 2006 Torino Capitale Mondiale del Libro ha organizzato la giornata inaugurale con Bookstock, un grande reading con Alessandro Baricco, Gabriele Vacis e molte personalit\u00e0 della cultura e dello spettacolo, e il 23 aprile 2006 insieme ai Subsonica l'evento Volumi all'idrogeno: un grande raduno di artisti piemontesi per celebrare il legame tra la musica e la letteratura.\nAll'evento gratuito hanno partecipato \u00c8lia (Lalli e Pietro Salizzoni), Gatto Ciliegia contro il Grande Freddo, Perturbazione, Wu Ming, Dario Voltolini, Marlene Kuntz, Mau Mau, Africa Unite, Linea 77, Subsonica ed Alessandro Baricco.\nSi sono tenute inoltre edizioni speciali di eventi annuali come la Fiera Internazionale del Libro, il Torino Film Festival, il Festival delle Colline Torinesi e il TrafficFreeFestival.\nNel corso dell'anno sono stati celebrati gli anniversari di grandi autori originari di Torino e del Piemonte come Primo Levi, Giuseppe Giacosa, Lalla Romano e Mario Soldati.\nFra le sedi delle iniziative vi era uno dei due padiglioni di \"Atrium\", la struttura realizzata in Piazza Solferino in occasione dei XX Giochi olimpici invernali. L'interno del padiglione, curato dall'architetto Paolo Maldotti con la grafica di Ugo Nespolo, ha illustrato il programma delle manifestazioni con libri, video e postazioni per computer.\nLe manifestazioni a Roma.\nIl programma di Roma prevede attivit\u00e0 di promozione della lettura in citt\u00e0 e in tutta la regione, compresa la creazione di una rete di cooperazione internazionale per l'educazione alla lettura. Il programma di Roma \u00e8 curato dal Comune insieme alla Provincia di Roma e alla Regione Lazio.\nI due punti chiavi del programma romano saranno il sistema delle Biblioteche di Roma e il Festival internazionale letterature della Basilica di Massenzio.\nIl sistema bibliotecario \u00e8 stato arricchito con la creazione di due nuove strutture e l'ampliamento di due strutture gi\u00e0 esistenti, oltre alla costituzione di una nuova sede, a Villa Poniatowski, per la Casa delle letterature.\nFaranno parte del calendario anche i premi letterari della capitale, a partire dal Premio Strega che nel 2006 celebra la sessantesima edizione, e i programmi del comune di Roma per il sostegno e la diffusione dell'editoria e della lettura nei paesi del Sud del mondo.\nIl \"Grand Re-tour\".\nTraendo ispirazione dal Grand Tour, il percorso di formazione degli intellettuali europei dal XVI al XIX secolo (tra i quali Goethe, Stendhal, Mozart, Byron, Dostoevskij e Nietzsche), gli organizzatori hanno concepito un viaggio in Italia, battezzato \"Grand Re-tour\", che \u00e8 partito il 29 maggio da Catania e il 31 maggio da Siracusa e si \u00e8 concluso il 2 giugno 2007 a Orta San Giulio. Le altre tappe del viaggio sono state Genova, Lecce, Urbino, Firenze, Venezia, Roma, Napoli, Bologna, Parma, Torino e Milano.\nScopo delle iniziative - incentrate su un convegno internazionale a carattere culturale, uno a carattere socio-economico, lo spettacolo \"Il Paesaggio Umano\" condotto da Marino Sinibaldi, concerti e spettacoli, \u00e8 interrogarsi sul ruolo che la cultura, la creativit\u00e0 e la lingua italiana possono ancora avere nella formazione degli intellettuali nelle aree emergenti del mondo.\nIl comitato scientifico del \"Grand Re-tour\" \u00e8 presieduto dall'italianista Carlo Ossola ed \u00e8 composto da Aldo Bonomi, Ernesto Ferrero, Francisco Jarauta, Marino Sinibaldi e Giuliano Soria."}
{"id": "467141", "revid": "123139785", "url": "https://it.wikipedia.org/wiki?curid=467141", "title": "Salviati", "text": "La famiglia Salviati \u00e8 un'antica famiglia ducale italiana di Firenze, risalente a un capostipite Gottifredo vissuto nel XII secolo.\nStoria familiare.\nAlcune fonti farebbero risalire la famiglia Salviati a un capostipite di nome Gottifredo vissuto nel XII secolo, ma il primo personaggio accertato storicamente \u00e8 Cambio di Salvi, priore e gonfaloniere di giustizia a Firenze nel 1335. Prima del Mille alcuni hanno ricostruito un cambio di nome, da Caponsacchi a Salviati, per via di vicende legate alle lotte tra le fazioni politiche: i Caponsacchi ghibellini di Fiesole, avrebbero cambiato nome prima di stabilirsi nella guelfa Firenze. Nel medioevo i Salviati ebbero una casa-torre nei pressi della Badia Fiorentina. A Firenze il quartiere del Salviatino prende nome da loro.\nImportanti furono le cariche pubbliche ricoperte dalla famiglia nella Repubblica fiorentina, con il record di 63 priori, 21 gonfalonieri di giustizia e 6 alti prelati. La ricchezza familiare era data, come la grande parte dei maggiorenti fiorentini, dall'attivit\u00e0 bancaria e dal mercanteggio delle lane.\nEsponenti quindi di primo piano nel patriziato fiorentino, e sebbene invischiati nella congiura dei Pazzi, con l'arcivescovo di Pisa Francesco Salviati, i Salviati dall'inizio del XVI secolo avviarono una graduale trasformazione che li port\u00f2 ad essere una delle tante casate gravitanti intorno alla corte medicea, a partire dal matrimonio di Jacopo Salviati con Lucrezia de' Medici, figlia di Lorenzo il Magnifico e sorella di papa Leone X. In quel periodo intorno al 1520, dopo il ritorno dei Medici in Firenze, la situazione politica della citt\u00e0 vedeva il conflitto interno alla nobilt\u00e0 tra l'odio del governo popolare repubblicano da un lato e il timore per la concentrazione del potere nelle mani di una sola famiglia dall'altro. I Salviati, e in particolare Jacopo divennero inizialmente il perno di una corrente aristocratica contraria all'affermazione del principato di Cosimo I de' Medici, nonostante Cosimo stesso fosse imparentato con i Salviati da parte di madre. Solo Averardo Salviati si mostr\u00f2 favorevole al nuovo regime, anche per via dei suoi stretti vincoli finanziari con i Medici e progressivamente tutti i Salviati riallacciarono rapporti di tipo commerciale e politico con la famiglia dominante.\nMecenatismo.\nA Firenze Palazzo Salviati si trova in Via del Corso ed \u00e8 oggi sede della Banca Toscana, ma il principale palazzo familiare era l'attuale Palazzo Borghese in via Ghibellina, strada che rappresentava da sempre il \"quartier generale\" dei Salviati. \nI Salviati fecero edificare la Cappella Salviati (o di Sant'Antonino Pierozzi) in San Marco a fine Cinquecento, dove vennero traslate le spoglie dell'arcivescovo patrono di Firenze. Tra gli artisti impiegati ci furono il Giambologna, il Passignano, Alessandro Allori, il Poppi ed altri.\nPersonalit\u00e0 di spicco.\nCon la morte del cardinale Salviati, i beni ed i titoli della famiglia furono ereditati da Anna Maria Salviati, sposa nel 1768 del principe Marcantonio IV Borghese. Il figlio secondogenito di Anna Maria, Francesco Borghese, assunse il titolo di duca Salviati, che lasci\u00f2 poi per disposizione testamentaria al proprio figlio terzogenito Scipione, con l'obbligo di assumere per se ed i propri discendenti il nome Salviati. Da Scipione, dal 1834 duca Salviati, discende l'attuale linea dei duchi Salviati; egli capitan\u00f2 il movimento cattolico in Italia servendo sempre fedelmente il papato, e dopo Porta Pia fu uno dei principali esponenti dell'opposizione cattolica intransigente contro il nuovo Stato Italiano. Fond\u00f2 l'Ospedale Bambin Ges\u00f9 di Roma, ampli\u00f2 l'ospizio dei Mendicanti e convalescenti con una sezione dedicata ai bambini e fece realizzare la Villa Salviati nella propriet\u00e0 della famiglia a Migliarino.\nNon \u00e8 imparentato con la famiglia il pittore Francesco Salviati, nato De' Rossi, che prese lo pseudonimo dopo aver affrescato il Palazzo Salviati a Roma, n\u00e9 il pittore Giuseppe Porta, suo allievo, che a sua volta adott\u00f2 lo pseudonimo di \"Salviati\" in onore del maestro.\nGli ospedali.\nA Roma, vari rami della famiglia donarono ben tre ospedali alla citt\u00e0. \nIl cardinale Anton Maria fu infatti protettore dell'ospedale di San Giacomo degli Incurabili, che rifond\u00f2 nel secolo XVI per donarlo infine alla citt\u00e0. Tale ospedale \u00e8 stato chiuso solo nel 2008, dopo quasi sette secoli di attivit\u00e0 ininterrotta. Contro tale chiusura si \u00e8 opposta Oliva Salviati, rivendicando che l'atto di donazione dell'ospedale del suo antenato vincolava la destinazione come ospedale e, dopo lunghi anni di battaglie legali, \u00e8 riuscita a scongiurare il pericolo di una speculazione immobiliare ed a vincere definitivamente ottenendo il pronunciamento del Consiglio di Stato che ha annullato l'atto regionale . Purtroppo l'ospedale per\u00f2 \u00e8 ancora chiuso. \nNel 1869 i duchi Arabella e Scipione Salviati constatarono che i bambini non godevano di trattamenti specifici all'interno degli ospedali romani, e decisero di destinare allo scopo una loro casa. La struttura, chiamata \"Bambino Ges\u00f9\", aveva inizialmente 12 letti nel quartiere Regola, a ridosso del Tevere. Ai duchi Salviati si affiancano nel tempo altre famiglie che con le donazioni aiutano l'ospedale a diventare un punto di riferimento per i piccoli malati della capitale, fino a registrare nel 1907 la quota di mille degenti. Nel 1924 la famiglia Salviati decise di donare l'ospedale alla Santa Sede.\nUn terzo ospedale, non pi\u00f9 esistente, l'ospedale di San Rocco, fu riconvertito dallo stesso cardinal Anton Maria Salviati in nosocomio femminile, attribuendogli diversi suoi beni personali per tale riconversione.\nOpere Pie.\nA Roma, lo stesso cardinal Anton Maria fond\u00f2 il Collegio Salviati accanto all'Orfanotrofio di San Maria in Aquiro. Anche in questo caso Oliva Salviati ha espresso il timore di una speculazione immobiliare a danno dell'utilizzo benefico originario.\nBorghese-Salviati, Duchi Salviati (1839-oggi).\nErede presunto \u00e8 il figlio Lorenzo Borghese Salviati (n. 1957)."}
{"id": "467142", "revid": "287204", "url": "https://it.wikipedia.org/wiki?curid=467142", "title": "Chateaubriand", "text": ""}
{"id": "467144", "revid": "6923", "url": "https://it.wikipedia.org/wiki?curid=467144", "title": "Supermoto", "text": ""}
{"id": "467145", "revid": "19580", "url": "https://it.wikipedia.org/wiki?curid=467145", "title": "Nicola Fasani", "text": ""}
{"id": "467146", "revid": "965226", "url": "https://it.wikipedia.org/wiki?curid=467146", "title": "Arturo Parisi", "text": "Ha inoltre ricoperto il ruolo di sottosegretario di Stato alla Presidenza del Consiglio dei ministri con delega all'Informazione e all'Editoria nel primo governo Prodi dal 17 maggio 1996 al 9 ottobre 1998.\nBiografia.\nNato a San Mango Piemonte, in provincia di Salerno, la famiglia si trasferisce stabilmente a Sassari in Sardegna, subito dopo la sua nascita, per il lavoro del padre, ispettore forestale, che muore in seguito a ferite riportate in servizio poco dopo la fine della seconda guerra mondiale. Arturo Parisi cresce e studia a Sassari, ma nel 1955 si trasferisce nella sua regione di provenienza per frequentare gli ultimi 3 anni di liceo classico presso la Scuola Militare Nunziatella di Napoli, fondata dal suo antenato Giuseppe Parisi, originario di Moliterno, in provincia di Potenza. Di nuovo a Sassari dal 1958 per l'universit\u00e0, si laurea in giurisprudenza, avendo Francesco Cossiga come professore di diritto costituzionale.\nDal 1963 al 1968, viaggiando tra Roma e Sassari, \u00e8 dirigente di Azione Cattolica, allora presieduta da Vittorio Bachelet, ricoprendo le cariche prima di segretario, poi di vicepresidente nazionale dei giovani e infine di membro del comitato direttivo della Federazione internazionale della giovent\u00f9 cattolica.\nDopo aver incominciato la carriera universitaria in qualit\u00e0 di assistente di Statistica a Sassari, nel 1968 lascia la Sardegna e, dopo aver insegnato a Parma e a Firenze, dal 1971 si trasferisce a Bologna, diventando negli anni ottanta ordinario della cattedra di sociologia dei fenomeni politici.\nDirige, dalla fine degli anni ottanta e per oltre dieci anni l'Istituto Cattaneo; \u00e8 vicepresidente dell'associazione \"Il Mulino\" e direttore della rivista omonima. Negli stessi anni \u00e8 presidente della Societ\u00e0 italiana degli Studi elettorali, prende parte al comitato di esperti per il programma di governo 1987-1988 e nel 1987 \u00e8 membro della Commissione Stragi.\nInsieme con Mario Segni \u00e8, nella prima met\u00e0 degli anni novanta, uno dei promotori del Movimento per le riforme istituzionali. Dal 1995, diviene sostenitore e consigliere politico di Romano Prodi, conosciuto all'associazione \"Il Mulino\" e all'Universit\u00e0 di Bologna, e contribuisce a fondare i \"Comitati Prodi\".\nDopo la vittoria elettorale della coalizione di centro-sinistra L'Ulivo di Prodi alle elezioni politiche del 1996, e il successivo incarico di formare un esecutivo presieduto da Prodi stesso, assume la carica di Sottosegretario alla Presidenza del Consiglio con delega all'Informazione e all'Editoria nel Governo Prodi I.\nNel febbraio 1999 fonda con Prodi I Democratici, nato dalla fusione del Movimento per l'Ulivo, movimento \"Centocitt\u00e0\" dei sindaci ulivisti, Italia dei Valori di Antonio Di Pietro, La Rete di Leoluca Orlando e Unione Democratica di Antonio Maccanico, e pochi mesi dopo succede a Prodi, diventato Presidente della Commissione europea, come presidente del partito.\nIl 16 settembre del 1999 viene eletto deputato alle suppletive per il collegio di Bologna-Mazzini, seggio lasciato vacante da Prodi per diventare Presidente della Commissione europea. Inoltre lo succede come leader de I Democratici. Nel 2002 \u00e8 tra i fondatori del partito politico Democrazia \u00e8 Libert\u00e0 - La Margherita, dove diventa Presidente dell'Assemblea federale. \u00c8 stato tra i principali promotori delle elezioni primarie in Italia e ne ha deciso il regolamento, a partire da quelle della Puglia nel 2005.\nDopo essere stato rieletto deputato alle elezioni politiche del 2006, il 17 maggio 2006 diventa ministro della difesa del secondo governo Prodi, carica che mantiene fino alla fine dell'esecutivo, il 7 maggio 2008. In questa veste si \u00e8 occupato del ritiro delle truppe italiane dislocate in Iraq, avvenuto il 2 dicembre 2006, nonch\u00e9 della sottoscrizione del Trattato di Velsen per la creazione dell'Eurogendfor, 18 ottobre 2007.\nDal 23 maggio 2007 \u00e8 stato uno dei 45 membri del Comitato nazionale per il Partito Democratico, che riunisce i leader delle componenti del partito.\nIn seguito alle dimissioni del segretario del PD Walter Veltroni (nei confronti del quale era stato pi\u00f9 volte critico) a fronte dell'esito negativo delle regionali in Sardegna, si \u00e8 candidato a segretario del Partito, con lo scopo di indire in tempi brevi un congresso, che avesse lo scopo di rivitalizzare il PD in difficolt\u00e0, creando una vera e nuova cultura democratica. \u00c8 stato sconfitto dal vicesegretario di Veltroni Dario Franceschini, che ha per\u00f2 sostenuto alle successive primarie del PD nel 2009."}
{"id": "467147", "revid": "15756", "url": "https://it.wikipedia.org/wiki?curid=467147", "title": "Dassault MD 550 Mirage", "text": "Il \"'Dassault MD 550 \"Mirage (dal francese: \"miraggio\", pronuncia francese: ') era un prototipo di caccia leggero francese che vol\u00f2 a met\u00e0 degli anni cinquanta. L'MD 550 Mirage non arriv\u00f2 alla produzione di serie, ma gli studi compiuti sull'ala a delta portarono allo sviluppo del Dassault Mirage III, il primo aereo della \"famiglia\" dei Mirage ad entrare in servizio.\nMD 550 Mirage.\nL'origine del progetto di questo piccolo caccia con ala a delta ha origine da una specifica de l'Arm\u00e9e de l'Air del 1954 per un caccia intercettore leggero ognitempo, in grado di raggiungere la quota di 18.000 m in 6 minuti ed in grado di raggiungere Mach 1,3 in volo orizzontale.\nLa designazione originale del progetto era \"Myst\u00e8re-Delta 550\" e prevedeva un piccolo aereo con ala a delta propulso da due turbogetti Armstrong Siddeley MD30R Viper con postbruciatore, ognuno con spinta di 9,61\u00a0kN. L'ala a delta aveva un angolo di 60 gradi ed una corda del 5%.\nLa scelta dell'ala a delta, portava vantaggi e svantaggi. Consente elevata velocit\u00e0 nel volo in linea retta, garantendo buona robustezza e spazio per l'immagazzinamento del carburante in serbatoi alari. Di contro l'assenza di stabilizzatori orizzontali costringe questo tipo di velivoli a lunghe corse per il decollo ed elevate velocit\u00e0 di atterraggio. Inoltre inficia la mobilit\u00e0 del velivolo.\nIl primo prototipo, ribattezzato \"MD 550 Mirage\", vol\u00f2 per la prima volta il 25 giugno 1955, sprovvisto di postbruciatori. Presentava inizialmente un lungo impennaggio verticale a delta, simile a quello gi\u00e0 adottato dalla ditta statunitense Convair per il suo XF-92. Successivamente l'impennaggio venne sostituito con un pi\u00f9 classico timone di coda a freccia, vennero installati i postbruciatori ai due motori Viper MD 30R e aggiunto un motore a razzo ausiliario a combustibile liquido SEPR 66. In questa configurazione l'aereo vol\u00f2 nuovamente il 17 dicembre 1955, raggiungendo Mach 1,3.\nComunque l'MD 550 Mirage era di dimensioni troppo ridotte per trasportare un carico bellico, eventualmente poteva disporre di un solo missile aria-aria e quindi lo sviluppo dell'aereo venne ben presto interrotto per una versione leggermente pi\u00f9 grande, designata \"Mirage II\", ed equipaggiata con una coppia di motori Turbomeca Gabizo. Il Mirage II non and\u00f2 oltre la fase progettuale, in quanto la Dassault prefer\u00ec dedicarsi ad un pi\u00f9 promettente progetto, il \"Mirage III\". Il velivolo manteneva la configurazione a delta, ma adottava una nuova e pi\u00f9 grande fusoliera riprogettata. Il Mirage III, che vol\u00f2 per la prima volta il 17 novembre 1956 era circa il 30% pi\u00f9 pesante del MD 550 Mirage.\nL\"MD 550-01\" \u00e8 rinominato \"Mirage I\" e l\"MD 550-02\" \u00e8 rinominato \"Mirage II\".\nLa grande \"famiglia\" dei Mirage.\nIl Mirage III, il primo aereo della Dassault con il nome \"Mirage\" ad entrare in servizio, aveva in comune con il primo Mirage (l'MD 550) l'ala delta e poteva essere considerato una sua variante ingrandita, mentre non tutti tra i diversi modelli Dassault a portare il nome Mirage che seguirono possono essere considerati come discendenti diretti del MD 550 avendo poco o nulla in comune con questo piccolo prototipo di aereo da caccia."}
{"id": "467148", "revid": "287204", "url": "https://it.wikipedia.org/wiki?curid=467148", "title": "Pokedex", "text": ""}
{"id": "467149", "revid": "74801", "url": "https://it.wikipedia.org/wiki?curid=467149", "title": "Jerry Stackhouse", "text": "Alto per circa, \u00e8 soprannominato \"Stack\".\nCarriera.\nIl college e i primi due anni in NBA.\nStackhouse frequenta il college a North Carolina University e si dichiara eleggibile per il draft del 1995. Viene chiamato come terza scelta assoluta da parte dei Philadelphia 76ers. Il suo primo anno a Philadelphia \u00e8 positivo dal punto di vista individuale, dato che chiude con 19 punti, quasi 4 rimbalzi e 4 quasi 4 assist di media a partita. I risultati di squadra sono per\u00f2 disastrosi; i 76ers vincono solo 18 partite.\nNel draft del 1996 Philadelphia ha la prima scelta assoluta che corrisponde al nome di Allen Iverson. .\nL'approdo a Detroit.\nNel dicembre del 1997, dopo 22 partite, viene scambiato ai Detroit Pistons per Theo Ratliff e Aaron McKie. A Detroit Stackhouse trova una squadra che \u00e8 quasi esclusivamente nelle mani di Grant Hill, il quale per\u00f2 in quella stagione \u00e8 un po' in calo. La leggera flessione di Hill coincide con quella della squadra, che dopo due anni consecutivi manca l'accesso ai play-off. L'anno dopo invece i Pistons arrivano nella postseason, perdendo al primo turno contro gli Atlanta Hawks. L'anno dopo la coppia Hill-Stackhouse trova il giusto spazio di coesistenza in attacco e Hill si attesta sui 25 punti di media a partita, mentre Stackhouse sui 23. Sembra che le prospettive della coppia siano positive, ma nell'estate Hill decide di cambiare aria, trasferendosi agli Orlando Magic. Stackhouse resta l'unico grande realizzatore dei Pistons, e nella stagione 2000-01 segna ben 29,8 punti a partita: \u00e8 il secondo miglior realizzatore dell'anno dietro ad Allen Iverson (media 31,1) e 1\u00ba per punti segnati (). La squadra per\u00f2 non lo segue e Detroit manca l'accesso ai play-off. Con l'approdo in panchina l'anno dopo di Rick Carlisle, i Pistons cambiano modo di giocare, Stackhouse coinvolge maggiormente i compagni in attacco e i risultati si vedono, dato che i Pistons vincono 50 partite, raggiungono i play-off e vincono il primo turno contro i Toronto Raptors. Al secondo turno perdono per\u00f2 dai Boston Celtics della coppia Walker-Pierce.\nLo scambio a Washington.\nNonostante gli ottimi risultati raggiunti, la dirigenza dei Pistons decide di cedere Stackhouse. Jerry approda cos\u00ec ai Washington Wizards in cambio di Richard Hamilton, Bobby Simmons e Hubert Davis. I Wizards lo hanno acquistato per avere un giocatore pi\u00f9 esperto di Hamilton per fare da spalla a Michael Jordan, nel suo ultimo anno di carriera NBA. Stackhouse dopo le esperienze con Iverson e Hill si ritrova ancora a fare la spalla di un altro giocatore. La stagione \u00e8 molto al di sotto delle aspettative, tanto che i Wizards restano fuori dai play-off. L'anno dopo Stackhouse dovrebbe diventare la stella della squadra, a causa del ritiro di Jordan. Un grave infortunio lo porta per\u00f2 a giocare soltanto 26 partite, fatto che comporta ancora l'esclusione di Washington dalla post season.\nIl nuovo ruolo a Dallas.\nNell'estate del 2004 Stackhouse viene inserito in uno scambio che lo porta ai Dallas Mavericks insieme a Christian Laettner e Devin Harris per Antawn Jamison. A causa dell'infortunio Stackhouse non \u00e8 pi\u00f9 il giocatore dei primi anni di carriera; per questo motivo e per l'elevato tasso di talento presente nei Mavs, Jerry per la prima volta in carriera parte dalla panchina. La stagione si rivela comunque positiva e Stackhouse con quasi 15 punti di media diventa uno dei migliori sesti uomini dell'NBA. Nei play-off i Mavs dopo aver eliminato in una difficile serie gli Houston Rockets in 7 partite devono per\u00f2 arrendersi ai Phoenix Suns. Nel 2008-09 gioca solo 10 partite per problemi di infortuni, oltre che per le scelte dell'allenatore. L'8 luglio 2009 viene inserito in una grossa \"trade\" che lo porta ai Memphis Grizzlies, che per\u00f2 lo tagliano immediatamente.\nRitorno nella NBA e ultimi anni.\nDopo circa sei mesi di inattivit\u00e0, il 17 gennaio 2010 Stackhouse viene messo sotto contratto fino al termine della stagione da parte dei Milwaukee Bucks, bisognose di una guardia dopo il grave infortunio occorso alla loro guardia titolare Michael Redd, fuori per tutto il 2010.\nSuccessivamente, i Bucks tramite una \"trade\" ingaggiano un'altra guardia, John Salmons, per schierarla stabilmente in quintetto base: Stackhouse torna a ricoprire il ruolo avuto ai tempi di Dallas, ossia di primo rincalzo e realizzatore di punti dalla panchina. Dopo una buona stagione, scaduto il contratto con i Bucks, Jerry si ritrova senza squadra. Ma, ancora grazie ad un infortunio altrui, a 36 anni Stackhouse trova un nuovo contratto e l'occasione della vita: a causa dell'indisponibilit\u00e0 di Mike Miller fino a gennaio, il 23 ottobre 2010 viene ingaggiato dai Miami Heat del trio James-Wade-Bosh. Esattamente un mese dopo, per\u00f2, per uno scherzo del destino \u00e8 ancora un infortunio a togliergli quanto gli aveva restituito: gli Heat si trovano costretti a cercare un lungo per sopperire alla lunga assenza di Udonis Haslem, e tagliano Stack per mettere sotto contratto Erick Dampier. Rimane fermo per il resto della stagione; dopo un anno di inattivit\u00e0, il 9 dicembre 2011 sigla un accordo annuale con gli Atlanta Hawks. Scaduto il contratto con gli Hawks, firma per i Brooklyn Nets con i quali disputa la sua ultima stagione da professionista, annunciando il ritiro ad annata conclusa."}
{"id": "467150", "revid": "26891", "url": "https://it.wikipedia.org/wiki?curid=467150", "title": "Dassault MD 550", "text": ""}
{"id": "467151", "revid": "26891", "url": "https://it.wikipedia.org/wiki?curid=467151", "title": "MD 550 Mirage", "text": ""}
{"id": "467152", "revid": "123755500", "url": "https://it.wikipedia.org/wiki?curid=467152", "title": "Pompeo Batoni", "text": "Biografia.\nFiglio dell'orafo lucchese Paolino Batoni e Chiara Sesti, Pompeo si trasfer\u00ec a Roma nel 1727. Attravers\u00f2 dapprima un periodo di formazione, presso la bottega di Francesco Ferdinandi, trascorso per lo pi\u00f9 a copiare le opere di Raffaello e Annibale Carracci. \nSolo nei primi anni trenta cominci\u00f2 ad ottenere commissioni di prestigio. Il primo mecenate fu Forte Gabrielli, conte di Baccaresca, che gli commission\u00f2 la celebre \"Madonna in trono con Santi e Beati della famiglia Gabrielli di Gubbio\" per la chiesa di San Gregorio al Celio a Roma (1732 - 1733), una seconda versione della quale \u00e8 oggi a Venezia, alle Gallerie dell'Accademia. Altri incarichi seguirono, tra cui una pala d'altare per la chiesa dei Santi Celso e Giuliano e la prestigiosissima \"Caduta di Simon Mago\" per la Basilica di San Pietro in Vaticano (oggi a Santa Maria degli Angeli). Risale al 1743 l\"'Estasi di santa Caterina da Siena\" del Museo nazionale di Villa Guinigi a Lucca.\nFu in questi anni che l'artista si specializz\u00f2 nei ritratti, un genere assai remunerativo visto l'alto numero di nobiluomini stranieri di passaggio a Roma per il Grand Tour. Batoni si conquist\u00f2 cos\u00ec la fama internazionale di miglior pittore italiano, grazie soprattutto ai committenti che provenivano dall'Inghilterra e dall'Irlanda.\nIn queste opere e nei numerosi dipinti allegorici e mitologici da lui prodotti, Batoni si mostra un artista composto e gi\u00e0 tendente al neoclassicismo. Ricordata dalle fonti coeve \u00e8 la sua rivalit\u00e0 con Anton Raphael Mengs.\nTra i suoi effigiati si segnalano l'imperatore d'Austria Giuseppe II, il papa Pio VI e i cardinali Nicola e Leonardo Antonelli.\nDal 1759 in poi, il Batoni visse in una grande casa in via Bocca di Leone a Roma. Colpito da apoplessia, mor\u00ec il 4 febbraio 1787 e venne sepolto nella chiesa di San Lorenzo in Lucina, dove \u00e8 sepolto anche Nicolas Poussin.\nEbbe due mogli. Nel 1730 si spos\u00f2 a Roma con Caterina, la figlia del custode della Farnesina, da cui ebbe cinque figli e che morir\u00e0 nel 1742. Cinque anni dopo si spos\u00f2 nuovamente con Lucia Fattori da cui ebbe altri sette figli.\nOpere.\nLa National Gallery di Londra conserva quattro suoi dipinti: \"Il Tempo che ordina alla Vecchiaia di distruggere la Bellezza\" (1746), un \"Ritratto di John Scott di Banks Fee\" (1774), un \"Ritratto di Richard Milles\" (anni sessanta del secolo) e un \"Ritratto di Humphry Morice\" (1761-62).\nMolto diffusa tra i cattolici l'immagine del Sacro Cuore di Ges\u00f9 dipinta da Pompeo Batoni nel 1767 e che si trova nella Chiesa del Ges\u00f9 a Roma.\nSi segnala una singolarissima ed unica committenza effettuata per la Chiesa dei Conti Antonelli a Brugnetto di Senigallia, dove l'artista ritrae due ovali su ardesia, unico esempio conosciuto al mondo del Batoni, i Principi della Chiesa:il cardinale \"Zio\" (Nicola Antonelli 1761) e il cardinale \"Nepote\" (Leonardo Antonelli 1776). \nA Forl\u00ec, nella Pinacoteca civica, si trova il ritratto del soprano (castrato) e musicista Giuseppe Santarelli.\nNella chiesa del Convento della Presentazione al Tempio di Monte Argentario, \u00e8 conservata la \"Madonna col Bambino che regge il Sacro Cuore e san Giuseppe sullo sfondo\".\nNella Parrocchiale di Santa Maria Assunta a Palazzolo sull'Oglio una sua tela dell'Ultima cena,\nA Brescia, nella chiesa della Madonna della Pace, la pala d'altare \u00e8 una sua \"Presentazione di Ges\u00f9 al tempio\" (1737).\nNel 2013, una sua opera, \"Susanna e i vecchioni\", \u00e8 stata battuta da Sotheby a pi\u00f9 di 11 milioni di dollari."}
{"id": "467153", "revid": "6923", "url": "https://it.wikipedia.org/wiki?curid=467153", "title": "Citro\u00ebn GSA", "text": ""}
{"id": "467158", "revid": "123487263", "url": "https://it.wikipedia.org/wiki?curid=467158", "title": "Action Man", "text": "Action Man \u00e8 un personaggio nato come \"action figure\" (prodotto prima da Palitoy e poi da Hasbro) e poi diventato protagonista di diverse serie animate.\nStoria.\nL\"'action figure\" di Action Man fu inizialmente prodotto dalla Palitoy Ltd. di Coalville, Leicestershire, dal 1966 al 1984. Il personaggio era ispirato all'americano G.I. Joe, di cui la Palitoy aveva acquistato la licenza, differendo dall'originale principalmente per la divisa militare britannica anzich\u00e9 statunitense. Nel 1993 Action Man fu acquisito dalla Hasbro, che lo trasform\u00f2 in un avventuriero senza riferimenti militari. \nLa maggior parte del merchandise del marchio \"Action Man\" \u00e8 incentrato su veicoli speciali ed equipaggiamenti, ma si \u00e8 esteso anche ad articoli per la scuola e videogiochi, riscuotendo un enorme successo commerciale.\nIn Italia \u00e8 stato distribuito dalla GiG.\nSerie animate.\nLa prima serie animata di Action Man, pur prodotta in Gran Bretagna, ha il tratto tipico dei \"comics\" statunitensi, arricchito dall'uso massiccio di grafica computerizzata e modelli 3D. In Italia, la serie \u00e8 andata in onda sui canali Mediaset, con il doppiaggio in lingua italiana curato da Deneb Film.\nNella serie animata, il personaggio di Action Man \u00e8 stato pi\u00f9 chiaramente caratterizzato. Il suo nemico mortale \u00e8 lo scienziato pazzo Dottor X, che si serve dei suoi soldati Skullmen per le sue malefatte. In seguito a un incidente, Action Man ha perduto gran parte dei suoi ricordi, tanto che non conosce neppure il proprio nome di battesimo. Uno speciale computer gli consente, al termine di ogni puntata, di recuperare qualche \"flash\" del suo passato.\nInoltre, all'inizio e alla fine di ogni puntata, compariva la versione umana di Action Man, interpretata dall'attore britannico Mark Griffin, che compariva all'inizio nelle sequenze dal vivo facenti da prologo ad ogni episodio e alla fine per dare consigli ai giovani spettatori."}
{"id": "467160", "revid": "27767", "url": "https://it.wikipedia.org/wiki?curid=467160", "title": "Prima Guerra Boera", "text": ""}
{"id": "467166", "revid": "110157", "url": "https://it.wikipedia.org/wiki?curid=467166", "title": "Partito Liberale Svizzero", "text": "Il Partito Liberale Svizzero (PLS) \u00e8 stato un partito politico svizzero di area liberal-conservatrice. Fondato nel 1913, nel 2009 \u00e8 confluito, insieme al Partito Liberale Radicale, nel Partito Liberale Radicale - I Liberali Radicali.\nStoria.\nIl PLS \u00e8 stato fondato nel 1913 come portatore di istanze liberali pi\u00f9 moderate rispetto al quelle del Partito Radicale Democratico. Il PLS raccolse i gruppi che gi\u00e0 nel 1892 non avevano aderito al partito liberale radicale e che, all'Assemblea federale del 1911 contavano su 13 seggi fra cui due conservatori protestanti di berna e 3 liberali conservatori. Tra il 1917 ed il 1919 espresse anche il suo (finora) unico consigliere federale, Gustave Ador. Molte sezioni cantonali del PLS non sopravviveranno oltre la Seconda Guerra Mondiale.\nIl PLS \u00e8 stato peraltro ininterrottamente rappresentato al Consiglio degli Stati dal 1866 con il ginevrino Auguste Turrettini fino al 1999, la maggiore rappresentanza al nazionale \u00e8 stata assicurata da Ginevra e Vaud\nOggi il Partito che dispone di quattro soli seggi nell'Assemblea federale, resta pertanto presente principalmente nei cantoni protestanti della Svizzera romanda: Neuch\u00e2tel, Vaud e Ginevra, nonch\u00e9 nel Canton Basilea Citt\u00e0, quattro Cantoni nei quali il PLS \u00e8 rappresentato anche nel governo cantonale. Negli anni sessanta il partito tent\u00f2 di estendere la propria base nuovamente al di l\u00e0 di questi quattro cantoni ma l'unico risultato di un certo rilievo fu ottenuto in Vallese dove \u00e8 presente nel parlamento cantonale.\nDopo le elezioni politiche del 2003 il PLS ha costituito un gruppo parlamentare comune con il Partito Liberale Radicale e nel giugno 2005 ha dato vita con lo stesso ad una struttura programmatica comune, l'Unione Liberale Radicale . Alle politiche del 2007, il PSL ha mantenuto i 4 deputati del parlamento uscente, nonostante il calo dello 0,6%. Il 25 ottobre 2008 PLR e PLS hanno deciso di fondersi in un unico partito, nato il 1\u00ba gennaio 2009 con il nome di Partito Liberale Radicale - I Liberali Radicali.\nRisultati elettorali.\nDal 1919 quando fu introdotto il sistema elettorale proporzionale per l'elezione del Consiglio Nazionale, il Partito liberale ha ottenuto i seguenti risultati:"}
{"id": "467167", "revid": "919135", "url": "https://it.wikipedia.org/wiki?curid=467167", "title": "Operatore differenziale", "text": "In matematica un operatore differenziale \u00e8 un operatore definito come una funzione dell'operatore di derivazione.\nNel seguito si trattano operatori differenziali lineari, che sono i maggiormente diffusi, sebbene esistano anche diversi operatori differenziali non lineari.\nIl pi\u00f9 semplice operatore differenziale \u00e8 la derivata. Una notazione comune \u00e8 formula_1 o formula_2, mentre quando la variabile di differenziazione non necessita di essere esplicitata si usa solo formula_3. Per le derivate successive si usa rispettivamente formula_4, formula_5 e formula_6. La notazione formula_3 \u00e8 accreditata a Oliver Heaviside, che considerava gli operatori differenziali della forma formula_8 nello studio delle equazioni differenziali. \nOperatori differenziali lineari.\nUn operatore differenziale lineare \u00e8 un particolare operatore differenziale che agisce come una trasformazione lineare, cio\u00e8 conserva le operazioni di somma e prodotto. Le nozioni che valgono per gli operatori lineari sono validi particolarmente per gli operatori differenziali lineari che sono una parte importante degli operatori lineari. Un operatore differenziale lineare pu\u00f2 essere scritto nella forma pi\u00f9 generale:\nche applicato a un elemento dello spazio funzionale formula_10:\nIn generale un operatore \u00e8 rappresentato da una matrice quadrata e il prodotto scalare formula_12 \u00e8 un elemento della matrice.\nPropriet\u00e0.\nLe propriet\u00e0 della somma e del prodotto per un numero sono identiche a quelle vettoriali:\nCome nel caso delle matrici in generale il prodotto tra operatori differenziali lineari non \u00e8 commutativo:\nDefinendo commutatore:\nsi pu\u00f2 dire che due operatori commutano se e solo se: formula_16.\nPolinomi.\nOgni polinomio in formula_3 con coefficienti funzionali \u00e8 ancora un operatore differenziale. Si possono comporre operatori differenziali con la regola:\nOgni coefficiente funzionale dell'operatore formula_19 deve essere differenziabile tante volte quanto l'operatore formula_20 richiede. Per ottenere un anello di tali operatori bisogna assumere che siano usate derivate di ogni ordine. Inoltre, questo anello non \u00e8 commutativo poich\u00e9 un operatore formula_21 non \u00e8 in generale uguale a formula_22. Per esempio, si veda la relazione in meccanica quantistica:\nIl sottoanello degli operatori che sono polinomi in formula_3 con coefficienti costanti \u00e8 invece commutativo. Pu\u00f2 essere caratterizzato in un altro modo: esso consiste negli operatori invarianti per traslazione.\nPotenza e funzione di operatore.\nDefiniamo \"potenza ennesima\" di un operatore, l'operatore:\nSe la funzione formula_26 \u00e8 sviluppabile in serie di potenze di Mc Laurin:\nallora si definisce la funzione formula_28 come:\nOperatore aggiunto.\nDato un operatore lineare differenziale:\nl'aggiunto di tale operatore \u00e8 definito come l'operatore formula_31 tale che:\ndove la notazione formula_33 indica il prodotto scalare o prodotto interno. La definizione di aggiunto dipende quindi dalla definizione di prodotto scalare. Nello spazio funzionale delle funzioni a quadrato sommabile, il prodotto scalare \u00e8 definito da:\nSe a questo aggiungiamo la condizione che formula_35 e formula_36 tendono a zero per formula_37 e formula_38, \u00e8 allora possibile definire l'aggiunto come:\nQuesta formula non dipende esplicitamente dalla definizione di prodotto scalare ed \u00e8 talvolta utilizzata direttamente come definizione di operatore aggiunto, nel qual caso di parla pi\u00f9 propriamente di \"operatore aggiunto formale\".\nL'operatore di Sturm-Liouville \u00e8 un esempio ben conosciuto di operatore formale autoaggiunto. L'operatore differenziale del secondo ordine formula_40 pu\u00f2 essere scritto nella forma:\nChe tale operatore sia effettivamente un operatore formale autoaggiunto pu\u00f2 essere provato verificando come segue la definizione data sopra:\nQuesto operatore gioca un ruolo fondamentale nella teoria di Sturm-Liouville dove vengono esaminate le autofunzioni di questo operatore (analoghe agli autovettori)\nEsempi.\nUno dei pi\u00f9 frequenti operatori differenziali \u00e8 il laplaciano, definito come:\nUn altro operatore differenziale \u00e8 l'operatore formula_44, definito come:"}
{"id": "467168", "revid": "106456", "url": "https://it.wikipedia.org/wiki?curid=467168", "title": "Templo Mayor", "text": "La Grande Piramide (o Templo Mayor) era il tempio principale di Tenochtitl\u00e1n (attuale Citt\u00e0 del Messico), capitale dell'impero azteco.\nDescrizione.\nLa piramide aveva la funzione di supporto a due templi, posizionati in cima, dedicati agli dei Huitzilopochtli e Tlaloc, considerati dagli Aztechi di eguale potenza. La base di questo tempio era di 100x80 metri con un'altezza di 60 metri su 7 livelli.\nStoria.\nNel 1325 cominci\u00f2 la costruzione del tempio, che nel corso del tempo venne pi\u00f9 volte ampliato e ricostruito e la sua costruzione termin\u00f2 nel 1487, come riportato sulla lapide commemorativa che un tempo ne ornava i muri.\nIl tempio di Huitzilopochtli, dio della guerra e del sole, era posizionato a sinistra (sud) e dipinto di rosso. Il mito vuole che gli uomini morti in battaglia e le donne morte durante il parto fossero destinati a servire Huitzilopochtli nel suo tempio, poich\u00e9 solo coloro che avevano sofferto a tal punto sarebbero stati degni di vederlo. In seguito, sarebbero tornati a vivere sotto forma di farfalle o colibr\u00ec. Proprio dal termine nahuatl \"huitzil\" (colibr\u00ec) deriva infatti il nome di questa divinit\u00e0.\nIl tempio di Tlaloc, dio della pioggia e della fertilit\u00e0, si trovava sulla destra (nord) ed era dipinto di blu. Tlaloc era molto temuto dagli Aztechi perch\u00e9 ritenuto responsabile delle inondazioni delle citt\u00e0 e degli annegamenti. Prima dei sacrifici in suo onore, venivano raccolte in un recipiente e offerte al dio le lacrime delle vittime sacrificali.\nNel novembre 1519, nella piazza antistante Hern\u00e1n Cort\u00e9s vi fece ardere vivo Qualpopoca, due dei suoi figli e quindici altri nobili aztechi in quanto avevano ucciso alcuni soldati spagnoli a Vera Cruz su ordine di Montezuma, che a sua volta era stato incatenato nel proprio palazzo.\nIl 10 maggio 1520 vi si verific\u00f2 il Massacro del Templo Mayor a opera delle truppe spagnole guidate da Pedro de Alvarado.\nIl tempio fu quasi completamente distrutto nel 1521, nel corso dell'invasione della citt\u00e0 dei conquistadores guidati da Hern\u00e1n Cort\u00e9s."}
{"id": "467173", "revid": "1543377", "url": "https://it.wikipedia.org/wiki?curid=467173", "title": "Dipartimento di Vichada", "text": "Il dipartimento di Vichada \u00e8 uno dei 32 dipartimenti della Colombia. Il capoluogo del dipartimento \u00e8 Puerto Carre\u00f1o.\nGeografia fisica.\nIl dipartimento di Vichada ha un confine internazionale con il Venezuela. A nord il fiume Meta segna il confine con lo stato venezuelano di Apure ad ovest il fiume Orinoco fa da confine con gli stati venezuelani di Bol\u00edvar e Amazonas. Vichada confina inoltre a sud con i dipartimenti di Guain\u00eda e Guaviare, ad ovest con quelli di Meta e Casanare, a nord con quello di Arauca.\nIl territorio \u00e8 ondulato e digrada verso il bacino del fiume Orinoco, verso il quale scendono i fiumi Vichada, Tomo, Guaviare (che segna il confine meridionale).\nLa capitale Puerto Carre\u00f1o \u00e8 posta alla confluenza del Meta con l'Orinoco.\nSuddivisione amministrativa.\nIl dipartimento di Vichada si compone di 4 comuni:"}
{"id": "467174", "revid": "647919", "url": "https://it.wikipedia.org/wiki?curid=467174", "title": "Amper-ora", "text": ""}
{"id": "467175", "revid": "647919", "url": "https://it.wikipedia.org/wiki?curid=467175", "title": "Amper/ora", "text": ""}
{"id": "467176", "revid": "1915706", "url": "https://it.wikipedia.org/wiki?curid=467176", "title": "Iodoformio", "text": "Lo iodoformio o triiodometano \u00e8 un alogenuro alchilico. A temperatura ambiente si presenta come un solido giallo dall'odore caratteristico che ricorda quello della trielina.\nSintesi.\nSi ottiene tramite la reazione dell'aloformio tra iodio, una base forte come l'idrossido di sodio o l'idrossido di potassio e uno di questi composti: metil chetoni, acetaldeide, etanolo e alcuni alcoli secondari.\nAnalisi chimica.\nIn chimica analitica, per il suo aspetto e per il suo punto di fusione facilmente verificabile, \u00e8 il risultato della reazione dell'aloformio condotta con iodio allo scopo di identificare i metilchetoni (composti chimici la cui struttura contiene il gruppo CH3-CO-R) e i metilalcoli (CH3-CHOH-R). Solo questi composti infatti producono un precipitato giallo di iodoformio per reazione con iodio in ambiente alcalino.\nUsi.\nTrova impiego come antisettico e disinfettante."}
{"id": "467177", "revid": "317645", "url": "https://it.wikipedia.org/wiki?curid=467177", "title": "Klaus Barbie", "text": "Noto anche con il soprannome di \"Boia di Lione\", fu il comandante della Gestapo nella suddetta citt\u00e0 francese durante l'occupazione nazista della Francia. Scampato al processo di Norimberga, dopo la seconda guerra mondiale ha partecipato ad attivit\u00e0 di intelligence, lavorando per i servizi segreti statunitensi e nascondendosi, dal 1955, in Bolivia, dove oper\u00f2 attivamente per i servizi boliviani sotto lo pseudonimo di Klaus Altmann, venendo infine arrestato e processato negli anni ottanta.\nBiografia.\nGli inizi.\nNato a Bad Godesberg, attuale sobborgo di Bonn, da genitori insegnanti cattolici, nel 1923 si trasfer\u00ec a Treviri per frequentare il Friedrich-Wilhelm Gymnasium, per ricongiungersi alla famiglia, nella cittadina della Renania-Palatinato, due anni dopo. Poco dopo perse il padre ed il fratello maggiore.\nNel 1933 si iscrisse alla Giovent\u00f9 Hitleriana, cui inizi\u00f2 a dedicare tutto il suo tempo. Disoccupato, lavor\u00f2 come volontario nel campo di lavoro del partito nello Schleswig-Holstein e nel 1934 si aggreg\u00f2 al movimento di resistenza clandestino che operava nella Renania ancora sotto occupazione militare francese. Nel 1935 entr\u00f2 a far parte dei Corpi di protezione (), le SS, e successivamente impiegato nelle file dell'SD, il servizio segreto nazista.\nIl suo primo incarico fu quello di aiuto del capo del partito nazista di Treviri, per poi essere assegnato all'ufficio centrale dell'SD. Nel 1936 venne trasferito all'ufficio dell'SD di D\u00fcsseldorf e nel 1937, in quanto membro delle SS, venne iscritto d'ufficio al Partito Nazionalsocialista Tedesco dei Lavoratori. Di fatto il suo compito era osservare l'attivit\u00e0 dei circoli cittadini che si muovevano intorno alle idee non conformi alla linea del partito nazista; avendo riscosso il consenso dei suoi superiori per il suo operato, venne inviato ad un corso speciale per aspiranti ufficiali a Charlottenberg con l'intento di fargli fare carriera.\nDurante la guerra.\nLe aspettative dei suoi superiori non furono deluse e nel 1940 Barbie ottenne i gradi di Sturmf\u00fchrer (\"luogotenente\") delle SS. Nello stesso anno si spos\u00f2 con la coetanea Regine Willis (da cui avr\u00e0 due figli, Klaus e Maria). Venne assegnato all'ufficio dell'SD di Amsterdam, nei Paesi Bassi occupata, dove fu incaricato della deportazione degli ebrei olandesi. Ad Amsterdam si guadagn\u00f2 ben presto fama di spietato persecutore. Nella citt\u00e0 olandese fu protagonista di un episodio in cui dimostr\u00f2 la sua efferatezza: dopo avere incrociato un venditore di gelati ebreo lo uccise a colpi di pistola in mezzo alla strada perch\u00e9, a suo giudizio, la vittima non lo aveva salutato con la necessaria deferenza.\nNel 1942 fu trasferito a Lione: divenne il vice del capitano Heinz Hollert, il comandante di una unit\u00e0 speciale (\"Einsatzkommando\") incaricata di stroncare i movimenti di Resistenza francese, e assunse il comando della Sezione IV, la sezione investigativa impegnata nella ricerca degli ebrei. Nominato capo della Gestapo di Lione, con il grado di Hauptsturmf\u00fchrer, equivalente al grado di capitano, si \"distinse\" per la deportazione di centinaia di ebrei e la tortura ed eliminazione fisica di altre centinaia di patrioti francesi.\nStabil\u00ec il suo quartier generale all'H\u00f4tel Terminus di Lione, che divenne presto il luogo simbolo delle torture della Gestapo nella citt\u00e0: escogit\u00f2 il sistema di rastrellare a caso i passanti per le strade di Lione, e di torturarli sino a che qualcuno stremato dal dolore non si decideva a rivelare qualche informazione rilevante, qualsiasi informazione, anche basata su una semplice diceria. Scov\u00f2 quarantaquattro bambini ebrei nascosti in un villaggio di Izieu e li fece deportare nel campo di sterminio di Auschwitz.\nIl 7 giugno 1943 cattur\u00f2 un membro della Resistenza, Ren\u00e9 Hardy, e, attraverso le informazioni estortegli con la tortura, riusc\u00ec ad arrestare Jean Moulin, uno dei principali capi della Resistenza francese, insieme ad altri due patrioti francesi, Pierre Brossolette e Charles Delestraint. L'8 marzo 1944 fece arrestare il partigiano \"Narbonne\", conosciuto anche come Marc Bloch, un famoso storico ebreo-francese che era entrato nella resistenza cittadina.\nNel settembre 1944, in previsione di un'eventuale avanzata degli alleati, bruci\u00f2 tutti gli archivi della Gestapo di Lione, fece uccidere un centinaio di persone che conoscevano la sua attivit\u00e0 ed elimin\u00f2 ventidue agenti che lavoravano per suo conto e che si erano infiltrati nella Resistenza. Di ci\u00f2 che fece Barbie negli ultimi dieci mesi di guerra non si sa nulla: scomparve letteralmente da ogni documento, da ogni archivio, ed anche la sua scheda personale nel registro delle SS non fornisce alcuna informazione.\nDopo la guerra.\nI primi contatti con gli alleati.\nNel luglio 1945 il Comando Supremo alleato pubblic\u00f2 un registro di criminali di guerra da ricercare, il \"Central Registry of War Criminals and Security Suspects\" (CROWCASS).\nIl registro conteneva nominativi, e tra questi compariva un certo \"Barbier\", accusato dai francesi di omicidio di civili e torture ai danni di personale militare.\nAll'inizio del 1946, il Counter Intelligence Corps, il servizio di controspionaggio dell'esercito statunitense CIC, predecessore dell'attuale Defense Intelligence Agency, ebbe notizia di un gruppo di ex ufficiali delle SS che avevano intenzione di proporsi al governo alleato per collaborare alla lotta contro il comunismo. L'organizzazione aveva base a Marburg, in Assia, e grazie ad un infiltrato gli statunitensi vennero a sapere che il capo era Klaus Barbie, sotto il falso nome di Becker. Soltanto agli inizi del 1947 gli statunitensi riconobbero in Barbie l'ex capo della Gestapo di Lione.\nNel rapporto l'agente suggeriva ai suoi superiori che Barbie \"poteva essere una buona fonte di informazioni su persone non ancora catturate durante l'operazione Selection Board in pi\u00f9 \u00e8 molto probabile che Barbie sia utile per infiltrarsi nell'organizzazione spionistica sovietica attiva nell'area di occupazione statunitense in Germania\". Il suggerimento non venne accettato dal comando, che ordin\u00f2 l'immediata cattura di Barbie, il quale riusc\u00ec a sfuggire all'arresto rifugiandosi a Memmingen in Baviera.\nL'arruolamento.\nA Memmingen fu casualmente scoperto dall'agente del CIC Robert S. Taylor, il quale comunic\u00f2 l'arresto al suo superiore, il tenente colonnello Dale Garvey. Sorprendentemente i due ufficiali statunitensi decisero di non arrestare Barbie ma di arruolarlo. Il 18 aprile 1947 Taylor incontr\u00f2 Barbie a Memmingen. Cos\u00ec, mentre il resto del servizio segreto statunitense lo cercava, Barbie per un mese lavor\u00f2 agli ordini di Taylor indagando le attivit\u00e0 di gruppi sospettati di essere filosovietici o nostalgici nazisti. Soltanto nel maggio 1947 Taylor si decise a segnalare la situazione al suo comando, ma scrisse ai suoi superiori che \"il suo valore come informatore \u00e8 molto pi\u00f9 alto di qualsiasi uso se ne possa fare in prigione\". Il comando non rispose. Barbie non fu arrestato e Taylor continu\u00f2 a servirsene.\nNell'ottobre per\u00f2 il tenente colonnello Garvey decise di risolvere la posizione ambigua di Barbie e chiese istruzioni su un eventuale arresto del criminale. In assenza di risposte immediate il 29 ottobre diede l'ordine di arresto. Il comando del CIC si raccomand\u00f2 che l'ordine di arresto non fosse eseguito e Garvey venne sostituito. Il suo successore, il tenente colonnello Ellington Golden, sugger\u00ec che Barbie non fosse arrestato ma semplicemente convocato e interrogato o che almeno si utilizzasse un trattamento di favore nei suoi confronti.\nSotto il comando alleato.\nAlla fine della lunga serie di interrogatori gli uomini del CIC conclusero che \"Barbie \u00e8 pronto a ritornare a Memmingen per riprendere il suo lavoro\", veniva giudicato affidabile e a questo proposito si sottolineava che \"Bench\u00e9 Barbie sostenga di essere un anticomunista, \u00e8 probabile che la principale ragione che lo spinge a compiere i suoi sforzi e il suo impegno nel lavoro per gli alleati occidentali sia dovuto al desiderio di ottenere la sua personale libert\u00e0. Barbie appartiene ad una categoria che pu\u00f2 essere arrestata automaticamente ed il suo attuale impiego gli garantisce la libert\u00e0 personale, di vivere con la sua famiglia, uno stipendio decente, un appartamento e la sicurezza\".\nIl 10 maggio 1948 Barbie fu autorizzato a riprendere la sua attivit\u00e0 a Memmingen. Per quasi un anno lavor\u00f2 con il compito principale di infiltrarsi tra i comunisti tedeschi. Nel 1949 il comando del CIC ordin\u00f2 il definitivo sbandamento della struttura di Barbie, che venne trasferito con tutta la famiglia ad Augusta, nella Baviera meridionale controllata dalle forze statunitensi, per continuare ad occuparsi del partito comunista tedesco.\nFin dal 1948 i servizi francesi iniziarono a reclamare Barbie, trovando strenue resistenze nei comandi americani. Il caso arriv\u00f2 sui banchi dell'Assemblea Nazionale transalpina, le richieste diplomatiche si moltiplicarono, le lettere degli ex partigiani e combattenti tempestarono gli uffici diplomatici americani in Francia. La posizione ufficiale del Dipartimento non mut\u00f2: Barbie era irreperibile e lo si stava ricercando attivamente. Mentre tutto ci\u00f2 accadeva, Barbie continuava tranquillamente a lavorare ad Augusta, a tutti gli effetti operativo alle dipendenze del 66\u00ba distaccamento \"US Army's intelligence arm\".\nLa Ratline.\nTuttavia il pericolo di essere individuato era incombente. Paradossalmente Barbie era ricercato dall'alto comando statunitense in Germania e dalla stessa polizia tedesca. Sarebbe bastato un banale incidente, un controllo o un tradimento per farlo cadere nelle mani \"sbagliate\".\nIl Distaccamento 66 del CIC che aveva la responsabilit\u00e0 di Barbie e coordinava le operazioni di spionaggio decise che questi doveva uscire dalla Germania. La tecnica era abbastanza semplice: le persone da mettere \"in salvo\" venivano trasportate lungo la \"via del topo\", in codice Ratline, gestita da un prete croato, padre Krunoslav Draganovi\u0107, che dall'Austria conduceva in Italia e di qui verso il Sud America.\nBarbie alias Altmann.\nIl 12 febbraio nei documenti del CIC comparve per la prima volta il nome \"Klaus Altmann\", che Barbie adotter\u00e0 per la fuga. Il 14 febbraio il comando del CIC comunic\u00f2 ad Augusta che Klaus Altmann nei documenti d'espatrio da prepararsi doveva risultare un uomo d'affari residente ad Augusta e diretto a Trieste. Successivamente venne emesso un documento di viaggio temporaneo con il numero di serie 0121454; si trattava di un documento in uso all'epoca per persone di nazionalit\u00e0 incerta od apolidi, quindi di fatto un salvacondotto per l'Italia.\nVerso il Sudamerica.\nA questo punto Barbie fu inserito nella \"via del topo\" e la sua gestione pass\u00f2 direttamente a padre Draganovi\u0107, il quale lo accolse, e l'11 marzo Barbie continu\u00f2, con moglie e figli, il viaggio verso Genova, dove giunse il giorno seguente alloggiando all'Albergo Nazionale, nella centralissima via Lomellini, a pochi passi dagli approdi del porto genovese, da dove partivano i \"vapori\" per l'America.\nBarbie si ritrov\u00f2 tra le mani due documenti di vitale importanza: un permesso di espatrio per la Bolivia e un permesso di viaggio rilasciato dalla Croce Rossa Internazionale. Il permesso di espatrio per la Bolivia indica che Barbie \u00e8 un meccanico, possiede 850 dollari e in Italia conosce padre Dragonovi\u0107. Inoltre, anche un altro prelato, residente in Bolivia, garantiva per lui, padre Roque Romao, Guardiano della Comunit\u00e0 Francescana di Sacaba. In realt\u00e0 non si sa molto di questa persona se non che sia stato di fatto il punto terminale della \"via del topo\". Non si esclude n\u00e9 che fosse completamente all'oscuro che il suo nome garantisse l'entrata di un criminale nazista, n\u00e9 che fosse in realt\u00e0 un nome di comodo.\nIl 16 marzo 1951 Barbie si imbarc\u00f2 a Genova sul piroscafo \"Corrientes\", alla volta di Buenos Aires, sotto la falsa identit\u00e0 di Klaus Altmann, un meccanico originario di Kronstadt, portando con s\u00e9 la moglie e i suoi due figli: Maria, nata nel 1941, e Klaus, nato nel 1946. Una volta arrivato in Argentina sarebbe passato successivamente in Bolivia.\nIn Bolivia.\nIntelligence e traffici illeciti.\nNel 1955 Barbie si trasfer\u00ec in Bolivia e nel 1957 acquis\u00ec la cittadinanza boliviana con le false generalit\u00e0 di \"Klaus Altmann Hansen\". La carriera di Barbie in Bolivia fu caratterizzata da una stretta collaborazione con i governi dittatoriali pi\u00f9 sanguinari che quel paese abbia conosciuto. Importante, e secondo alcuni decisivo, il suo contributo per la riuscita del colpo di Stato di Luis Garc\u00eda Meza Tejada nel 1980, conosciuto con il nome di \"Golpe della Cocaina\". Secondo la testimonianza di Elio Ciolini, pubblicata su Panorama nel 1982, Barbie, nella sua veste di consigliere per la sicurezza del ministero degli interni boliviano, organizz\u00f2 il golpe anche con l'aiuto dei neofascisti italiani Delle Chiaie e Pagliai. Per il governo di Garc\u00eda Meza, Barbie si incaric\u00f2 tra l'altro di far \"pulizia\" dei piccoli narcotrafficanti per poter controllare meglio il mercato. Il gruppo paramilitare che dirigeva per conto di Garcia Meza, composto da neofascisti e neonazisti di vari paesi, era conosciuto come \"los novios de la muerte\", i fidanzati della morte.\nAnteriormente, durante il governo militare di Ren\u00e9 Barrientos Ortu\u00f1o, divenne presidente della societ\u00e0 statale di navigazione boliviana \"Transmaritima\". All'epoca quella societ\u00e0, ora scomparsa, contava una sola nave che sembra fosse dedita al commercio internazionale illegale di armi. Barbie fu anche nominato consigliere dei servizi segreti boliviani. Secondo potrebbe avere contribuito, come consigliere dei servizi segreti, alla cattura di Che Guevara a La Higuera nel 1967.\nMaggiori certezze si hanno sulla sua responsabilit\u00e0 diretta nella cattura e nell'uccisione di Monika Ertl, la rivoluzionaria di origine tedesca (il padre era fuggito in Bolivia essendo un cineoperatore molto legato al regime nazista pur non essendo stato coinvolto direttamente in crimini) che conosceva bene e che da ella stessa veniva chiamato \"lo zio Klaus\". Allettato dall'ingente taglia posta dal governo sulla testa della Ertl, dopo che questa nel 1971 aveva \"vendicato\" il Che uccidendo ad Amburgo con tre colpi di pistola Roberto Quintanilla, ovvero colui che quattro anni prima aveva organizzato l'imboscata fatale a Guevara facendosi poi ritrarre con il suo cadavere, nel 1973 Barbie scov\u00f2 il nascondiglio della Ertl e non le risparmi\u00f2 feroci torture facendone sparire il cadavere che non venne mai ritrovato, nonostante le richieste del padre.\nLa cattura.\nNel 1971 il procuratore generale di Monaco di Baviera dichiar\u00f2 chiuso il \"dossier Barbie\", \"per mancanza di prove\". Dopo pochi mesi i cacciatori di nazisti Serge e Beate Klarsfeld rintracciarono Barbie, ma il governo boliviano dell'epoca neg\u00f2 l'estradizione. Raggiunto nel suo rifugio boliviano da numerosi giornalisti, Barbie continu\u00f2 tenacemente a negare di essere il \"boia di Lione\". Solo nel 1972 si decise a gettare la maschera e in un'intervista al giornale \"Estado do Brasil\" ammise la sua vera identit\u00e0. Poco prima del suo arresto, avvenuto per una truffa, Barbie ebbe a dichiarare a La Paz di sentirsi \"ormai nell'anticamera della morte\" e, poich\u00e9 egli aveva perduto tutto (suo figlio Klaus era morto in un incidente d'auto e sua moglie era stata uccisa da un tumore), non gli importava pi\u00f9 nulla di morire. Due anni dopo cos\u00ec si espresse in un'intervista: \nNel 1981 una rivolta militare in Bolivia rovesci\u00f2 il governo Garc\u00eda e, nei successivi 14 mesi, si alternarono altri tre governi militari. Questi, non riuscendo a trovare una soluzione ai gravi problemi economici e sociali del Paese, decisero di riconvocare il Congresso eletto nel 1980. Nell'ottobre 1982 fin\u00ec definitivamente il periodo dittatoriale e Hern\u00e1n Siles Zuazo divent\u00f2 Presidente a seguito di libere elezioni democratiche. Nel 1983 Barbie venne estradato in Francia.\nSu Klaus Barbie furono archiviate 85 pagine da parte dell'FBI dal 1972 al 1987. Gli archivi contengono circa 43 memorie. Anche la CIA ed il Dipartimento di Giustizia statunitense erano in possesso di dossier su Barbie. I rapporti rivelavano tra le altre cose che nel 1972 sia l'FBI che il Dipartimento di Giustizia sapevano che Klaus Altmann era realmente Klaus Barbie.\nCuriosamente Siles Zuazo era Presidente della Bolivia sia nel 1957, quando Barbie acquis\u00ec la cittadinanza boliviana, sia nel 1983, al momento della cattura e dell'estradizione.\nIl processo e la morte.\nIl processo nei suoi confronti si celebr\u00f2 dall'11 maggio al 4 luglio 1987 e la corte chiese conto a Barbie, oltre all'imputazione generica di crimini contro l'umanit\u00e0, dei seguenti crimini:\nBarbie gest\u00ec in modo teatrale il processo sin dal primo giorno: afferm\u00f2 di chiamarsi Klaus Altmann (il suo pseudonimo usato in Bolivia) e formul\u00f2 la richiesta di essere rilasciato dal processo e di ritornare nella prigione di Saint Joseph, asserendo che l'estradizione fosse tecnicamente illegale; ci\u00f2 gli fu accordato, ma venne richiamato il 26 maggio per affrontare alcuni dei suoi accusatori, davanti ai quali afferm\u00f2 che non aveva \"nulla da dire\".\nMolte delle accuse contro Barbie decaddero, grazie alla legislazione protettiva verso persone accusate di crimini inerenti a Vichy o all'Algeria Francese. L'avvocato della difesa, Jacques Verg\u00e8s, ex militante comunista di origini tailandesi, asser\u00ec polemicamente che le azioni di Barbie non erano state peggiori di quelle commesse dai colonialisti di tutto il mondo, e che il processo al suo cliente era un caso di persecuzione selettiva. Durante il processo Barbie arriv\u00f2 a dire: \"Quando sar\u00f2 dinnanzi al trono di Dio verr\u00f2 giudicato innocente\".\nNel pomeriggio del 4 luglio 1987 la Corte del Tribunale di Lione condann\u00f2 Klaus Barbie all'ergastolo per i comprovati crimini contro l'umanit\u00e0. Mor\u00ec quattro anni dopo, nel carcere di Lione, il 25 settembre 1991, per leucemia."}
{"id": "467179", "revid": "1005847", "url": "https://it.wikipedia.org/wiki?curid=467179", "title": "Angelo De Gubernatis", "text": "Biografia.\nStudi\u00f2 all'Universit\u00e0 degli Studi di Torino dove fu allievo del latinista Tommaso Vallauri, del letterato Michele Coppino e dello storico Ercole Ricotti.\nAncora prima di conseguire la laurea, divenne insegnante presso il locale liceo ginnasio di Chieri e nel 1862, dopo essersi appena laureato, ottenne una borsa di studio a Berlino, dove divenne allievo del linguista Franz Bopp e di Albrecht Weber, esperto di sanscrito.\nTornato in patria nel novembre del 1863 ottenne la cattedra di insegnante di Sanscrito e Glottologia comparata presso l'Istituto di Studi Superiori Fiorentino dal 1863 dietro nomina diretta dell'allora Ministro della pubblica istruzione e celebre orientalista Michele Amari.\nNel 1865 ader\u00ec agli ideali anarchici entrando a far parte del circolo di Michail Bakunin, del quale sposer\u00e0 la cugina, Sof'ja Bezobrazova. Dopo aver rinunciato alla sua cattedra, verr\u00e0 tuttavia reintegrato nel 1867, riottenendo la cattedra di Sanscrito a Firenze e, successivamente, quella di Letteratura italiana alla Sapienza - Universit\u00e0 di Roma.\nDe Gubernatis collabor\u00f2 con numerose riviste: \"Italia letteraria\" (1862), la \"Rivista orientale\" (1867, da lui fondata e diretta), il \"Bollettino italiano degli studii orientali\" (1876), la \"Revue internationale\" (1883), e nel 1887 assunse la direzione del \"Giornale della societ\u00e0 asiatica\". Nel 1879 pubblic\u00f2 il \"Dizionario biografico degli scrittori contemporanei\" (Firenze, Le Monnier).\nLa sua pi\u00f9 grande opera \u00e8 \"Storia Universale della Letteratura\" in 18 volumi (1883-1885).\nSempre attento alle persone escluse ed emarginate, in particolare alla condizione femminile, a De Gubernatis si deve la riscoperta della poetessa rinascimentale Isabella Morra, sottomessa e uccisa dai suoi fratelli e fino ad allora dimenticata dal panorama letterario. Nel 1901, tenne una conferenza al Circolo Filologico di Bologna, poi racchiusa nel suo saggio \"Isabella Morra. Le Rime\" (1907). I suoi studi saranno poi approfonditi da Benedetto Croce, al quale De Gubernatis diede una copia del saggio che funger\u00e0 da base per le sue ricerche.\nTra il 1906 e il 1909 fu candidato per ben 14 volte al Premio Nobel per la letteratura.\nUna parte delle sue collezioni di reperti raccolte nei viaggi in India \u00e8 confluita nel Museo Antropologico di Firenze."}
{"id": "467180", "revid": "21371", "url": "https://it.wikipedia.org/wiki?curid=467180", "title": "Nazionale di calcio dell'Irlanda unita", "text": ""}
{"id": "467182", "revid": "78273", "url": "https://it.wikipedia.org/wiki?curid=467182", "title": "Michail Afanas'evi\u010b Bulgakov", "text": ""}
{"id": "467190", "revid": "1540383", "url": "https://it.wikipedia.org/wiki?curid=467190", "title": "Partito Evangelico Svizzero", "text": "Il Partito Evangelico Svizzero (PEV) (in tedesco \"Evangelische Volkspartei der Schweiz\", in francese \"Parti Evangelique Suisse\", in romancio \"Partida evangelica da la Svizra\") \u00e8 un partito politico svizzero di matrice protestante, che si ispira al Cristianesimo democratico ed \u00e8 attivo principalmente nei cantoni di Berna, Basel-Land, Basel-Stadt, Aargau e Zurigo. \nL'EPV venne fondato nel 1919 con il nome di \"Partito Cristiano Protestante\". Nel 1994 il partito assunse il nome attuale. Alle elezioni del 2003 ottenne 3 seggi, dato pressoch\u00e9 identico a quello delle elezioni precedenti. Ha costituito un gruppo parlamentare unitario con l'Unione Democratica Federale. Ha 44 deputati cantonali, anche se eletti tutti nei cantoni della Svizzera tedesca.\n\u00c8 un partito centrista con posizioni conservatrici in campo etico (contrario ad aborto e matrimonio tra persone dello stesso sesso), ma progressiste in campo economico, sociale ed ambientale.\nL'EVP \u00e8 un membro del Movimento Politico Cristiano d'Europa (EPCM) ed \u00e8 stato in precedenza membro osservatore del Partito Popolare Europeo (PPE) fino al 2008. Nell'Assemblea Federale della Svizzera l'EVP forma un gruppo congiunto insieme al Partito Popolare Democratico (CVP) e al Partito Cristiano Sociale (CSP)."}
{"id": "467198", "revid": "1543377", "url": "https://it.wikipedia.org/wiki?curid=467198", "title": "Dipartimento di Guain\u00eda", "text": "Il dipartimento di Guain\u00eda \u00e8 uno dei 32 dipartimenti della Colombia. Il capoluogo del dipartimento \u00e8 In\u00edrida.\nGeografia fisica.\nIl dipartimento di Guain\u00eda \u00e8 separato a nord dal fiume Guaviare dal dipartimento di Vichada, ad ovest confina con lo stato venezuelano dell'Amazonas, a sud con l'Amazonas brasiliano, a sud-ovest con il dipartimento di Vaup\u00e9s ed a ovest con il dipartimento di Guaviare.\nIl territorio del Guain\u00eda \u00e8 prevalentemente pianeggiante ed solcato nella sua parte centrale dal fiume In\u00edrida che confluisce nel Guaviare. Nella parte meridionale, scorre il Guain\u00eda, che poi prender\u00e0 il nome di Rio Negro e sfocia nel rio delle Amazzoni.\nSuddivisione amministrativa.\nIl dipartimento di Guain\u00eda si compone di 1 comune e 8 Distretti dipartimentali (\"corregimientos departamentales\")."}
{"id": "467203", "revid": "767487", "url": "https://it.wikipedia.org/wiki?curid=467203", "title": "Suddivisioni della Groenlandia", "text": "La Groenlandia \u00e8 divisa in cinque comuni:\nSermersooq, con i suoi (quasi due volte l'estensione dell'Italia), \u00e8 anche il comune pi\u00f9 grande del mondo. Il 1\u00ba gennaio 2009 a seguito di una legge di riforma municipale furono soppressi i tre \"amt\" (danese per \"contea\") istituite nel 1950: Kitaa/Vestgr\u00f8nland (Groenlandia Occidentale), Tunu/\u00d8stgr\u00f8nland (Groenlandia Orientale) e Avannaa/Nordgr\u00f8nland (Groenlandia Settentrionale). A propria volta poi le contee erano suddivise in comuni, in totale 18: Kitaa ne aveva 15 (Nanortalik, Qaqortoq, Narsaq, Ivittuut, Paamiut, Nuuk, Maniitsoq, Sisimiut, Kangaatsiaq, Aasiaat, Qasigiannguit, Ilulissat, Qeqertarsuaq, Uummannaq e Upernavik), Tunu 2 (Ammassalik e Ittoqqortoormiit) e Avannaa soltanto 1 (Qaanaaq).\nIl 1\u00ba gennaio 2018 il comune di Qaasuitsup \u00e8 stato scorporato per creare i comuni di Avannaata e Qeqertalik.\nTerritori extracomunali (sia prima sia dopo la riforma) sono: il Parco nazionale della Groenlandia nordorientale, il pi\u00f9 grande parco del mondo, ed il villaggio di Pituffik, che ospita la Base Aerea Thule (o Dundas) ed \u00e8 un'enclave del comune di Avannaata."}
{"id": "467208", "revid": "125740362", "url": "https://it.wikipedia.org/wiki?curid=467208", "title": "Lega dei Ticinesi", "text": "La Lega dei Ticinesi \u00e8 un partito politico svizzero fondato dall'imprenditore luganese Giuliano Bignasca e attivo in Cantone Ticino.\nIdeologia.\nIl movimento non si definisce n\u00e9 di destra n\u00e9 di sinistra, ma viene comunemente classificato all'interno del populismo di destra.\nLa Lega ha un'ideologia regionalista, euroscettica, antiecologista e antistatalista; sostiene una minore fiscalit\u00e0, una maggiore attenzione alle fasce pi\u00f9 deboli (in particolare gli anziani), e la lotta all'immigrazione.\nStante la formidabile crescita elettorale del movimento, la Lega dei Ticinesi poggia al momento su un numero esiguo di rappresentanti \"storici\": Attilio Bignasca, fratello di Giuliano Bignasca, presidente del movimento fino al marzo 2013, rappresenta la Lega nel Parlamento cantonale a Berna; Boris Bignasca, figlio del presidente, \u00e8 stato eletto - insieme con altri 14 deputati - al Gran Consiglio del Canton Ticino prima di rassegnare le dimissioni per motivi di studio.\nStoria.\nNelle elezioni cantonali del 1991 la Lega elesse tre deputati e nel 1995 ottenne anche l'elezione di un componente del consiglio di stato, l'avvocato Marco Borradori. Alle elezioni federali del 2003 la Lega si \u00e8 presentata in alleanza con l'Unione Democratica di Centro, ma ha eletto un solo deputato federale.\nNelle elezioni cantonali del 1\u00ba aprile 2007 la Lega dei Ticinesi ottiene un successo per il Consiglio di Stato incrementando i propri consensi dal 16% al 25%, divenendo la seconda formazione politica del Ticino dietro al Partito Liberale Radicale (con uno scarto di voti inferiore all'1%). Marco Borradori risulta il candidato pi\u00f9 votato di tutto il Cantone. Nel Gran Consiglio vengono eletti 16 deputati (su un totale di 90).\nLa campagna elettorale \u00e8 stata incentrata su temi forti e tradizionali come la precedenza ai residenti per l'ingresso nel mercato del lavoro rispetto anche alla manodopera di confine italiana (i cosiddetti \"frontalieri\"), un no deciso all'immigrazione massiccia, soprattutto ma non soltanto di matrice islamica, una difesa delle tradizioni locali e delle peculiarit\u00e0 ticinesi e uno stop alla criminalit\u00e0, in particolar modo di quella straniera.\nNelle elezioni federali del 21 ottobre 2007 la Lega dei Ticinesi riesce a rieleggere Attilio Bignasca a Berna con una percentuale di voti del 12,6%, accrescendo i propri consensi, rispetto alle precedenti consultazioni di ambito federale, di circa il 5% dei voti. Manca per pochi voti l'elezione di un secondo rappresentante nell'assise di Berna.\nIl 5 gennaio 2008 Bignasca incontra il leader della Lega Nord Umberto Bossi per un colloquio sui temi politici dell'area insubre . All'incontro partecipano anche il Consigliere di Stato Marco Borradori e il deputato Norman Gobbi. Per la Lega Nord sono presenti il Presidente della Provincia di Como Leonardo Carioni e il Segretario nazionale della Lega Lombarda Giancarlo Giorgetti. La dirigenza della Lega decide di aderire con una propria delegazione alla manifestazione federale indetta dal Carroccio per il 17 febbraio contro l'eventuale declassamento dello scalo aereo di Milano-Malpensa a seguito della probabile vendita di Alitalia alla compagnia di bandiera francese Air France.\nIl 2 febbraio 2010 si incontra di nuovo con Bossi a Lugano per parlare dello scudo fiscale, dei \"fiscovelox\" della Guardia di Finanza e per parlare del segreto bancario nell'economia ticinese e dell'Insubria.\nAlle elezioni cantonali del 10 aprile 2011 per la prima volta il Partito Liberale Radicale - I Liberali Radicali viene superato e con il 29,78% dei consensi la Lega ottiene un secondo seggio al Consiglio di Stato, diventando quindi il primo partito in seno al governo. Al Gran Consiglio ottiene 21 seggi con il 22,84% delle preferenze, confermandosi seconda forza politica cantonale, subito dietro ai liberali che ottengono 23 seggi.\nNel 2013, alla morte del fondatore Giuliano Bignasca, la guida del partito passa de facto al fratello Attilio (che viene nominato coordinatore, carica che mantiene fino al 2016, per poi mancare nel 2020) e ai nipoti Antonella e Boris. Nello stesso anno la Lega fa sua anche la poltrona di sindaco di Lugano, cui viene eletto Marco Borradori.\nSeggi.\nConsiglio degli Stati\nConsiglio Nazionale\nConsiglio di Stato (Cantonale)\nGran Consiglio\nCritiche e controversie.\nLogo campagna elettorale.\nDurante la campagna elettorale del 2020 sorgono alcune critiche per un utilizzo inappropriato dell stemma della citt\u00e0 di Lugano a fini elettorali, quando il movimento inizia a marchiare i suoi manifesti con uno scudo rossocrociato simile al logo della citt\u00e0 ticinese (sostituendo la lettera U con la E nello scudo comunale). La contestazione prosegue anche le elezioni comunali del 2021. Il 9 aprile 2021 il Comune decide di avviare un'azione legale contro il movimento leghista.\nPermessi di soggiorno.\nIl 3 settembre 2020 la trasmissione Fal\u00f2 manda in onda un servizio in cui alcuni testimoni raccontano come, dopo anni di attivit\u00e0 e lavoro in Ticino, si sono visti rifiutare il rinnovo del permesso B o del G. Il caso approda alla Commissione della gestione del Gran consiglio e continua il suo percorso di \u2018alta vigilanza\u2019 che interpella il direttore del Dipartimento delle istituzioni, e rappresentante della Lega, Norman Gobbi, oltre ai funzionari della sezione della popolazione. La Lega dei Ticinesi sostiene la linea di Gobbi contestando l'operato della RSI. Il caso approda anche al Parlamento italiano."}
{"id": "467209", "revid": "248741", "url": "https://it.wikipedia.org/wiki?curid=467209", "title": "Brussa (Caorle)", "text": "Brussa \u00e8 una frazione del comune di Caorle, nella citt\u00e0 metropolitana di Venezia.\nLa frazione comprende la localit\u00e0 di Castello di Brussa, ubicata appena a sud di Lugugnana lungo la strada provinciale 70 e, ancor pi\u00f9 a sud lungo la medesima strada, la localit\u00e0 di Brussa propriamente detta. Essendo questi gli unici centri abitati delle valli comprese tra le foci del canale Nicesolo e il canale dei Lovi (a monte, i fiumi Loncon e Lemene), il nome \"Brussa\" \u00e8 sovente usato per indicare l'intera area delle valli, e in particolare la spiaggia di Vallevecchia.\nGeografia fisica.\nIl territorio \u00e8 delimitato a ovest dai canali Alberoni e Nicesolo, limite orientale della laguna di Caorle, a nord approssimativamente dalla strada provinciale 42, a est dal canale dei Lovi, oltre il quale si trova la localit\u00e0 balneare di Bibione, e a sud dal litorale adriatico. Non vi sono ponti per l'attraversamento dei canali; l'unico ingresso \u00e8 dato dalla strada provinciale 70, che percorre per lungo l'area di Brussa, da Marina di Lugugnana fino alla spiaggia.\nL'intera area di Brussa, come sopra definita, misura circa 10\u00a0km da nord a sud, per una larghezza variabile tra 2\u00a0km e 5\u00a0km. Il territorio fa interamente parte del comune di Caorle; il canale dei Lovi \u00e8 confine di comune (con San Michele al Tagliamento). In linea d'aria la localit\u00e0 di Brussa dista solo 6\u00a0km dal capoluogo comunale, ma il viaggio stradale \u00e8 di ben 30\u00a0km, dovendo aggirare il canale Nicesolo e la laguna di Caorle, uscendo peraltro dal territorio comunale.\nL'area di Brussa \u00e8 di recente bonifica, e ad oggi si presenta come un paesaggio agricolo analogo al territorio circostante. Ha importanza storica ed ecologica l'area di \"Vallevecchia\", dove e' stato realizzato un progetto di riqualificazione ambientale. Mentre la maggior parte del litorale veneto \u00e8 costituito da spiagge attrezzate per il turismo di massa, a Brussa \u00e8 preservata una tipica pineta mediterranea e un sistema di dune naturali di sabbia.\nStoria.\nL'abitato attuale \u00e8 di origini recenti, a seguito delle bonifiche avvenute a partire da inizio Novecento."}
{"id": "467210", "revid": "1123126", "url": "https://it.wikipedia.org/wiki?curid=467210", "title": "Brussa", "text": ""}
{"id": "467214", "revid": "14691", "url": "https://it.wikipedia.org/wiki?curid=467214", "title": "Stato Libero di Orange", "text": ""}
{"id": "467216", "revid": "31269", "url": "https://it.wikipedia.org/wiki?curid=467216", "title": "Adriano Sofri", "text": "Pur assumendosi la corresponsabilit\u00e0 morale dell'omicidio, a causa della campagna di stampa diretta contro il commissario portata avanti assieme agli altri membri di Lotta Continua, Sofri si \u00e8 sempre proclamato innocente per quanto riguarda l'accusa penale, cos\u00ec come affermato anche dai coimputati, a eccezione del reo confesso Marino. Un ampio movimento innocentista ha sostenuto negli anni l'estraneit\u00e0 di Sofri al delitto, ricordando le contraddizioni del pentito, in particolare il fatto che Sofri avrebbe ordinato il crimine solo concedendo una sorta di silenzioso assenso ritenuto non verificabile.\nBiografia.\nAdriano Sofri \u00e8 nato a Trieste. Il padre, di origine meridionale, era nella marina militare mentre la madre triestina era insegnante. Ha un fratello maggiore, Gianni, storico e saggista, e una sorella, Stella. Trascorse l'infanzia a Taranto, poi a Milano, Palermo e Roma dove studi\u00f2 al liceo classico Virgilio.\nNel 1960 entr\u00f2 alla Scuola Normale Superiore come studente di storia della filosofia. In quegli anni conobbe Carlo Ginzburg, Adriano Prosperi e Umberto Carpi, anch'essi studenti, ed ebbe tra i suoi professori Delio Cantimori. Venne espulso nel 1963 per \u00abinfrazione disciplinare\u00bb, dopo esser gi\u00e0 stato sospeso: l'ordinamento della Scuola non permetteva di portare donne in dormitorio, ma Sofri vi fu sorpreso con colei che sarebbe divenuta sua moglie. Per questo motivo non ottenne quindi il diploma da normalista; si laure\u00f2 nel 1964, all'Universit\u00e0 di Pisa con una tesi sul giovane Antonio Gramsci.\nFu attivo nella sinistra operaista italiana sin dai primi anni sessanta (collabor\u00f2 alla rivista \"Classe operaia\"), fu tra i fondatori del movimento Il potere operaio pisano, per poi fondare la formazione extraparlamentare comunista Lotta Continua, di cui fu uno dei leader principali fino al suo scioglimento nel 1976. \nNel marzo 1963, venne Palmiro Togliatti a Pisa, e raccont\u00f2 agli studenti il suo rientro in Italia e la svolta di Salerno, riferendo che \u00abil generale MacFarlane si meravigli\u00f2 con me che il Pci non volesse fare la rivoluzione\u00bb. L'allora sconosciuto Sofri intervenne affermando che \u00abci voleva l'ingenuit\u00e0 d'un generale americano per pensare che un partito che si proclamava comunista volesse il comunismo\u00bb, al che il segretario comunista ribatt\u00e9: \u00abDevi ancora crescere. Provaci tu, a fare la rivoluzione\u00bb, e Sofri concluse: \u00abCi prover\u00f2, ci prover\u00f2\u00bb.\nNel 1970 fu brevemente arrestato dopo una manifestazione a Torino. Sposato negli anni sessanta con Alessandra Peretti, \u00e8 padre di due figli: Luca, giornalista, e Nicola. Dal 1972 Sofri \u00e8 stato legato a Randi Krokaa (1944-2007).\nAdriano Sofri \u00e8 ateo.\nL'attivit\u00e0 politica in Lotta Continua.\nNegli anni settanta, come detto, Sofri fu il leader di Lotta Continua, una delle principali formazioni extraparlamentari marxiste. Lotta Continua si distinse per l'attivit\u00e0 politica in aperto contrasto con le forze del Parlamento. Nel 1975, alle elezioni amministrative, Lotta Continua appoggi\u00f2 le liste del Partito Comunista Italiano. Successivamente, alle elezioni legislative del 1976, L.C. si un\u00ec col PDUP e Avanguardia Operaia dando vita al cartello elettorale denominato Democrazia Proletaria. Dall'insuccesso dell'avventura elettorale, e sotto l'incalzare della componente femminista, L.C. al congresso di Rimini, tenutosi tra il 31 ottobre e il 4 novembre dello stesso anno, implose letteralmente: la formazione politica si sciolse, rimase l'omonimo giornale che divenne megafono quotidiano del movimento '77. \nLa campagna contro Calabresi.\nNel periodo 1969-1972, dalle pagine dell'omonimo giornale, sul quale Adriano Sofri scriveva e di cui fu anche direttore, la formazione attacc\u00f2 fortemente, tra gli altri, il commissario Luigi Calabresi. Fino a poco prima dell'omicidio, il commissario era stato pubblicamente accusato dagli anarchici e da Sofri stesso, per mezzo di una ampia campagna sulla stampa, di essere il principale responsabile della morte dell'anarchico Giuseppe Pinelli, precipitato da una finestra della Questura di Milano durante l'interrogatorio relativo alla strage di piazza Fontana, del quale era accusato assieme a Pietro Valpreda (entrambi risulteranno poi estranei).\nLa campagna venne sostenuta anche da molti giornali e riviste, e numerosissime firme del mondo culturale (come nella famosa lettera aperta a L'Espresso sul caso Pinelli). Un articolo anonimo pubblicato da Lotta Continua diceva:\nLa citazione sul \"bufalo inferocito\" secondo quanto ipotizzato da Sofri sarebbe forse di origine maoista. L'articolo, intitolato \"Un'amnistia per Calabresi\", contiene anche una vignetta con Calabresi raffigurato come un boia accanto a una ghigliottina, per\u00f2 prende le distanze dalle frasi murali che invitano a uccidere il commissario, in quanto la morte avrebbe evitato il giusto processo:\nNell'articolo compaiono per\u00f2 anche parole di minaccia, che lo stesso Adriano Sofri ha definito in seguito \"raccapriccianti\", riferite al giudice Caizzi, al questore Guida e a Sabino Lo Grano di cui si parla nel paragrafo precedente:\nLa versione citata spesso e derivata dal libro di Gemma Capra Calabresi e Luciano Garibaldi non riporta invece le numerosi frasi sul processo; nella versione completa l'articolo appare molto pesante e duro, ma \u00e8 messo bene in chiaro che Lotta Continua auspicava la condanna di Guida e Calabresi dentro un'aula di tribunale (rifiutando perci\u00f2 l'amnistia che coprisse anche il reato di diffamazione mosso ad alcuni attivisti del movimento, nonostante si dica in un capoverso che non esigono una nuova denuncia), e non l'omicidio dei due funzionari, come fatto intendere nella versione \"incompleta\".\nQuando Calabresi mor\u00ec assassinato in un agguato il 17 maggio 1972 il giornale titol\u00f2: \"Ucciso Calabresi, il maggior responsabile dell'assassinio di Pinelli\"; Sofri si rifiut\u00f2 di intitolare \"Giustizia \u00e8 fatta\" (come gli fu chiesto da alcuni), alienandosi le simpatie di molti sostenitori, ma altres\u00ec non volle prendere le distanze dal crimine. Nell'editoriale da lui firmato, intitolato \"La posizione di Lotta Continua\", scrisse che \nIn un articolo del 2008 sul \"Foglio\" e il 9 gennaio 2009, in un'intervista al \"Corriere della Sera\", pur ribadendo la sua innocenza nel delitto di concorso morale in omicidio, Adriano Sofri (poco prima dell'estinzione della pena, avvenuta tre anni dopo) si \u00e8 assunto la corresponsabilit\u00e0 morale dell'omicidio, per aver scritto, per esempio, \u00abCalabresi sarai suicidato\u00bb e per aver rifiutato all'epoca di deplorare il delitto.\nSofri fu uno dei pochi (un altro fu Carlo Ripa di Meana, firmatario dell'appello dell\"'Espresso\") a chiedere perdono per la campagna stampa contro Calabresi. Gi\u00e0 nel 1998 Sofri aveva espresso parole di condanna per il delitto Calabresi, e presentato scuse pubbliche alla vedova del commissario per aver contribuito a istigare al linciaggio nei confronti del marito, \u00abcon l'uso di termini e l'evocazione di sentimenti detestabili allora e tanto pi\u00f9 detestabili e orribili oggi\u00bb; Sofri si assunse quindi la colpevolezza di aver compiuto un'istigazione a delinquere, pur dicendosi sempre innocente a livello penale per quanto riguarda l'ideazione e l'esecuzione dell'omicidio, e vittima di un errore giudiziario.\nSecondo il giornalista Giampiero Mughini (ex membro della formazione extraparlamentare e per un periodo direttore del quotidiano), in Lotta Continua molti, compreso Sofri, sapevano che qualcuno stava preparando il delitto, ma egli ne sarebbe comunque estraneo per quanto riguarda la realizzazione.\nVicende successive.\nSecondo quanto affermato da Sofri nel 2007 (in un articolo che non era in relazione col processo), un dirigente degli apparati di sicurezza (secondo Sofri \u00abaffari riservati\u00bb, come l'omonimo ufficio del Ministero dell'Interno, allora diretto da Federico Umberto D'Amato, un importante funzionario sospettato di legami con la strategia della tensione in Italia e con l'estrema destra), nei primi anni settanta, gli avrebbe proposto di agire insieme (una sorta di prassi di infiltrazione \u2013 o di uso spregiudicato degli informatori \u2013 attuata forse dai servizi segreti deviati, come avvenuto ad esempio per la strage di piazza Fontana con Guido Giannettini e Carlo Digilio, e anche con il citato Gianfranco Bertoli) facendogli capire che voleva compiere un omicidio, cosa rifiutata da Sofri.\nAncora prima della vicenda giudiziaria, Sofri abbandon\u00f2 la politica attiva, dedicandosi solo al giornalismo e spostandosi dalle posizioni comuniste movimentiste a quelle pi\u00f9 socialiste e socialdemocratiche, divenendo un intellettuale molto vicino alla sinistra progressista.\nArrestato e rilasciato dopo pochi mesi nel 1988, fu condannato nel 1990, e nel 1997 in via definitiva, insieme a Giorgio Pietrostefani e Ovidio Bompressi, come mandante dell'omicidio Calabresi, in seguito alla confessione e testimonianza di Leonardo Marino (ex-militante di Lotta Continua); Sofri si \u00e8 sempre dichiarato estraneo alla vicenda e non ha mai presentato richiesta di grazia, che pure \u00e8 stata invocata da diversi giornalisti e intellettuali.\nIl 16 gennaio 2012 viene scarcerato per decorrenza della pena.\n\u00c8 stato iscritto molte volte al Partito Radicale e nel 2008 ha espresso appoggio per il Partito Democratico allora guidato da Walter Veltroni.\nOltre che contro la pena di morte, Sofri si \u00e8 pronunciato contro l'ergastolo, per l'abolizione dell'ergastolo ostativo dall'ordinamento italiano e per i diritti dei detenuti, esprimendo posizioni garantiste.\nL'attivit\u00e0 letteraria e di opinionista.\nDagli anni ottanta, abbandonata la militanza politica, si \u00e8 dato all'attivit\u00e0 di studio e pubblicistica in campo storico-politico con numerosi articoli e saggi. Prima del carcere scrisse importanti reportage per \"l'Unit\u00e0\" e \"L'Espresso\". Nel 1980 segu\u00ec con altri giornalisti tra cui Oriana Fallaci il viaggio diplomatico in Cina di Sandro Pertini.\nTestimone attento, ma raramente distaccato, si appassion\u00f2 in particolare a due cause: quella dell'indipendenza della Cecenia e quella di Sarajevo, durante la guerra in Bosnia ed Erzegovina (fu anche inviato di guerra nella capitale bosniaca), esprimendosi contro la politica della Russia, e della Serbia nel corso delle guerre jugoslave. Nel 1996, in Cecenia, fece da mediatore per il rilascio di due cooperanti italiani sequestrati da un gruppo di indipendentisti.\nNegli anni del carcere Sofri ha scritto molto; una breve, ma assai intensa, rubrica quotidiana su \"Il Foglio\" (\"Piccola posta\", sul quotidiano fondato dall'amico Giuliano Ferrara, che da sempre ha dato ospitalit\u00e0 a Sofri pur essendo un giornale all'epoca vicino alle posizioni del centrodestra), una collaborazione regolare con \"la Repubblica\" e la rubrica \"Dopotutto\" sull'ultima pagina di \"Panorama\", interrotta quando Maurizio Belpietro \u00e8 diventato direttore del settimanale. Nel 2015 ha cessato la sua collaborazione con \"la Repubblica\" dopo che Ezio Mauro ha annunciato l'imminente termine della sua direzione del giornale; al posto di Mauro \u00e8 divenuto direttore Mario Calabresi, il figlio del commissario Calabresi. Mario Calabresi e Sofri erano gi\u00e0 stati colleghi a \"la\" \"Repubblica\", pur senza vedersi mai di persona al di fuori di due fugaci incontri nel processo.\nNel 2001 scrisse una lettera-articolo a Oriana Fallaci, in risposta a \"La rabbia e l'orgoglio\", ma sar\u00e0 pubblicata su \"ll Foglio\" solo nel 2016.\nIn alcuni articoli si \u00e8 schierato a favore di un intervento militare nella guerra civile siriana e contro lo Stato Islamico; Sofri considera alcune guerre, come quella del Kosovo, come azioni di polizia internazionale. Tuttora scrive su \"Il\" \"Foglio\" e i suoi interventi sono ripresi anche da una pagina Facebook intitolata \"Conversazione con Adriano Sofri\".\nNel 2016 e in seguito si \u00e8 occupato particolarmente della situazione di Siria e Iraq, visitando anche i campi profughi degli Yazidi nel Kurdistan iracheno e realizzando numerosi reportage dall'Iraq per \"Il Foglio\".\nLa vicenda giudiziaria.\nL'omicidio Calabresi e il \u00abcaso Sofri\u00bb.\nDopo l'assassinio del commissario le indagini furono assai lente. Ci furono molti depistaggi e il caso rimase a lungo uno dei misteri d'Italia. Furono sospettati, di volta in volta, il neofascista e membro delle SAM Gianni Nardi, pi\u00f9 volte arrestato per traffico d'armi e di esplosivi, il quale mor\u00ec in un sospetto incidente d'auto prima che si chiarisse la sua posizione in merito a quest'ultima accusa. Inoltre i rapporti di Calabresi su quell'indagine non sono mai stati trovati; altri sospetti furono il defunto fondatore dei GAP Giangiacomo Feltrinelli (indicato da uno dei leader di Potere Operaio, Oreste Scalzone, come mandante) e il futuro brigatista (all'epoca membro di spicco di Potere Operaio e in seguito capo della colonna romana) Valerio Morucci. Le BR, nelle cosiddette inchieste di Robbiano di Mediglia, sospettarono invece che il delitto fosse maturato all'interno di Lotta Continua. Secondo il perito del processo a Sofri, Renato Evola, uno degli identikit (da lui eseguiti in seguito), del killer di Calabresi era simile alle fattezze di Gianfranco Bertoli, il terrorista infiltrato tra gli anarchici, autore della strage della Questura di Milano (1973), il quale si trovava per\u00f2 in Israele nel 1972.\nNel 1988, sedici anni dopo i fatti, Leonardo Marino, nel 1972 militante di Lotta Continua, confess\u00f2 davanti ai giudici di essere stato uno dei due membri del commando che aveva ucciso il commissario. Disse di aver guidato l'auto usata per l'omicidio, e accus\u00f2 Ovidio Bompressi di aver esploso i colpi che uccisero Calabresi; aggiunse che ricevettero l'ordine di compiere l'omicidio da Adriano Sofri e Giorgio Pietrostefani, allora leader del movimento. Sofri, Marino e Bompressi furono arrestati, ma successivamente rilasciati in attesa del processo.\nMarino descrisse i particolari dell'attentato, anche se con alcune imprecisioni: il delitto fu accuratamente preparato, le armi furono prelevate da un deposito il giorno 14 maggio, la macchina fu rubata nella notte del 15 maggio, e l'azione venne eseguita il 17 maggio.\nVi furono alcuni riscontri alle sue parole anche nelle intercettazioni telefoniche allegate agli atti del processo, le quali tuttavia non erano incriminanti, ma riportavano solo le richieste d'aiuto della compagna di Sofri ad alcuni amici, per aiutare Sofri, Pietrostefani e Bompressi tramite una campagna-stampa innocentista e di solidariet\u00e0; tra i contattati, Giuliano Ferrara, Gad Lerner e Claudio Martelli.\nL'arresto e il processo.\nSofri, Bompressi, Pietrostefani e Marino furono brevemente arrestati nel 1988, per alcuni mesi (dal 28 luglio al 6 settembre, quando furono posti agli arresti domiciliari, poi scarcerati per decorrenza dei termini). Il giudice Antonio Lombardi, accogliendo le richieste del pubblico ministero Ferdinando Pomarici, rinvi\u00f2 a giudizio i quattro indiziati il 28 giugno 1989 assieme ad altri 13 ex militanti di Lotta Continua, accusati da Marino di aver partecipato con lui a diverse rapine. Per altre 22 persone, tra cui i maggiori dirigenti di LC, si dichiara il non luogo a procedere; alla fine saranno condannati solo in quattro.\nLa magistratura, dopo un lungo iter giudiziario, ha sentenziato nel gennaio del 1997 la condanna in via definitiva di Sofri, Bompressi e Pietrostefani a 22 anni di reclusione per l'omicidio di Luigi Calabresi e di Marino a 11.\nSofri e Pietrostefani furono processati come mandanti dell'omicidio, seguendo la normativa penale ordinaria in vigore nel 1972. Non fu contestato il reato di banda armata (art. 306) n\u00e9 circostanze come l'associazione sovversiva (art. 270), o l'attentato con finalit\u00e0 di eversione (art. 280), cio\u00e8 nessuna delle fattispecie previste dall'ordinamento italiano quali mezzi di contrasto del terrorismo politico-ideologico, introdotte con le leggi speciali nel periodo 1977-1980. Non fu contestata neanche l'associazione per delinquere. \nSofri, Bompressi e Pietrostefani si sono costantemente dichiarati innocenti, condotta processuale che (come risulta dalle motivazioni delle molteplici sentenze) \u00e8 stata ritenuta ostativa della concessione delle attenuanti generiche prevalenti, anche se la pena irrogata \u00e8 stata comunque pi\u00f9 bassa rispetto alle normali condanne per omicidio volontario premeditato, a sfondo politico. Sono state escluse tutte le aggravanti particolari e concesse invece le attenuanti generiche equivalenti. I primi gradi del processo si svolsero, in maniera anomala, secondo il vecchio codice di procedura penale.\nTutti gli imputati sono stati condannati per il reato di concorso in omicidio (in base all'articolo 575 del codice penale italiano che stabilisce la pena della \u00abreclusione non inferiore ad anni ventuno\u00bb per omicidio doloso e all'articolo 71 sul concorso di reati, che stabilisce come pena massima i 30 anni). Sofri e Pietrostefani hanno ricevuto la condanna per la fattispecie di \u00abconcorso morale in omicidio\u00bb, Marino per concorso in omicidio volontario con numerose attenuanti, Bompressi per concorso materiale in omicidio volontario. La premeditazione (una delle motivazioni per la possibile richiesta di ergastolo o di 30 anni) non \u00e8 stata considerata aggravante, per i primi due in quanto colpevoli di concorso morale, per Bompressi in quanto ag\u00ec comunque in concorso. In tutti i gradi di giudizio in cui vi fu condanna venne ripetuta la stessa pena.\nIl principale legale di Sofri fu Gian Domenico Pisapia, deceduto nel 1995 e sostituito da Alessandro Gamberini.\nI primi due gradi di giudizio (1990 e 1991) si conclusero con la condanna degli imputati. Gi\u00e0 avverso alla sentenza di primo grado, Adriano Sofri non interpose appello, volendo scontare la pena come forma di protesta in quanto, come gli altri, si dichiar\u00f2 sempre estraneo pur assumendosi una responsabilit\u00e0 morale: la sentenza non ebbe per\u00f2 esecuzione per l'effetto espansivo del ricorso presentato dai suoi coimputati (anche Leonardo Marino fece appello). Dopo la nuova condanna Sofri cambi\u00f2 idea e present\u00f2 ricorso in Corte di Cassazione. Vi \u00e8 da dire che la decisione di ritenere l'appello altrui impeditivo del passaggio in giudicato della condanna anche nei confronti del non appellante Sofri (per effetto espansivo, per l'appunto) non era affatto scontata, anzi segn\u00f2 un precedente inedito in giurisprudenza.\nSofri, prima dell'inizio del giudizio di legittimit\u00e0, intraprese uno sciopero della fame per protestare contro lo spostamento del giudizio dalla prima sezione, quella di Corrado Carnevale (soprannominato \u00abl'ammazzasentenze\u00bb per la sua propensione ad annullare le condanne per minimi vizi di forma, e quindi ritenuto pi\u00f9 favorevole), alla sesta. Il presidente della Cassazione affid\u00f2 allora il giudizio alle sezioni unite, che annullarono nel 1992 questi primi verdetti affermando \u00abl'impossibilit\u00e0 di irrogare una condanna sulla sola base di una chiamata in correo priva di riscontri oggettivi\u00bb.\nLa sentenza \u00absuicida\u00bb e la condanna.\nNel seguente giudizio di rinvio in appello (1993) Sofri (e tutti i coimputati, Marino compreso) sono stati assolti in base all'articolo 530 comma 2 c.p.p. (che riguarda quei casi in cui il vecchio codice prevedeva l'assoluzione per insufficienza di prove), con l'apporto decisivo dei giudici popolari. La motivazione della sentenza venne redatta dai giudici togati (in particolare dal magistrato Ferdinando Pincioni che si era pronunciato contro l'assoluzione, rimanendo in posizione di minoranza all'interno del collegio giudicante) in termini incoerenti con il dispositivo assolutorio, venendo definita \u00absuicida\u00bb e aprendo le porte a un nuovo annullamento in Cassazione nel 1994, accogliendo il ricorso della Procura di Milano contro quest'ultimo giudizio, che diversamente sarebbe stato confermato. In realt\u00e0 la motivazione \u00absuicida\u00bb era una sentenza redatta da un giudice estensore che non condivideva l'assoluzione degli imputati (cosa piuttosto frequente nei processi penali) e non un \u00abimbroglio\u00bb (che presuppone il dolo, sempre escluso in sede sia disciplinare sia penale).\nAveva cos\u00ec luogo un nuovo giudizio di rinvio (1995), pi\u00f9 veloce e meno seguito dal pubblico, che questa volta si concludeva con la condanna di Sofri e degli altri. Sofri present\u00f2 quindi una denuncia contro il magistrato Giangiacomo Della Torre, accusato dall'ex leader di LC di aver fatto pressione sui giudici, ma questa verr\u00e0 archiviata due anni dopo. Questa ennesima sentenza, che riprendeva le sentenze di primo grado e del primo processo d'appello, veniva infine confermata in Cassazione nel 1997, passando in giudicato dopo sette gradi di giudizio (compresi gli annullamenti). Di conseguenza Sofri e Bompressi si costituirono presso il carcere Don Bosco di Pisa; Giorgio Pietrostefani, rientrato dalla Francia dove viveva per non sottrarsi al processo, si costitu\u00ec in comune accordo con gli altri due.\nLa condanna definitiva fu a 22 anni per Sofri e Pietrostefani, come mandanti dell'omicidio, 22 a Bompressi come esecutore materiale, mentre a Leonardo Marino furono concesse le attenuanti generiche e il reato fu dichiarato prescritto per via del fattore tempo (dovuto agli altri imputati che portarono il processo per le lunghe).\nI tre condannati ricorsero a forme di protesta come lo sciopero della fame, dicendosi pronti a tutto, e partecipando anche ad iniziative per altri casi giudiziari, come la protesta dei detenuti a favore di Silvia Baraldini, detenuta negli Stati Uniti.\nQualche anno dopo aveva luogo un'ulteriore fase di giudizio a seguito dell'accoglimento da parte della Cassazione della richiesta di revisione presentata da Sofri. Nel 1999 gli imputati furono scarcerati temporaneamente. Questo nuovo processo si svolse presso la Corte d'appello di Venezia (dopo il rifiuto precedente delle corti di Milano e Brescia). Il 24 gennaio 2000 la Corte d'appello di Venezia rigett\u00f2 l'istanza di revisione dopo sei giorni di camera di consiglio, con una pronuncia assai breve e senza confutare le prove a discolpa addotte dalla difesa (non fu accettato l'alibi di Bompressi, poich\u00e9 \u00abla sua fisionomia \u00e8 compatibile con le rievocazioni dei testi oculari\u00bb di Milano), condannando nuovamente, tramite conferma del dispositivo del 1997, Sofri, Bompressi e Pietrostefani a 22 anni, e Marino a 11 (pena prescritta), e senza diminuire le pene ma confermandole tutte in pieno. Il verdetto fu accolto da incredulit\u00e0 e generale contrariet\u00e0 anche da parte del mondo politico, con l'eccezione di alcuni esponenti della destra. \nPrima della conferma della condanna, Pietrostefani si sottrasse all'esecuzione della pena fuggendo in Francia (dove tuttora vive) e beneficiando della dottrina Mitterrand, mentre Sofri e Bompressi (quest'ultimo con alcune settimane di ritardo, essendo temporaneamente resosi irreperibile) rientrarono nel carcere di Pisa gi\u00e0 nei primi mesi del 2000.\nI giudici veneziani aggiunsero per\u00f2 una parte controversa, favorevole anche all'immediata grazia o alla liberazione condizionale per i tre, poich\u00e9 fu definito \"enorme\" il tempo trascorso e senza bisogno di rieducazione dei condannati, e uno degli avvocati di Sofri rilev\u00f2 anche un profilo di incostituzionalit\u00e0 non accennato dai giudici, legato all'articolo 27. Si parl\u00f2 anche di incostituzionalit\u00e0 perch\u00e9 la condanna si sarebbe basata su una legge abrogata da una legge costituzionale, per la quale non poteva bastare la parola di un pentito solo, senza riscontri validi.\nBompressi venne quasi subito nuovamente scarcerato per l'incompatibilit\u00e0 della situazione carceraria con la sua salute, per cui il solo Sofri rimase a scontare la pena.\nIl PG della Cassazione Vito Monetti, il 4 ottobre 2000, chiese l'annullamento della sentenza di condanna e l'accoglimento dell'appello dei legali di Pietrostefani, quindi un nuovo appello di revisione (per \u00abillegittima inclusione\u00bb di Leonardo Marino tra i coimputati del processo, decisione che \u00abha impedito che fosse ascoltata come testimone la Bistolfi, compagna di Marino\u00bb); il giorno seguente la Suprema Corte conferm\u00f2 invece il dispositivo, rendendo definitiva anche la decisione del processo di revisione.\nNel 2003 la Corte europea dei diritti dell'uomo respinse un ulteriore ricorso dei tre condannati, chiesto a causa dell'irregolarit\u00e0 testimoniale della teste Bistolfi, in violazione dell'articolo 6 (giusto processo: diritto a \u00abinterrogare o far interrogare i testimoni a carico ed ottenere la convocazione e l'interrogazione dei testimoni a discarico nelle stesse condizioni dei testimoni a carico\u00bb) della convenzione europea per la salvaguardia dei diritti dell'uomo e delle libert\u00e0 fondamentali.\nNel 2005, facendo riferimento alle dichiarazioni del 1998 di Raimondo Etro e di altri brigatisti, i quali sostenevano che l'assassino di Calabresi fosse Valerio Morucci, venne presentata una nuova richiesta di revisione alla Corte d'appello di Milano per \u00abragionevole dubbio di non colpevolezza\u00bb (nonostante il procedimento su Morucci fosse stato archiviato), ma venne respinta (il \u00abragionevole dubbio\u00bb, pur gi\u00e0 espresso in giurisprudenza, \u00e8 stato introdotto nel codice solo nel 2006).\nIn totale vi furono 9 gradi di giudizio sul caso Calabresi \u2013 7 regolari e 2 di revisione \u2013 per un totale di quattro condanne, due annullamenti, un'assoluzione e due conferme in Cassazione.\nLa detenzione (1997-2012).\nNel 1997, con la conclusione del lungo iter processuale e la condanna, inizi\u00f2 il periodo di detenzione di Adriano Sofri, che ha scontato parte della pena nel carcere \"don Bosco\" di Pisa. Inizialmente sarebbe dovuto rimanere in carcere fino al 2019, per il totale dei 22 anni di condanna. La detenzione fu brevemente interrotta a partire dal 24 agosto 1999, quando la corte d'appello accolse la revisione del processo e scarcer\u00f2 per 6 mesi gli imputati, che saranno nuovamente condannati e arrestati il 20 gennaio 2000.\nLa semilibert\u00e0 e la malattia (2005).\nNel giugno del 2005 ottenne la semilibert\u00e0 per collaborare con la Scuola Normale Superiore di Pisa alla sistemazione degli archivi di Eugenio Garin e Sebastiano Timpanaro, rientrando in carcere ogni sera.\nNel novembre dello stesso anno, mentre si trovava solo in cella (a Sofri venne assegnata una piccola cella singola, circa 2,5 m x 1,5), venne colpito dalla sindrome di Boerhaave, una malattia piuttosto rara che gli comporta la rottura di cinque centimetri dell'esofago, con una grave emorragia interna. Sofri venne soccorso, tracheotomizzato e posto in coma farmacologico (per circa 1 mese), dopo una delicata operazione chirurgica. A causa delle gravi condizioni di salute (pneumotorace e pneumomediastino con comunicazione mediastino-pleurica e rischio di sepsi), che gli hanno imposto un lungo ricovero all'ospedale \"Santa Chiara\" di Pisa, gli \u00e8 stata concessa la sospensione della pena, tramite provvedimento di differimento dell'esecuzione della pena per motivi di salute. Venne dichiarato fuori pericolo dopo pi\u00f9 di sei mesi.\nConcessione degli arresti domiciliari (2006).\nNel gennaio del 2006 venne dimesso, tornando in libert\u00e0 per il periodo di convalescenza rimanente.\nLo stesso anno ottenne 23 voti all'elezione del Presidente della Repubblica, in segno di sostegno da parte del gruppo parlamentare radical-socialista della Rosa nel Pugno. Fino al gennaio 2012 scont\u00f2 la pena in regime di detenzione domiciliare, ma ebbe l'autorizzazione a partecipare a vari incontri e trasmissioni televisive. Durante la detenzione Sofri ha continuato la sua attivit\u00e0 giornalistica e letteraria.\nLe richieste di grazia e il movimento innocentista.\nLe critiche all'impianto processuale.\nSofri non ha mai presentato personalmente richiesta di grazia, ritenendo un tale atto incongruo a sanare la posizione personale di un innocente. Tuttavia, intorno al \"caso Sofri\" \u00e8 sorto in Italia un movimento innocentista di opinione pubblica volto a promuovere l'atto di clemenza, e che in maggioranza non riteneva autentica la verit\u00e0 processuale.\nNe fanno parte molti esponenti della sinistra, ma anche personaggi di altre correnti politiche. La confessione di Marino, difatti, e l'attendibilit\u00e0 che gli fu attribuita furono oggetto di critiche da parte della difesa dei tre chiamati in correit\u00e0 e da un movimento di opinione (per esempio, Dario Fo ironizz\u00f2 ripetutamente sul fatto che Marino si propose sempre come l'autista del commando, che secondo i testimoni invece era una donna, come riferito da tre persone presenti, cio\u00e8 Pietro Pappini, Luigi Gnatti, Adela Dal Piva). In particolare si contesta l'insistenza delle sentenze sulla motivazione di primo grado, gi\u00e0 annullata e rivista dalla Cassazione, e poi ripresa, per anomalie giuridiche, dai successivi gradi di giudizio senza modifiche e non tenendo conto di nuovi elementi e valutazioni.\nL'avvocato di Marino, Gianfranco Maris, dichiar\u00f2 nel 2000, dopo la fine del processo di revisione che condann\u00f2 nuovamente Sofri:\nIl movimento pro-Sofri.\nTra gli esponenti innocentisti o comunque a favore della grazia si trovarono tra gli altri giornalisti come Giuliano Ferrara, ex appartenenti a Lotta Continua come Gad Lerner e Marco Boato, ex esponenti del Soccorso Rosso Militante come Dario Fo, Franca Rame (i due attori donarono l'incasso di molti spettacoli per la difesa di Sofri, Bompressi e Pietrostefani) e Pietro Valpreda, alcuni tra gli autori della campagna di stampa contro Calabresi che ne precedette l'assassinio come i firmatari della lettera su L'Espresso, oltre ad altri come Don Luigi Ciotti, Massimo D'Alema, Claudio Martelli, Walter Veltroni, Piero Fassino, Ferdinando Imposimato, Bobo Craxi, l'ex Presidente della Repubblica Francesco Cossiga e Marco Pannella. Inoltre aderirono a questo elenco trasversale e internazionale, prima e dopo la condanna, numerosi esponenti della cultura, dell'arte e della politica come Francesco Guccini, Vasco Rossi (che concesse l'uso del titolo di una sua canzone, \"Liberi liberi\", al comitato in favore dei tre condannati, l'Associazione Liberi Liberi presieduta da Giovanni Buffa), Adriano Celentano, Giorgio Gaber, Jovanotti, Gianna Nannini, Paolo Hendel, Toni Capuozzo, Paola Turci, Alexander Langer, Emmanuelle B\u00e9art, Manuel V\u00e1zquez Montalb\u00e1n, Vittorio Sgarbi, Jacqueline Risset, Francesco Tullio Altan, Niccol\u00f2 Ammaniti, Stefano Benni, Pino Cacucci, Leonardo Sciascia, Oreste Del Buono, Carlo Feltrinelli, Enrico Deaglio, Gianni Vattimo, Andrea Zanzotto, Luigi Ferrajoli, gli Almamegretta, Franco Battiato, Lucio Dalla, Fabrizio De Andr\u00e9, Diego Abatantuono, Antonio Albanese, Claudio Amendola, Bernardo Bertolucci, Antonio Tabucchi (autore con Umberto Eco del paragone con la vicenda Zola-Dreyfus), Vittorio Feltri e suo figlio Mattia, Luigi Berlinguer, Ermete Realacci, Fabio Fazio, Gillo Pontecorvo, Gabriele Salvatores, Luigi Manconi, Giorgio Bocca, Franco Corleone, Gaetano Pecorella, Sergio Staino, Massimo Cacciari, Vannino Chiti, Renato Nicolini.\nIl pentito, afferma la tesi innocentista, sarebbe caduto in contraddizioni durante il processo, che lo avrebbero portato a correggere diverse volte la propria testimonianza nelle parti che riguardavano la partecipazione come mandanti di Adriano Sofri e Giorgio Pietrostefani.\nDiversa fu la posizione di Indro Montanelli: il giornalista considerava sincero il pentimento di Marino, respingendo il tentativo di farlo passare per un giocatore d'azzardo, proprietario di appartamenti e investitore di capitali nella sua attivit\u00e0, e si rivolse a Sofri affinch\u00e9 riconoscesse la sua responsabilit\u00e0 morale nell'omicidio Calabresi chiedendo scusa alla famiglia. L'ex leader di LC, che precedentemente aveva commentato le critiche di Montanelli nei suoi confronti trovandovi \u00abuno spirito di maramaldo\u00bb, rispose di aver gi\u00e0 chiesto scusa, ma Montanelli ribad\u00ec di sostenere la richiesta di grazia a patto che riconoscesse, in una lettera a Gemma Calabresi e ai suoi figli, \u00abche la campagna di denigrazione e di istigazione contro il loro congiunto \u2013 il pi\u00f9 corretto funzionario della polizia di Milano \u2013 fu un'infamia\u00bb. Quando la Corte d'appello di Brescia respinse la richiesta di revisione Sofri reag\u00ec definendo l'Italia, dal punto di vista giudiziario, \u00abun paese turco\u00bb, e Montanelli replic\u00f2 scrivendo: \u00ab[Sofri] Non si \u00e8 sottratto al processo con una fuga che gli sarebbe stata facilissima, si \u00e8 addossato tutte le responsabilit\u00e0, non ha mai abbassato la testa: insomma, un contegno da uomo. Ma proprio per questo non mi aspettavo che si atteggiasse a \"perseguitato\" di uno Stato \"turco\" come lui ha definito quello nostro, che lo autorizza a ricevere in prigione tutte le persone che vuole, a tenervi conferenze stampa, a scrivere sui giornali e che visibilmente sta cercando qualche decente via d'uscita a questa vicenda. Speriamo che le sue parole non giungano mai all'orecchio di Ocalan, cui farebbero sicuramente girare le scatole\u00bb. Nel 2000, dopo la conferma della condanna, un po' per sfinimento e un po' per il trascorrere del tempo, Montanelli firm\u00f2 un appello per la grazia a Sofri, chiedendo al Capo dello Stato di chiudere in qualche modo la questione, per \u00abevitare di continuare ad andare avanti con la testa all'indietro\u00bb.\nNel 1997 il Presidente della repubblica Oscar Luigi Scalfaro, pur sollecitato da numerosi parlamentari, circa 200, e da molti cittadini comuni (160.000 firmatari), rifiut\u00f2 di firmare la grazia, con una lettera ai presidenti delle Camere, Luciano Violante e Nicola Mancino.\nTra il 2001 e il 2006 i ripetuti inviti a dare corso alla richiesta di grazia, avanzati in maniera trasversale da esponenti della politica e della cultura (ma mai da Sofri in persona), sono sempre stati respinti dal Ministro della Giustizia Roberto Castelli, malgrado il Presidente della Repubblica Carlo Azeglio Ciampi avesse nello stesso periodo pi\u00f9 volte manifestato la volont\u00e0 di concederla, tanto da giungere a un conflitto con il guardasigilli risolto poi dalla Corte Costituzionale che, con sentenza n. 200 del 18 maggio 2006, ha stabilito che non spetta al Ministro della Giustizia di impedire la prosecuzione del procedimento di grazia, ma esso \u00e8 un libero provvedimento \"motu proprio\" del Capo dello Stato; in poche parole Ciampi avrebbe potuto concedere la grazia anche senza la controfirma del guardasigilli.\nAlla fine la grazia non fu concessa perch\u00e9 la sentenza fu emessa tre giorni dopo che Ciampi aveva concluso il suo mandato di Presidente della Repubblica.\nLa grazia fu invece concessa a Ovidio Bompressi, autore materiale secondo la sentenza in Cassazione, dell'omicidio Calabresi, che ne fece richiesta al neoeletto Napolitano (fu uno dei suoi primi atti).\nLa posizione sull'indulto.\nSofri ha partecipato attivamente al dibattito legato al provvedimento di indulto del 2006, fortemente caldeggiato da papa Giovanni Paolo II. Nell'ambito di tale dibattito, ha avuta una certa eco mediatica l'accesa polemica con il giornalista Marco Travaglio, che l'ha accusato di beneficiare lui stesso dell'indulto.\nFine pena ed eventi successivi.\nIl 16 gennaio 2012, godendo di alcuni sconti e riduzioni, tra cui l'indulto del 2006, l'ufficio di sorveglianza di Firenze ha firmato il provvedimento di fine pena per Adriano Sofri, che ha scontato, sotto vari regimi di detenzione (9 anni in carcere, 7 in semilibert\u00e0 e arresti domiciliari), una pena complessiva di circa 15-16 anni di reclusione, cos\u00ec ridotta dai 22 iniziali, ed \u00e8 tornato un uomo libero, dopo 22 anni esatti dalla prima condanna del 1990. Il primo servizio giornalistico di Sofri dopo la liberazione definitiva fu un reportage sul naufragio della Costa Concordia all'Isola del Giglio (13 gennaio 2012), dove ha documentato e partecipato ai soccorsi dei giorni seguenti.\nNel 2015 venne nominato tra i consulenti esterni, a titolo gratuito, di una \"tavola rotonda\" dei cosiddetti \"stati generali\" per la riforma delle carceri, su indicazione del ministro Andrea Orlando, ma rinunci\u00f2 in seguito alle polemiche suscitate. Lo stesso anno Sofri ha partecipato alla commemorazione del ventennale della morte di Alexander Langer, svoltasi presso il Parlamento europeo a Bruxelles; Sofri era stato oratore anche della commemorazione immediata due settimane dopo il suicidio dell'amico nel 1995.\nCultura di massa.\nMusica.\nAd Adriano Sofri e alla sua vicenda giudiziaria sono state dedicate alcune canzoni, come \"Il Gigante\" di Paola Turci, dall'album \"Stato di calma apparente\" (2004), \"Lettera ad Adriano\" del gruppo italiano Zarathustra e \"Che giorno \u00e8\" di Raf, da \"La prova\" (1998)."}
{"id": "467217", "revid": "287204", "url": "https://it.wikipedia.org/wiki?curid=467217", "title": "Valle Vecchia", "text": ""}
{"id": "467219", "revid": "1543377", "url": "https://it.wikipedia.org/wiki?curid=467219", "title": "Dipartimento di Vaup\u00e9s", "text": "Il dipartimento di Vaup\u00e9s \u00e8 uno dei 32 dipartimenti della Colombia. Il capoluogo del dipartimento \u00e8 Mit\u00fa.\nGeografia fisica.\nIl dipartimento di Vaup\u00e9s confina a nord-ovest con il dipartimento di Guaviare, a est con quello di Guain\u00eda e con lo Stato brasiliano dell'Amazonas, a sud con il dipartimento di Amazonas ed a ovest con il dipartimento di Caquet\u00e1.\nNel Vaup\u00e9s il territorio del Llanos digrada verso la pianura amazzonica. Il dipartimento \u00e8 attraversato dai fiumi Inirida, Vaup\u00e9s, Apaporis.\nSuddivisione amministrativa.\nIl dipartimento di Vaup\u00e9s si compone di 3 comuni e 3 Distretti dipartimentali (\"corregimientos departamentales\")."}
{"id": "467222", "revid": "2015336", "url": "https://it.wikipedia.org/wiki?curid=467222", "title": "Pierre Subleyras", "text": "Biografia.\nFiglio di un artista abbastanza mediocre, Subleyras si trasfer\u00ec a Parigi nel 1726. L'anno seguente si diresse verso l'Italia, dove arriv\u00f2 nel 1728, grazie alla borsa di studio del \"prix de Rome\".\nAmmesso all'Accademia di Francia, ottenne subito importanti commissioni per dipinti che invi\u00f2 in Francia o in altre parti d'Italia, come la grandiosa \"Cena in casa del Fariseo\" per i canonici Lateranensi di Asti (1737; oggi al Louvre).\nDue anni dopo fu incaricato di dipingere alcune tele per la distrutta chiesa dei Ss. Cosma e Damiano a Milano, nell'ambito di un ciclo che comprendeva pale dei pi\u00f9 importanti artisti attivi a Roma in quegli anni, come Pompeo Batoni e Giuseppe Bottani (tutte le tele sono oggi alla Pinacoteca di Brera).\nNel 1740 il cardinale Silvio Valenti Gonzaga raccomand\u00f2 Subleyras al papa Benedetto XIV che gli commission\u00f2 un suo ritratto e la maestosa pala con la \"Messa di san Basilio\", per la Basilica di San Pietro in Vaticano (oggi conservata a Santa Maria degli Angeli).\nDi seguito dipinse due pale (il \"Miracolo di san Benedetto\", ora a Santa Francesca Romana a Roma, e \"Sant'Ambrogio e Teodosio I\" alla Galleria Nazionale dell'Umbria) per gli Olivetani di Perugia, la cui chiesa era appena stata rinnovata da Luigi Vanvitelli. Fu accolto tra i membri dell'Accademia di San Luca e dell'Arcadia.\nNel 1739 Subleyras spos\u00f2 la miniatrice Maria Felice Tibaldi che riprodusse virtuosisticamente molte delle sue opere in formati molto pi\u00f9 piccoli.\nUna delle sue opere pi\u00f9 celebri \u00e8 ll \"Nudo femminile di schiena\" (1740 ca.) della Galleria Nazionale d'Arte Antica di Roma, in cui \u00e8 ritratta una donna distesa di schiena su bianche lenzuola: la trama pittorica, gli effetti di luce e la novit\u00e0 del soggetto fanno di questo dipinto un vero precursore dei grandi nudi ottocenteschi.\nPittore di grandissimo talento, Subleyras fu celebratissimo ai suoi tempi come pittore di storie e come ritrattista; dopo un momento di generale eclissi di tutta l'arte del XVIII secolo, la sua importanza nell'ambito del nascente neoclassicismo \u00e8 stata recuperata criticamente solo nell'ultimo quarto del Novecento."}
{"id": "467226", "revid": "159341", "url": "https://it.wikipedia.org/wiki?curid=467226", "title": "Biblioteca dell'Archiginnasio", "text": ""}
{"id": "467231", "revid": "15756", "url": "https://it.wikipedia.org/wiki?curid=467231", "title": "Citro\u00ebn LN", "text": "La LN era una piccola autovettura prodotta tra il 1976 ed il 1986 dalla Casa automobilistica francese Citro\u00ebn, come ulteriore alternativa alla 2CV e alla Dyane. La sigla, letta alla francese (\"el\u00e8n\"), indicava il vero nome dell'autovettura, \"Hel\u00e8ne\".\nStoria.\nGenesi.\nI primi germi del progetto che avrebbe dato i natali alla LN affondano le loro radici nel 1968, quando la Fiat rilev\u00f2 il 49% del pacchetto azionario del gruppo Michelin, all'epoca proprietario del marchio Citro\u00ebn. Tale operazione fu voluta da entrambe le parti per dar vita ad una joint-venture denominata ParDevi. In quel periodo, i vertici della Casa francese avevano gi\u00e0 in mente di realizzare una nuova automobile, ancora una volta di fascia bassa, ma che non andasse a competere commercialmente con la 2CV o con la Dyane, dotata di un corpo vettura pi\u00f9 compatto. L'alleanza con Fiat pose il marchio del \"double chevron\" nelle condizioni di poter utilizzare il pianale di una famosa utilitaria torinese, la 127. In effetti i primi studi sulla futura utilitaria Citro\u00ebn impiegarono proprio la piattaforma Fiat. Il progetto intrapreso con la Casa italiana fu noto come \"Progetto Y\", un progetto che non sarebbe sfociato in alcunch\u00e9 dal momento che nel 1973 la Fiat cedette la sua quota alla Michelin, lasciando per\u00f2 la Citro\u00ebn in una situazione economica davvero precaria e senza pi\u00f9 i mezzi per portare avanti il nuovo progetto. Fu in quel periodo che un'altra Casa francese, la Peugeot, entr\u00f2 nel capitale della Citro\u00ebn, acquisendo il 38.2% del suo pacchetto azionario e permettendo alla Casa del \"double chevron\" di poter usufruire dei componenti della sua utilitaria, la 104. Il progetto pot\u00e9 quindi riprendere il suo cammino, questa volta sotto il nome di Progetto VD, il quale sarebbe sfociato non solo nella realizzazione della LN, ma anche in quella della Citro\u00ebn Visa, anch'essa su base 104. Per quanto riguardava la carrozzeria, si stabil\u00ec di utilizzare i lamierati della 104 a 3 porte, versione a passo accorciato della berlina utilitaria di Sochaux, ma con motore derivato da quello della 2CV, sia per stare un gradino pi\u00f9 in basso della 104 3 porte, sia per conferire alla nuova piccola Citro\u00ebn una personalit\u00e0 che si distaccasse da quella della piccola Peugeot. A tale scopo vennero apportate anche alcune modifiche esterne, come per esempio ai fari anteriori. L'embrione di progetto inizialmente basato sul pianale della Fiat 127 venne in seguito utilizzato, nel 1982, per produrre un'altra vettura Citro\u00ebn in collaborazione con la casa rumena Oltcit, la Axel.\nDebutto.\nPresentata al Salone dell'automobile di Parigi del 1976, la LN fu la prima nuova vettura nata dalla Citro\u00ebn dopo essere stata acquistata dalla Peugeot.\nCaratteristiche.\nEsternamente, la parentela con la Peugeot era pi\u00f9 che evidente, ricordando in tutto e per tutto la Peugeot 104 serie Z, detta anche coup\u00e9 o pi\u00f9 semplicemente a 3 porte. Se ne differenziava principalmente per il frontale, i cui fari erano ripresi dalla Dyane e dalla Mehari, e di conseguenza erano stati ridisegnati anche gli alloggiamenti dei fari stessi. Posteriormente, mancavano inoltre le sottili prese d'aria sui montanti posteriori, presenti invece nella 104.\nIl comparto meccanico offriva le maggiori differenze, poich\u00e9 se sul piano della meccanica telaistica veniva ripreso quanto gi\u00e0 visto nella 104 (aventreno di tipo MacPherson, retrotreno a bracci tirati, impianto frenante misto, ecc.), motoristicamente la LN montava il bicilindrico 602\u00a0cm\u00b3 raffreddato ad aria derivato da quello della 2CV e gi\u00e0 montato, con tutti gli adeguamenti del caso, anche su Dyane, Ami 6 ed Ami 8. La differenza pi\u00f9 evidente tra il bicilindrico della LN e quello delle altre Citro\u00ebn che lo hanno montato stava nel tipo di accensione, che sulla LN era di tipo elettronico, mentre negli altri modelli era del tipo a bobina e ruttore. Anche dal punto di vista prestazionale, questo motore ebbe un leggero miglioramento rispetto al motore della 2CV, poich\u00e9 passava da 29 a 32 CV.\nEvoluzione.\nL'equipaggiamento ridotto al minimo e i costi ridotti all'osso fecero contenere anche il prezzo finale di listino, cos\u00ec da rendere la LN un'auto potenzialmente di buon successo commerciale. In realt\u00e0, l'opinione si divise tra i sostenitori che ne apprezzavano l'economicit\u00e0 e la modernit\u00e0 della linea, ed i detrattori, che rimasero scandalizzati dal fatto che si trattava di un incrocio tra carrozzeria Peugeot e motore Citro\u00ebn. Pertanto, i dati di vendita furono frenati in parte da questa frattura. Occorre inoltre ricordare che un terzo modello del gruppo apparve poco dopo riprendendo parte degli ingredienti, cio\u00e8 la Talbot Samba (Talbot era il marchio riesumato per sostituire Simca in seno a PSA Peugeot-Citroen) la quale presentava il pianale a passo lungo della 104 berlina declinato in carrozzeria a tre porte, con fiancate specifiche e una lunghezza maggiore di circa 12cm, nonch\u00e9 unica delle tre vetture realizzata anche in versione cabriolet.\nIn ogni caso, la commercializzazione fu avviata all'inizio del 1977, con sito di produzione ubicato presso lo stabilimento di Forest. Durante lo stesso anno venne introdotta la LN Entreprise, ossia una \"LN\" in versione van, senza divanetto posteriore.\nNell'autunno del 1978 per l'Anno-Modello 1979, venne presentata la LNA; quasi identica nell'estetica alla LN, era per\u00f2 equipaggiata con un motore bicilindrico di 652\u00a0cm\u00b3 (lo stesso che equipaggiava la contemporanea Visa), sempre ad accensione elettronica. Tale motore erogava 36 CV ed era un'evoluzione del vecchio bicilindrico da 602\u00a0cm\u00b3. La \"LNA\" non and\u00f2 tuttavia a sostituire la \"LN\", ma le si affianc\u00f2 per poco pi\u00f9 di un anno.\nNel 1980 la \"LN\" venne tolta dai listini, lasciando la \"LNA\" come unica esponente della gamma: per l'occasione, vi furono anche lievissimi aggiornamenti estetici, il pi\u00f9 evidente dei quali fu nel colore degli indicatori di direzione, passato da bianco ad arancione. Ma la difficile situazione economica in cui si trovava il Gruppo PSA tra la fine degli anni settanta e l'inizio degli anni ottanta port\u00f2 a dover prendere decisioni difficili ed alla fine di quello stesso 1980, lo stabilimento di Forest venne chiuso, spostando altrove la produzione della \"LNA\".\nNel 1981 un nuovo aggiornamento introdusse il lunotto termico, il retrovisore interno a due posizioni, un nuovo radiatore maggiorato e nuovi retrovisori esterni. Fu anche introdotta la LNA Club, dotata di predisposizione per l'autoradio e riconoscibile esternamente solo per le scritte identificative.\nUn altro lievissimo aggiornamento a fine 1982 introdusse una nuova motorizzazione di origine Peugeot, appartenente alla serie X: si trattava del motore da 1124\u00a0cm\u00b3 (LNA 11E e LNA 11RE). In questa motorizzazione, la LNA miglior\u00f2 nettamente le prestazioni, arrivando a 145\u00a0km/h di punta massima grazie ai 50 CV di potenza massima. La nuova motorizzazione era a quattro cilindri e raffreddata ad acqua. Le \"LNA 11E\" ed \"11RE\" si posizionarono quindi al top della gamma, lasciando la versione con bicilindrico a fare da entry model. Rimasero invece inalterate la sua praticit\u00e0 d'utilizzo e la sua elevata economia di esercizio, nonch\u00e9 il prezzo di listino sempre molto concorrenziale. Per i mercati francese ed italiano venne anche introdotta una versione intermedia, la LNA 10E, spinta anch'essa da un motore di origine Peugeot, in questo caso da 954\u00a0cm\u00b3, con potenza massima di 45 CV.\nNel 1983 vennero introdotte le serie speciali Cannelle e Prisu, mentre la gamma intera ricevette nuovi paraurti in plastica, nuovi inserti laterali sempre in plastica, fari posteriori pi\u00f9 grandi e mutuati dalla 104 3 porte anch'essa aggiornata, un tergicristallo a due velocit\u00e0 e, nella versione di punta, anche il divanetto posteriore frazionabile. A questo punto le differenze tra la 104 a 3 porte e la LNA divennero davvero minime e si limitavano esteriormente al solo logo delle due Case. Nel frattempo, come gi\u00e0 scritto, da un anno era stata introdotta una terza \"cugina\", vale a dire la Talbot Samba, anch'essa accompagnata da un tiepido successo commerciale, ma che in compenso proponeva un'abitabilit\u00e0 posteriore migliorata data la significativa differenza in lunghezza, oltre alla variante cabriolet rispetto alle altre due. La presenza della \"Samba\" fu un altro motivo che limit\u00f2 ulteriormente le vendite della LNA, complice anche la gamma pi\u00f9 completa.\nNel 1984, la LNA 11RE ricevette un nuovo cambio con rapporti modificati e fu ribattezzata LNA 11RS.\nLa produzione della \"LNA\" cess\u00f2 nel mese di luglio del 1986 con la presentazione della nuova AX, che and\u00f2 a sostituire anche la pi\u00f9 grande \"Visa\".\nModelli Speciali.\nNel 1982 fu presentato il modello speciale LNA Marina, ovvero la variante cabriolet che fu prodotta dal carrozziere francese \"Bertin\" in soli 20 esemplari. Questo modello, tra l'altro, anticip\u00f2 molte soluzioni stilistiche poi adottate dalla \"Talbot Samba Cabriolet\" che debutt\u00f2 in seguito.\nRiepilogo caratteristiche.\nDi seguito vengono riepilogate le caratteristiche delle varie versioni previste per la gamma \"LN/LNA\":"}
{"id": "467232", "revid": "767487", "url": "https://it.wikipedia.org/wiki?curid=467232", "title": "Pearl Jam (album)", "text": "Pearl Jam \u00e8 l'ottavo album del gruppo grunge/alternative rock statunitense Pearl Jam, pubblicato il 2 maggio 2006 per la J Records. Conosciuto anche come \"The Avocado Album\" per via della foto della Persea americana (avocado) presente sia sulla fronte che sul retro della copertina."}
{"id": "467234", "revid": "92723", "url": "https://it.wikipedia.org/wiki?curid=467234", "title": "La Coruna", "text": ""}
{"id": "467239", "revid": "1564499", "url": "https://it.wikipedia.org/wiki?curid=467239", "title": "Riti settennali di penitenza in onore dell'Assunta", "text": "Ogni sette anni, a partire dal primo luned\u00ec successivo al 15 agosto e sino alla domenica seguente, a Guardia Sanframondi in provincia di Benevento, si tengono i tradizionali riti settennali di penitenza in onore dell'Assunta.\nL'ultima manifestazione si \u00e8 tenuta nell'agosto 2017 e precisamente da luned\u00ec 21 a domenica 27, la prossima invece si terr\u00e0 dal 19 al 25 agosto 2024.\nDescrizione.\nDurante la settimana dei Riti i diversi rioni del comune (Croce, Portella, Fontanella e Piazza) si alternano nei cortei dei \"misteri\", vere e proprie scene raffiguranti episodi dell'antico e del nuovo Testamento o inerenti alla vita di Santi o dei principi morali. Ogni rione ne rappresenta alcuni ed ha un proprio coro che durante il corteo canta degli inni alla Vergine.\nIl sabato vi \u00e8 un momento di grande commozione consistente nell'apertura della lastra della nicchia dove \u00e8 custodita l'antica statua lignea della Madonna Assunta, nel Santuario omonimo. L'apertura avviene dopo aver inserito tre chiavi in altrettante serrature, ad opera del Sindaco, del Parroco e del decano delle Deputazioni Rionali (Comitati Rionali). Prima vi \u00e8 la processione di penitenza del clero e delle associazioni cattoliche, preceduta da una croce nuda. Dal 1960 questa processione \u00e8 presieduta dal Vescovo Diocesano, il quale vi partecipa in nigris, cio\u00e8 senza insegne episcopali.\nLa domenica vi \u00e8 la processione generale, guidata dal Vescovo e dal Parroco, con la partecipazione del clero, dei \"misteri\" dei quattro rioni e della popolazione, durante la quale viene portata fra le strade del paese la statua della Madonna, arricchita dall'oro e dagli \"ex voto\" offerti dai fedeli nel corso dei secoli. La scultura viene portata dai sacerdoti sino all'uscio del Santuario, per essere poi successivamente portata per le vie del paese dai cittadini che si sono proposti. I flagellanti e battenti, uomini incappucciati che si percuotono ripetutamente il petto con delle \"spugne\" appuntite, sono l'ultimo \"mistero\" del Rione Croce, definito \"San Girolamo Penitente\" Si allontaneranno, singolarmente, per i vicoli del centro storico dopo l'incontro con la Madonna in Piazza; Si ritroveranno, singolarmente, in Via Fontanella per immettersi nel corteo processionale.\nStoria.\nLe origini storiche di questa tradizione sono incerte e secondo alcuni deriverebbero da culti pagani precristiani; altri storici invece si rifanno al medioevo quando nel 1260 Raniero Fasani part\u00ec da Perugia in processione con dei \"disciplinati\" portandoli in tutta Europa.\nIl documento storico pi\u00f9 antico inerente ai riti settennali di Guardia Sanframondi risale per\u00f2 al 1620 anno in cui dopo una grave carestia la popolazione decise di portare in processione la Madonna Assunta, processione regolata successivamente da un vero e proprio contratto stipulato fra gli eletti dell'Universitas ed i Padri di San Filippo Neri il 23 maggio 1654.\nRiti simili a quelli di Guardia sono comuni anche ad alcuni paesi limitrofi ed alcune manifestazioni simili si svolgono infatti a San Lorenzo Maggiore con la processione del venerdi santo con i battenti a sangue.\nDa un atto del marzo 1702 conservato nella Curia diocesana di Cerreto Sannita si apprende che nelle processioni, i confratelli della Madonna del Pianto di Cerreto Sannita, usano vestire il sacco con il cappuccio per battersi e mortificarsi con la frusta o con la disciplina.\nI rioni e le chiese.\nNello svolgimento della manifestazione dei riti settennali un ruolo importante \u00e8 riservato ai rioni di Guardia Sanframondi ed alle loro chiese:"}
{"id": "467241", "revid": "1005847", "url": "https://it.wikipedia.org/wiki?curid=467241", "title": "Partito Popolare Repubblicano", "text": "Il Partito Popolare Repubblicano (in turco Cumhuriyet Halk Partisi, sigla CHP) \u00e8 il pi\u00f9 antico partito politico della Turchia. Erede del kemalismo, rappresenta la principale forza politica laica e socialdemocratica del Paese.\nStoria.\nLe origini.\nIl partito nasce ufficialmente il 9 settembre 1923 con il nome di Partito del Popolo (\"Halk F\u0131rkas\u0131\"), in seguito alle elezioni tenutesi per il rinnovo del Parlamento, nel maggio 1923. L'organizzazione raccoglieva quelli che erano stati gli appartenenti al primo gruppo parlamentare del neonato Parlamento di Ankara, la fazione pi\u00f9 vicina alle posizioni del generale Mustafa Kemal (Atat\u00fcrk), primo presidente della Turchia.\nL'era di Kemal Atat\u00fcrk (1923-1938).\nIl CHP rimase l'unico partito della scena politica turca tra il 1925 e il 1946, con rare eccezioni. A seguito di un dibattito parlamentare riguardante la questione dei greci musulmani, nella primavera del 1924 H\u00fcseyin Rauf Orbay insieme ad altri 32 deputati, abbandona il Partito del Popolo per fondare il Partito Progressista Repubblicano (\"Terakkiperver Cumhuriyet F\u0131rkas\u0131\"). Allora il Partito del Popolo cambia nome in Partito Repubblicano del Popolo (\"Cumhuriyet Halk F\u0131rkas\u0131\"), nomenclatura che rimarr\u00e0 invariata fino al 1935, quando il termine di origine araba \"F\u0131rka\" verr\u00e0 sostituito con quello di \"Parti\", nell'ambito della riforma linguistica voluta da Mustafa Kemal Atat\u00fcrk.\nCon l'introduzione della Legge sul Mantenimento dell'Ordine Pubblico, nel 1925, la magistratura ordina la chiusura del Partito Progressista Repubblicano. Dal 1925 al 1946 totale fu l'identificazione tra Partito Repubblicano del Popolo e Repubblica turca. Durante il Congresso del partito del 1931 la Turchia fu dichiarata repubblica a partito unico, e nel congresso del 1936 \u0130smet \u0130n\u00f6n\u00fc dichiarer\u00e0 l'identificazione tra Stato e Partito come politica ufficiale della Repubblica.\nCon il partito appiattito sulle posizioni del leader Mustafa Kemal Atat\u00fcrk, la storia dei primi anni del partito coincide sostanzialmente con quella della giovane Repubblica Turca. Sono questi gli anni in cui si definisce l'ideologia del partito, che pi\u00f9 che essere formulata organicamente \u00e8 ricavata indirettamente dalle posizioni sostenute da Kemal. La dottrina ufficiale del partito si identificher\u00e0 con quella Kemalista, e le cosiddette sei frecce (repubblicanesimo, nazionalismo, laicismo, populismo, rivoluzionarismo e statalismo) verranno assunte come simbolo del partito, a ricordare i sei principi cardine della dottrina.\nL'avvento di \u0130n\u00f6n\u00fc e del multipartitismo.\nAd Atat\u00fcrk succede \u0130smet \u0130n\u00f6n\u00fc, tanto alla presidenza del partito, quanto a quella della nazione, che nel 1946 introduce nel Paese le prime elezioni in regime di multipartitismo. Il CHP riporta una schiacciante vittoria: si aggiudica il 70% dei voti e ben 396 seggi su 465, grazie ad un sistema elettorale maggioritario in circoscrizioni plurinominali. Dubbi sono stati espressi riguardo alla regolarit\u00e0 di questa tornata elettorale.\nAlle successive elezioni del 1950 per la prima volta dalla fondazione della Repubblica il CHP si trova all'opposizione. La stessa legge elettorale che aveva permesso la schiacciante vittoria nel 1946 questa volta favorisce il DP di Adnan Menderes. Il CHP si aggiudica il 39,45% dei voti ma soltanto 69 seggi su 487.\nDurante il congresso del 1951 nascono la sezione giovanile e la sezione femminile del partito. Sono anni duri per il partito, che dopo aver governato ininterrottamente dal 1923 si ritrova all'opposizione dopo aver incassato due pesanti sconfitte, quella delle elezioni nazionali del 1950 e quella delle elezioni amministrative tenutesi nel medesimo anno.\nIl partito si ripresenta alle urne nel 1954, registrando un calo di consensi rispetto alla precedente elezione. Il partito conquista circa il 35% delle preferenze, ottenendo 31 seggi su 535.\nDurante le elezioni del 1957 il partito riconquista una fetta consistente delle preferenze, si attesta intorno al 41%, incrementando i seggi conquistati (178).\nIl \"colpo di Stato\" del 1960 e l'avvento del proporzionale.\nCon il colpo di Stato in Turchia del 1960 i militari intervengono, e viene proposta ed approvata tramite referendum una nuova costituzione. Adnan Menderes viene incarcerato e successivamente condannato a morte e giustiziato. Il colpo di Stato porta anche una nuova legge elettorale, basata questa volta su un sistema proporzionale.\nAlla tornata elettorale del 1961 il CHP risulta primo partito con il 36,74% dei voti, ottenendo 173 seggi su 450. Il risultato \u00e8 piuttosto deludente per il CHP, che \u00e8 costretto ad un governo di coalizione con il Partito della Giustizia (\"Adalet Partisi\" o AP) di S\u00fcleyman Demirel su pressione dei militari.\nLa convivenza dei due partiti, tuttavia, non durer\u00e0 a lungo. Divisi sull'economia e sull'amnistia per gli ex-membri del Partito Democratico, i partiti sciolgono la coalizione nel 1962, dopo non essersi riusciti ad accordarsi sull'amnistia per i membri del defunto DP. \u0130n\u00f6n\u00fc creer\u00e0 dunque una nuova coalizione, appoggiandosi ai due partiti di minoranza: il Partito Nazionale dei Contadini Repubblicano (\"Cumhuriyet\u00e7i K\u00f6yl\u00fc Millet Partisi\" o CKMP) e il Partito della Nuova Turchia (\"Yeni T\u00fcrkiye Partisi\"), coalizione che si scioglier\u00e0 nel 1963, in seguito alla schiacciante vittoria del Partito della Giustizia e al conseguente ritiro dall'esecutivo dei ministri appartenenti ai partiti minori.\n\"Ortan\u0131n solu\", la svolta a sinistra.\nIl partito si presenta alle elezioni del 1965 con un nuovo programma. B\u00fclent Ecevit e Turhan Feyzio\u011flu propongono una svolta a sinistra, per intercettare i voti del basso proletariato. La nuova posizione del partito \u00e8 definita da Ecevit \"Ortan\u0131n solu\", la sinistra del centro. \nCon la svolta a sinistra, il partito raccoglie soltanto il 28,75% dei consensi e ottiene 134 seggi su 450.\nNel 1966, grazie all'appoggio di \u0130smet \u0130n\u00f6n\u00fc, Ecevit diventa segretario generale del partito.\nUna mozione fatta approvare dal nuovo segretario Ecevit, al fine di conferire maggiori poteri al direttivo centrale del partito porta 73 membri del partito, guidati da Feyzio\u011flu, a radunarsi nel neonato Partito della Fiducia (\"G\u00fcven Partisi\").\nNelle elezioni locali del 1968 il partito aumenta i consensi, ma gli entusiasmi vengono subito frenati dallo scarso risultato ottenuto alle elezioni nazionali del 1969, 27,73% delle preferenze e 143 seggi.\nCon il colpo di stato del 1971 i militari intervengono per la seconda volta, sciogliendo il governo guidato da S\u00fcleyman Demirel; seguono due anni di governi tecnici con l'innesto di politici provenienti dalle file del Partito della Fiducia e dallo schieramento che fa capo a Demirel. Il CHP si spaccher\u00e0 tra una fazione ostile e una favorevole al governo filo-militare.\nNel maggio del 1972, dopo un convulso congresso, Ecevit diventa presidente del partito. \u0130smet \u0130n\u00f6n\u00fc lascer\u00e0 il partito che aveva contribuito a fondare 50 anni prima.\nNell'ottobre del 1973 si tengono nuove elezioni. A sorpresa il CHP diventa il partito di maggioranza, raccogliendo il 33,29% delle preferenze e 185 seggi.\nInaspettatamente Ecevit forma un governo con l'appoggio del Partito del Benessere nazionale (\"Milli Selamet Partisi\" o MSP) di Necmettin Erbakan.\nNel 1974 grazie alla popolarit\u00e0 ottenuta in seguito alla gestione della crisi di Cipro Ecevit ritenne opportuno rassegnare le dimissioni e provare ad ottenere la maggioranza assoluta. Non aveva fatto i conti per\u00f2 con Demirel e i partiti di minoranza, in grado di formare un governo grazie alla lottizzazione dei ministeri, in grado di traghettare il paese fino alle elezioni del 1977.\nAlle elezioni del 1977 il CHP ottiene il miglior risultato di sempre. Grazie alla forte popolarit\u00e0 personale del presidente del partito Ecevit raggiunge il 41,39% e ottiene 213 seggi.\nL'impossibilit\u00e0 di formare un governo di coalizione port\u00f2 di nuovo il CHP all'opposizione. S\u00fcleyman Demirel form\u00f2 un nuovo governo di coalizione, che per\u00f2 venne meno pochi mesi dopo le elezioni, a causa di defezioni interne al Partito della Giustizia. Ecevit fu cos\u00ec incaricato nel gennaio 1978 di formare un nuovo governo, composto da membri del CHP e da tecnici. Il governo, in una situazione particolarmente convulsa in tutto il paese, si dimetter\u00e0 nell'ottobre del 1979, dopo un enorme calo di consenso nelle elezioni per il rinnovo del Senato.\nDalla fine della Seconda Repubblica.\nIl 12 settembre 1980 i militari tornarono al potere con un altro colpo di stato. Le garanzie e le immunit\u00e0 parlamentari vennero sospese, cos\u00ec come i partiti politici. Il 16 ottobre del 1982 i partiti politici furono sciolti e i loro beni confiscati. In questa occasione gli archivi storici del partito vennero sequestrati, cos\u00ec come accadde negli anni 50 per opera dell'AP. Gli archivi non verranno mai recuperati.\nNel 1983 con il ritorno alla democrazia i suoi militanti aderirono a un partito socialdemocratico, il \"Sosyaldemokrat Halk\u00e7\u0131 Parti\", fino al 1992, quando fu rifondato il CHP.\nIl CHP torn\u00f2 a competere nelle elezioni del 1995. Il nuovo sistema prevedeva un doppio sbarramento (10% su base nazionale e 15% su base locale), che il CHP super\u00f2 a malapena. Il partito, guidato da qui in avanti da Deniz Baykal, ottenne il 10,71% e 49 seggi.\nDurante le elezioni del 1999 il partito non riusc\u00ec a superare la soglia di sbarramento. Baykal, accusato il colpo, rassegn\u00f2 le dimissioni. Il partito pass\u00f2 cos\u00ec nelle mani di Altan \u00d6ymen, ma gi\u00e0 l'anno successivo Baykal torn\u00f2 a dirigere il partito.\nAlle elezioni del 2002, solo due partiti sono riusciti a superare lo sbarramento del 10%: il Partito per la Giustizia e lo Sviluppo e il CHP, che ha raccolto il 19,41% dei voti e 177 seggi.\nAlle elezioni del 2007 il CHP si \u00e8 presentato insieme al DSP, ottenendo per\u00f2 solo il 20,88% dei voti e 112 seggi.\nIl 10 maggio 2010, Deniz Baykal ha annunciato le sue dimissioni da leader del partito, dopo che \u00e8 trapelata la notizia di un video clandestino su una sua relazione sessuale con Nesrin Baytok, sua segretaria personale nonch\u00e9 membro del Parlamento.\nIl 21 maggio 2010, Kemal K\u0131l\u0131\u00e7daro\u011flu viene eletto leader del partito, con 1189 voti su 1197.\nNelle elezioni del 7 giugno 2011 il CHP \u00e8 stato il secondo partito pi\u00f9 votato (dopo l'AKP di Erdo\u011fan ottenendo il 25,98% dei consensi e 135 seggi su 550.\nElettorato.\nIl CHP trae gran parte del suo consenso dalla componente laica del paese, dai professionisti, dagli accademici, dai burocrati e dalla minoranza alevita. Buona parte dei membri degli organi del partito e dei parlamentari \u00e8 infatti alevita, cos\u00ec come lo stesso leader del partito Kemal K\u0131l\u0131\u00e7daro\u011flu.\nLe roccaforti del partito sono rappresentate dai grandi centri urbani della costa egea (in particolare Smirne, Ayd\u0131n e Mu\u011fla), dalla Tracia orientale, dalla provincia di Ardahan, dalla provincia di Artvin, dalla citt\u00e0 universitaria di Eski\u015fehir e dalle regioni a maggioranza alevita (in particolare la provincia di Tunceli).\nA partire dal 2009, il partito ha preso iniziative volte ad attrarre anche la componente religiosa e conservatrice del paese, accogliendo come membri anche donne con il hijab e promettendo corsi di studio per il Corano se richiesto in ogni distretto. Il leader Kemal Kilicdaroglu ha incluso nei suoi discorsi numerosi riferimenti ai valori della religione islamica e nel 2014 ha accolto nel partito Mehmet Bekaro\u011flu, esponente della cosiddetta \"sinistra islamica\". Nel 2019, alle elezioni locali ad Istanbul, il partito ha candidato come sindaco Ekrem \u0130mamo\u011flu, musulmano praticante, che ha attratto anche il voto di molti religiosi."}
{"id": "467242", "revid": "3385371", "url": "https://it.wikipedia.org/wiki?curid=467242", "title": "Funzione di inversione di M\u00f6bius", "text": ""}
{"id": "467244", "revid": "78273", "url": "https://it.wikipedia.org/wiki?curid=467244", "title": "Abetina di Rosello", "text": ""}
{"id": "467249", "revid": "21371", "url": "https://it.wikipedia.org/wiki?curid=467249", "title": "Allahu akbar", "text": ""}
{"id": "467250", "revid": "1305772", "url": "https://it.wikipedia.org/wiki?curid=467250", "title": "Endymion", "text": "Endymion, in italiano Endimione, pu\u00f2 riferirsi a:"}
{"id": "467251", "revid": "1005847", "url": "https://it.wikipedia.org/wiki?curid=467251", "title": "Presidenti del Per\u00f9", "text": "Il presidente del Per\u00f9 \u00e8 il capo di Stato e di governo del Paese. \nI capi di Stato del Per\u00f9 dal 1821 ad oggi sono i seguenti.\nConfederazione Per\u00f9-Bolivia.\nNel 1836 il sud del Per\u00f9 si dichiar\u00f2 indipendente creando la Repubblica Sudperuviana, mentre il resto del Per\u00f9 divenne la Repubblica Nordperuviana. I due Stati si confederarono con la Repubblica di Bolivia per formare la Confederazione Per\u00f9-Bolivia, che si sciolse nel 1839. Durante questo periodo, Andr\u00e9s de Santa Cruz divenne capo di Stato della confederazione con il titolo di \"Supremo Protector\" della Confederazione Per\u00f9-Bolivia, mentre ogni Stato membro mantenne il proprio Presidente come capo del governo."}
{"id": "467253", "revid": "1543377", "url": "https://it.wikipedia.org/wiki?curid=467253", "title": "Dipartimento di Guaviare", "text": "Il dipartimento di Guaviare \u00e8 uno dei 32 dipartimenti della Colombia. Il capoluogo del dipartimento \u00e8 San Jos\u00e9 del Guaviare.\nGeografia fisica.\nIl dipartimento di Guaviare prende il nome dal fiume omonimo. \u00c8 posto nell'area centro meridionale della Colombia e confina a nord con i dipartimenti di Meta e Vichada, a ovest con il Vaup\u00e9s ed a sud con il Caquet\u00e1.\nIl dipartimento \u00e8 nato il 4 luglio del 1991.\nLa capitale San Jos\u00e9 del Guaviare \u00e8 stata fondata nel 1938.\nIn questo dipartimento, in seguito ad un'azione militare dell'esercito Colombiano, il 2 luglio 2008 \u00e8 stata liberata Ingrid Betancourt assieme ad altri quattordici detenuti dalla prigionia perpetrata loro dalle FARC per molti anni.\nSuddivisione amministrativa.\nIl dipartimento di Guaviare si compone di 4 comuni:"}
{"id": "467254", "revid": "36426", "url": "https://it.wikipedia.org/wiki?curid=467254", "title": "Maasai", "text": ""}
{"id": "467255", "revid": "1610933", "url": "https://it.wikipedia.org/wiki?curid=467255", "title": "Tapiro", "text": ""}
{"id": "467259", "revid": "1610933", "url": "https://it.wikipedia.org/wiki?curid=467259", "title": "Tapiro del Sudamerica", "text": ""}
{"id": "467267", "revid": "1610933", "url": "https://it.wikipedia.org/wiki?curid=467267", "title": "Tapiro americano", "text": ""}
{"id": "467272", "revid": "125702788", "url": "https://it.wikipedia.org/wiki?curid=467272", "title": "Liuteria", "text": "La liuteria \u00e8 l'arte della progettazione, della costruzione e del restauro di strumenti a corda ad arco (quali violini, violoncelli, viole, contrabbassi, ecc.) e a pizzico (chitarre, bassi, mandolini, ecc.). Il nome deriva dal liuto, strumento a pizzico molto usato fino all'epoca barocca. \u00c8 un'arte e tecnica artigianale rimasta quasi immutata dall'epoca classica della liuteria (XVI, XVIII secolo).\nStoria.\nDurante il Rinascimento, in Italia vi fu un gran fermento nell'attivit\u00e0 liutaria. Nella prima met\u00e0 del Cinquecento, famosa per le sue numerose botteghe fu la citt\u00e0 di Brescia, con varie botteghe, alcune delle quali risalenti alla fine del Quattrocento come quella del liutaio anonimo, \"maestro delle viole\" che riforn\u00ec di tre viole Isabella D'Este Gonzaga nel 1495, oppure quelle dei Della Corna e dei Micheli attivissime fin dai primi decenni del Cinquecento, seguita nella seconda met\u00e0 da Cremona, con Andrea Amati e i suoi figli, che ospit\u00f2 tra fine Seicento e Settecento, tra le altre, le botteghe di Antonio Stradivari e Giuseppe Guarneri del Ges\u00f9, probabilmente i pi\u00f9 grandi liutai della storia assieme ai bresciani Gasparo da Sal\u00f2 e Giovanni Paolo Maggini, attivi questi ultimi da 80 a 50 anni prima. Da Brescia e Cremona, ma anche da centri come F\u00fcssen e Lione la liuteria definita moderna, per la sua tecnica costruttiva nuova, si irradi\u00f2 in tutta Europa dando luogo alle varie scuole nazionali.\nProduzione.\nEsistono industrie produttrici di strumenti che affidano la costruzione dei loro prodotti alla catena di montaggio, risparmiando sui costi della produzione seriale e producendo cos\u00ec strumenti a basso prezzo. Ciononostante la liuteria rimane una delle poche arti a preservare la tradizionale lavorazione manuale per la produzione di strumenti ad alto livello.\nGli strumenti di liuteria hanno prezzi di norma notevolmente superiori rispetto a quelli di produzione industriale ma la qualit\u00e0 sonora e la finitura dello strumento artigianale sono proporzionalmente di livello nettamente superiore. La produzione artigianale permette inoltre varie personalizzazioni, impossibili nella produzione seriale. Gli strumenti di produzione industriale vengono generalmente usati solo nei primi anni di studio, non essendo possibile con essi riuscire ad eseguire adeguatamente brani impegnativi tecnicamente e musicalmente.\nIn alcune citt\u00e0 d'Europa, come Cremona in Italia, Granada in Spagna o Mirecourt in Francia la liuteria \u00e8 un settore importante e tradizionale dell'economia locale.\nNel 2012 la cultura della liuteria tradizionale cremonese \u00e8 stata iscritta nella lista rappresentativa del patrimonio culturale immateriale dell'UNESCO\nLiutai.\nLiutai del periodo classico nella storia della liuteria (XVI - XVIII secolo):\nLiutai nella liuteria moderna (XIX - XX secolo):\nLiutai contemporanei:"}
{"id": "467279", "revid": "1543377", "url": "https://it.wikipedia.org/wiki?curid=467279", "title": "Whatever People Say I Am, That's What I'm Not", "text": "Whatever People Say I Am, That's What I'm Not \u00e8 il primo album del gruppo britannico Arctic Monkeys, pubblicato nel gennaio 2006. Prima della sua uscita sono stati pubblicati tre singoli.\nIl disco.\nL'album detiene il record del maggior numero di copie vendute per un album di debutto, con 364.000 copie vendute solo nella prima settimana, superando cos\u00ec dopo 11 anni il record degli Elastica con l'omonimo album ed entrando nel Guinness dei primati.\nLa rivista musicale Rolling Stone ha piazzato l'album alla 41\u00aa posizione nella lista dei 100 migliori album degli anni 2000.\nLa rivista musicale NME ha piazzato l'album alla 4\u00aa posizione dei 100 migliori album dello stesso decennio.\nIl disco ha ricevuto sei dischi di platino in UK, un altro in Australia e quattro dischi d'oro rispettivamente in Canada, Danimarca, Giappone e Nuova Zelanda."}
{"id": "467285", "revid": "125883925", "url": "https://it.wikipedia.org/wiki?curid=467285", "title": "Nickelodeon (Italia)", "text": "Nickelodeon (abbreviato in Nick) \u00e8 un canale televisivo a pagamento italiano edito da Paramount Networks Italia. \u00c8 visibile alle numerazioni 605 e 606 (Nickelodeon +1) di Sky Italia con il pacchetto \"Sky Kids\".\nDal 2004 al 2015 lo speaker ufficiale di Nickelodeon \u00e8 stato Marco De Domenico. Dal 2015 lo speaker ufficiale \u00e8 il doppiatore Andrea Oldani.\nStoria.\nLe produzioni Nickelodeon arrivarono in Italia nel 1997, quando RaiSat 2 (e poi RaiSat Ragazzi) inizi\u00f2 a trasmetterle per 3 ore al giorno.\nIl 1\u00ba novembre 2004 Nickelodeon cominci\u00f2 le proprie trasmissioni sul canale 604 della piattaforma Sky, dividendo il proprio spazio con Paramount Comedy (il canale per bambini trasmetteva dalle 06:00 alle 20:00, mentre quello d'intrattenimento dalle 20:00 fino alle 06:00). Successivamente vennero ricoperte anche le ore mancanti assegnate a Paramount Comedy, diventando cos\u00ec due canali autonomi.\nIl canale, inizialmente propriet\u00e0 di MTV Italia S.r.l., inizi\u00f2 a trasmettere serie animate originali gi\u00e0 conosciute in Italia come \"SpongeBob\", \"Rugrats\", \"Due fantagenitori\" ed altre nuove e di successo come \"Avatar - La leggenda di Aang\", oltre a telefilm per ragazzi come \"Drake &amp; Josh\", \"iCarly\", \"Ned - Scuola di sopravvivenza\" e \"Zoey 101\". Inoltre, comincia a produrre programmi italiani come \"Stranick\" (contenitore pomeridiano condotto da 4 ragazzi che cesser\u00e0 di esistere pochi anni dopo) e ad importare dall'estero i \"Kids' Choice Awards\".\nNel 2009 il canale sub\u00ec un restyling alle proprie grafiche e il 31 luglio venne lanciato Nick Jr., che ne eredit\u00f2 la programmazione prescolare; sempre in questa data, al canale 605 di Sky, venne lanciato Nickelodeon +1, che ritrasmette i programmi di Nickelodeon un'ora dopo.\nIl 1\u00ba aprile 2010 il canale sub\u00ec un nuovo restyling, rinnovando il logo e le grafiche adattandosi alla versione americana. Sempre in questa data, Nickelodeon e Nickelodeon +1 iniziarono a trasmettere alcuni programmi nel formato panoramico .\nIl 4 luglio 2011 Nickelodeon e Nickelodeon +1 cambiarono numerazione su Sky, passando rispettivamente ai canali 605 e 606 della piattaforma.\nDal 9 settembre 2013 tutta la programmazione di Nickelodeon e del suo timeshift +1 viene trasmessa in . Inoltre, sempre in questa data, vennero rinnovate le grafiche di rete.\nIl 4 dicembre 2015 viene lanciato TeenNick al canale 620 di Sky, ereditando gran parte della programmazione per ragazzi di Nickelodeon, che inizia a trasmettere un maggior numero di serie animate.\nIl 26 giugno 2017 le grafiche del canale subiscono un restyling, uniformandosi alle versioni internazionali, mentre il logo, pur rimanendo invariato, assume una nuova animazione e grandezza.\nIn seguito alla chiusura di TeenNick, avvenuta il 2 maggio 2020, Nickelodeon ne eredita parte della programmazione."}
{"id": "467286", "revid": "289247", "url": "https://it.wikipedia.org/wiki?curid=467286", "title": "Rita Lotti", "text": ""}
{"id": "467287", "revid": "124254694", "url": "https://it.wikipedia.org/wiki?curid=467287", "title": "MTV Hits (Italia)", "text": "MTV Hits era un canale televisivo a pagamento prodotto da MTV Italia S.r.l. e dedicato alla trasmissione degli ultimi videoclip musicali di successo. Il canale inizi\u00f2 le trasmissioni il 28 agosto 2003 sulla piattaforma satellitare Sky Italia al canale 704. MTV Hits ha cessato le trasmissioni il 1\u00ba agosto 2015, lasciando il posto alla versione britannica. Il 2 maggio 2020 anche la versione britannica di MTV Hits lascia definitivamente Sky Italia."}
{"id": "467290", "revid": "1846411", "url": "https://it.wikipedia.org/wiki?curid=467290", "title": "MTV Brand New", "text": "MTV Brand New \u00e8 stato un canale televisivo a pagamento prodotto da MTV Italia e dedicato alla musica alternativa e di nicchia.\nStoria.\nIl canale ha iniziato le trasmissioni il 14 settembre 2003 (a due settimane di distanza dall'altra emittente MTV Hits) sulla piattaforma satellitare Sky al canale 706.\nSu MTV Brand New trovavano spazio tutti i generi musicali pi\u00f9 innovativi e di nicchia: indie, electronica, metal, cutting-edge, ambient, shoegazer, trip hop, dub, big beat e cos\u00ec via. Numerosi i programmi musicali tematici che trovavano spazio nel palinsesto dell'emittente, che contribuiscono ad arricchire la gi\u00e0 ottima offerta musicale di base.\nIl palinsesto dell'emittente proponeva regolarmente anche concerti, documentari sui gruppi di culto nella scena indie e alcune produzioni importate dalla versione oltreoceano di MTV, come il cartone animato ormai leggendario Beavis &amp; Butthead, che veniva trasmesso settimanalmente in lingua originale e sottotitolato in italiano.\nA distanza di pi\u00f9 di sette anni dal lancio, il 10 gennaio 2011 MTV Brand New ha cessato definitivamente le proprie trasmissioni ed \u00e8 stato rimpiazzato dalla versione inglese di MTV Rocks, la quale programmazione per\u00f2 non copre tutti i generi che MTV Brand New offriva ai suoi telespettatori."}
{"id": "467294", "revid": "110157", "url": "https://it.wikipedia.org/wiki?curid=467294", "title": "Museo di storia naturale sezione di botanica", "text": "Il Museo di Botanica a Firenze, si trova in via Giorgio La Pira ed \u00e8 il pi\u00f9 grande del genere in Italia. \u00c8 una delle sei sezioni del Museo di Storia Naturale di Firenze ed \u00e8 attualmente visitabile solo su richiesta. Ospita diversi erbari, uno dei quali risale addirittura al XVI secolo, nonch\u00e9 una ricca collezione di modelli in cera di piante e frutta e una ricca xiloteca. L'erbario tropicale raccoglie la pi\u00f9 importante collezione al mondo di esemplari originari di Etiopia e Somalia. Vi sono inoltre conservate alcuni esempi unici al mondo di piante estinte, come quelle delle zone paludose della Toscana, prima delle bonifiche del XIX secolo. Annesso al museo \u00e8 presente l'istituto scientifico dell'Erbario Centrale Italiano.\nMuseo di storia naturale.\nLe altre sezioni del Museo di Storia Naturale di Firenze sono:"}
{"id": "467295", "revid": "301422", "url": "https://it.wikipedia.org/wiki?curid=467295", "title": "Lucio Elio Seiano", "text": ""}
{"id": "467296", "revid": "12582", "url": "https://it.wikipedia.org/wiki?curid=467296", "title": "Co-generazione", "text": ""}
{"id": "467300", "revid": "834", "url": "https://it.wikipedia.org/wiki?curid=467300", "title": "Pve", "text": ""}
{"id": "467302", "revid": "709565", "url": "https://it.wikipedia.org/wiki?curid=467302", "title": "Player versus environment", "text": "Player versus environment, abbreviato in PvE, in inglese letteralmente \"giocatore contro l'ambiente\", \u00e8 un termine usato nei videogiochi multigiocatore per indicare uno stile di gioco in cui il personaggio controllato dal giocatore combatte contro gli avversari controllati dal computer, piuttosto che contro gli altri giocatori, sebbene questi siano presenti. \nViene usato anche il termine \"player versus monsters\" (PvM), \"giocatore contro i mostri\", quando gli avversari sono di questo tipo.\nIn contrapposizione al \"PvE\", il player versus player (PvP, giocatore contro giocatore) si riferisce allo scontro ed al confronto con altri personaggi giocanti.\nSpesso PvE indica la modalit\u00e0 di gioco di un gioco di ruolo in rete multigiocatore (MMORPG), legata all'interazione con le aree esplorabili, allo svolgimento delle missioni suggerite dalla trama, ed allo scontro con i nemici controllati dal computer (i \"mob\") del gioco stesso. Il PvE si pu\u00f2 discostare dalla modalit\u00e0 giocatore singolo, che \u00e8 una modalit\u00e0 di gioco offline, per la differenza derivata dall'intelligenza artificiale, che nel PvE online \u00e8 collocata in un server di gioco, oltre alla possibilit\u00e0 di giocare con pi\u00f9 persone contro il computer. \nIl PvE permette la crescita del potenziale del personaggio, nonch\u00e9 l'avanzamento nella storia stessa del gioco. Infatti, gran parte dei giochi online presentano un gameplay incentrato nelle prime fasi di gioco su una struttura prettamente PvE, soprattutto perch\u00e9 i nemici possono essere bilanciati per livelli di difficolt\u00e0 in base all'esperienza del videogiocatore. Inoltre la trama del videogioco tende a svilupparsi in ambito PvE, grazie all'introduzione di storie e avventure, come i Mob, bilanciate sia in difficolt\u00e0 che per i premi.\nL'acronimo PvE si pu\u00f2 allargare anche ad altri tipi di videogioco: oltre ai MMORPG il PvE \u00e8 presente nei videogiochi MMORTS, strategici in tempo reale e nei videogiochi MMORPS, sparatutto in soggettiva e oggettiva dove solitamente i nemici vengono denominati bot al posto di mob. Inoltre, anche nei pi\u00f9 semplici giochi da tavolo e d'azzardo online possono essere presenti \"giocatori\" controllati da un computer.\nIl \"PvE\" pu\u00f2 essere di due tipi: solo e cooperativo (\"co-op\"). Il solo \u00e8 una modalit\u00e0 PvE dove il giocatore deve avanzare nella sua missione, completando gli obiettivi senza l'aiuto di nessuno e prevalententemente combattendo contro il computer. La modalit\u00e0 in co-op \u00e8 un PvE basato sulla presenza di altri videogiocatori che si aiutano a vicenda per completare le missioni. La squadra in \"gergo\" dei videogiocatori prende nome di \"party\" nel caso di un MMORPG e di \"team\" nel caso di un MMORPS."}
{"id": "467304", "revid": "943256", "url": "https://it.wikipedia.org/wiki?curid=467304", "title": "Filippo Vadi", "text": "Fu governatore di Reggio nel 1457 e in seguito, consigliere del Duca Borso d'Este nel Ducato di Ferrara. Il medaglista veneziano Giovanni Bold\u00f9 coni\u00f3 nel 1457 una medaglia commemorativa per il Vadi, ove sul dritto e sul rovescio si evincono la sua laurea in medicina e le sue doti di Magister Scrima. Prima del 1487 scrisse un trattato di tecnica schermitoria dedicato ai duchi di Urbino, \"De arte gladiatoria dimicandi\". Presentato in quel periodo alla corte urbinate da Benedetto Vadi di Fossombrone, dottore in legge e giureconsulto dei duchi dal 1480 al 1516, sotto Guidobaldo da Montefeltro e successivamente sotto Francesco Maria I della Rovere.\nLa tecnica di Filippo Vadi riguardava primariamente la spada a due mani, ovvero, come si diceva all'epoca, la \"spada da doi mani\".\nLe illustrazioni e le tecniche presenti nel trattato che egli fosse influenzato dall'opera di Fiore dei Liberi, autore del \"Flos duellatorum\".\nIl manoscritto del Vadi \u00e8 oggi conservato presso la Biblioteca nazionale di Roma."}
{"id": "467305", "revid": "73338", "url": "https://it.wikipedia.org/wiki?curid=467305", "title": "Priorato di Sion", "text": "Il Priorato di Sion (in francese \"Prieur\u00e9 de Sion\") \u00e8 un'associazione fondata il 7 maggio 1956 ad Annemasse da Pierre Plantard come parte di una bufala. Nonostante il priorato sia frutto di pura invenzione in molte teorie del complotto compare come qualcosa di realmente esistito e di origine molto antica.\nStoria.\nIl \"Priorato di Sion - C.I.R.C.U.I.T. (Cavalleria di Istituzione e Regola Cattolica e di Unione Indipendente Tradizionalista)\" venne fondato il 7 maggio 1956 ad Annemasse da Pierre Plantard (1920\u20132000), un disegnatore francese. In base all'articolo III.c dello statuto originale del Priorato di Sion, l'associazione prendeva il nome da una vicina montagna, chiamata Sion, nei pressi della cittadina francese di Annemasse (niente a che vedere dunque con il pi\u00f9 noto monte Sion in Israele). Questa associazione si dedicava, tramite un suo giornale intitolato \"Circuit\", ad opporsi alla borghesizzazione della regione. L'associazione aveva sede nell'abitazione di Plantard stesso ad Annemasse, ed era stata registrata ufficialmente alla sotto-prefettura di Saint-Julien-en-Genevois il 7 maggio 1956 da Andr\u00e9 Bonhomme e Pierre Plantard, come prevedeva la legge francese. Venne sciolto in un periodo successivo all'ottobre 1956, ma rivitalizzato in modo intermittente da Plantard tra il 1962 e il 1993, come loggia iniziatica, con la speranza che sarebbe diventato un'avanguardia dedicata alla restaurazione della cavalleria e della monarchia in Francia, per portare avanti le sue false pretese al trono di Francia.\nL'associazione inizi\u00f2 a produrre in questo periodo tutta una serie di documenti, spesso di distribuzione limitata e stampati in proprio. Gli argomenti erano i pi\u00f9 generici, ma in tutti v'erano inseriti riferimenti, pi\u00f9 o meno espliciti, a un presunto passato millenario del Priorato; molti di questi documenti inoltre ricollegavano questo misterioso passato alla figura di B\u00e9renger Sauni\u00e8re (curato di Rennes-le-Ch\u00e2teau morto nel 1917). I documenti furono depositati alla Biblioth\u00e8que Nationale di Parigi sotto vari pseudonimi.\n\u00c8 pi\u00f9 o meno dello stesso periodo la pubblicazione de \"Le tr\u00e8sor maudit\" (\"Il tesoro maledetto\"), un romanzo \"best seller\" francese scritto da G\u00e9rard de S\u00e8de in cui si afferma che Sauni\u00e8re avesse trovato delle misteriose pergamene da cui sarebbero provenute le sue misteriose ricchezze tanto a lungo discusse. L'apparente coincidenza fa pensare che vi sia stato qualche legame tra lo scrittore Sed\u00e8 e Pierre Plantard, su cui per\u00f2 i due personaggi si tengono molto sul vago.\nIl mistero attir\u00f2 l'attenzione dei media e un produttore televisivo della BBC, Henry Lincoln, dopo varie ricerche assieme a Richard Leigh e Michael Baigent, riscopr\u00ec i vari documenti relativi al Priorato. Ritenendoli autentici i tre, basandosi in particolare su un manoscritto, \"Les Dossiers secrets de Henri Lobineau\" (scritto in realt\u00e0 dallo stesso Pierre Plantard), pubblicarono i loro risultati in un libro, \"Il Santo Graal\" (\"The Holy Blood and The Holy Grail\", 1982) in cui furono rese di pubblico dominio le pretese del Priorato, suscitando un forte interesse mediatico.\nIl libro \"Il Santo Graal\" e \"Les Dossiers secrets de Henri Lobineau\" presentano il Priorato come se fosse una societ\u00e0 vecchia di un millennio, con il compito della sopravvivenza di una linea Merovingia di re Franchi, che sarebbe sopravvissuta nell'ombra.\nTra il 1961 e il 1984 Plantard invent\u00f2 una discendenza mitica per il Priorato di Sion, sostenendo che era stato fondato a Gerusalemme, durante la prima crociata, da Goffredo di Buglione. Le ricerche condotte sui misteri di Rennes-le-Ch\u00e2teau hanno portato Michael Baigent, Richard Leigh, e Henry Lincoln a trovare lo pseudostorico \"Archivio segreto di Henri Lobineau\", compilato da \"Philippe Toscan du Plantier\", che divenne la fonte per il loro libro, nel quale riportavano delle dichiarazioni secondo cui:\nQuesti autori sostennero che gli scopi ultimi del Priorato di Sion sono:\nBaigent, Leigh e Lincoln giunsero ad una propria interpretazione dei \"Protocolli dei Savi di Sion\", che vedevano come una delle prove pi\u00f9 evidenti dell'esistenza e delle attivit\u00e0 del Priorato di Sion:\nAccettando queste ipotesi come fatti, alcuni escatologi cristiani marginali videro il Priorato di Sion come il compimento delle profezie che si trovano nell'Apocalisse e come un ulteriore prova di una cospirazione anticristiana di proporzioni epiche.\nComunque, poich\u00e9 gli storici moderni non accettano \"Holy Blood, Holy Grail\" come un serio contributo agli studi storici, tutte queste pretese sono considerate parte di teoria della cospirazione. Gli autori francesi come Franck Marie (1978), Jean-Luc Chaumeil (1979, 1984, 1992) e Pierre Jarnac (1985, 1988) non hanno mai preso sul serio Pierre Plantard e il Priorato di Sion, al contrario di Baigent, Lincoln e Leigh. Essi conclusero rapidamente che si trattava di una bufala, delineando i motivi del loro verdetto, e fornendo prove dettagliate che gli autori di \"Holy Blood\" non avevano riportato per esteso. Implicano inoltre che queste prove sono state ignorate da Baigent, Lincoln e Leigh allo scopo di sostenere la versione mitica della storia del Priorato.\nNel 1989 Pierre Plantard cerc\u00f2 senza successo di salvare la proprio reputazione e il proprio programma sostenendo che il Priorato di Sion era stato in realt\u00e0 fondato nel 1681 a Rennes-le-Chateau. Nel settembre 1993, egli sostenne che lo scomparso Roger-Patrice Pelat era stato Grande Maestro del Priorato di Sion. Pelat, morto quattro anni prima, era un amico dell'allora Presidente francese Fran\u00e7ois Mitterrand ed era al centro di uno scandalo che coinvolgeva il primo ministro francese Pierre B\u00e9r\u00e9govoy. Un tribunale francese ordin\u00f2 una perquisizione nell'abitazione di Plantard, in cui furono rinvenuti molti documenti, inclusi alcuni che proclamavano Plantard come vero re di Francia. Sotto giuramento, Plantard ammise che aveva fabbricato tutto, compreso il coinvolgimento di Pelat con il Priorato di Sion. A Plantard venne ordinato di cessare e desistere da tutte le attivit\u00e0 legate alla promozione del Priorato di Sion ed egli visse lontano dai riflettori fino alla propria morte, avvenuta a Parigi il 3 febbraio 2000.\n\u00c8 stato accertato che sia \"Les Dossiers secrets\" sia le pergamene sono documenti falsi compilati nello stesso anno 1967, e tutte le persone coinvolte nella falsificazione lo hanno ammesso, sia pure dopo qualche anno.\nDa ultimo, nel 2006 il giornalista ed esoterista Jean-Luc Chaumeil ha pubblicato la confessione del marchese Philippe de Ch\u00e9risey (1925-1985), che aveva lasciato un manoscritto sulla vicenda, \"Pierre et papier\" (\u201cPietra e carta\u201d), da pubblicare solo dopo vent'anni dalla sua morte. In esso de Ch\u00e9risey, attore di sceneggiati televisivi e appassionato di enigmistica, spiega nel dettaglio come i falsi erano stati concepiti e confezionati.\nMotto criptico.\n\"Et in Arcadia ego...\" \u00e8 il presunto motto della famiglia Plantard e del Priorato di Sion, secondo una rivendicazione apparsa per la prima volta nel 1964. \"Et in Arcadia ego\" \u00e8 una frase latina nota perch\u00e9 appare come iscrizione tombale sul dipinto classico \"Pastori in Arcadia\" (1640 circa) del pittore francese Nicolas Poussin. La frase significa letteralmente: \"Anch'io in Arcadia\"; il soggetto \u00e8 la morte, simboleggiata dal sepolcro, che cio\u00e8 non manca neanche nel mondo idilliaco dell'Arcadia.\nL'aggiunta dell'ellissi (non presente nel dipinto di Poussin), suggerisce una parola mancante. Anche se non richiesta dalla grammatica latina, \"sum\" \u00e8 una delle parole suggerite per completare la frase, che diventa: \"Anche nell'Arcadia sono io\". Inoltre, \u00e8 stato teorizzato da Richard Andrews e Paul Schellenberger che la frase completa \"Et in Arcadia ego sum\" sia un anagramma di \"Arcam Dei Tango Iesu\", che significa \"Io tocco la tomba di Dio \u2013 Ges\u00f9\". L'implicazione \u00e8 che la tomba contenga l'ossario di Ges\u00f9, figura centrale nella teologia cristiana, o che la scritta incompleta \"Et in Arcadia ego\" sia l'anagramma di un'altra frase: \"I Tego Arcana Dei\", \"Vattene, io celo i misteri di Dio\". Indipendentemente dall'accuratezza di questa straordinaria pretesa, essa non \u00e8 considerata parte della storia del dipinto di Poussin contenente la frase, che \u00e8 ben documentata.\nI \"Dossier secrets d'Henri Lobineau\".\nI \"Dossier Secrets d'Henri Lobineau\" (\"archivi segreti di Henri Lobineau\") sono un documento di 27 pagine che fu depositato presso la Biblioteca Nazionale di Francia il 27 aprile 1967. Il documento presenta parte della storia del Priorato di Sion come falsificata dal duo Pierre Plantard e Philippe de Cherisey.\nTredici delle sue 27 pagine sono state riprese da un altro documento dello stesso genere datato 1964, la \"G\u00e9n\u00e9alogie des Rois M\u00e9rovingiens et Origine des diverses Familles Fran\u00e7aises et Etrang\u00e8res de Souche M\u00e9rovingienne d'Apr\u00e8s L'Abb\u00e9 Pichon, le Docteur Herv\u00e9 et les Parchemins de l'Abb\u00e9 Sauni\u00e8re de Rennes-le-Ch\u00e2teau (Aude)\", di Henri Lobineau, contenente genealogie caserecce realizzate in copia conforme dal modello di Pierre Plantard, nel tentativo di dimostrare che discendeva dal re merovingio Dagoberto II.\nOltre quelle 13 pagine i \"Dossiers screts d'Henri Lobineau\" comprendono il seguente materiale:\nGran Maestri.\nL'ipotetico Priorato di Sion sarebbe stato retto da un \"Nautonnier\", un termine in francese antico per navigatore, che significa \"Gran Maestro\" nella loro nomenclatura esoterica interna.\nLa lista seguente di Gran Maestri deriva dai \"Dossiers secrets d'Henri Lobineau\" compilati da Pierre Plantard sotto il \"nom de plume\" di \"Philippe Toscan du Plantier\" nel 1967. Tutte le persone nominate in questa lista erano morte prima di quella data. Tutti i nomi tranne due si possono ritrovare anche in elenchi di presunti \"Imperatori\" (capi supremi) e \u201cmembri distinti\u201d dell'Antico Ordine Mistico Rosae Crucis che circolava in Francia al tempo in cui Plantard era in contatto con ambienti rosacrociani.\nLa maggior parte di coloro che sono nominati hanno in comune la fama di avere nutrito interesse per l'occulto o per le dottrine eretiche.\nI \"Dossiers Secrets\" asserivano che i Cavalieri templari condivisero sempre con il Priorato di Sion i medesimi Gran Maestri fino ad uno scisma che sarebbe occorso durante l'incidente diplomatico del \"Taglio dell'olmo\" nel 1188.\nIn seguito a tale evento i Gran Maestri del Priorato di Sion sono indicati come segue:\nUn documento posteriore, \"Le Cercle d'Ulysse\", identifica Fran\u00e7ois Ducaud-Bourget, un prete cattolico tradizionalista in vista per cui Plantard aveva lavorato come sacrestano durante la seconda guerra mondiale, come il Gran Maestro succeduto alla morte di Cocteau. Lo stesso Plantard \u00e8 in seguito identificato come il successivo Gran Maestro.\nQuando i \"Dossiers Secrets\" furono svelati come frode dai ricercatori francesi, Plantard si mise quieto. Nel corso del suo tentativo del 1989 di fare ritorno e far rivivere il Priorato di Sion, Plantard cerc\u00f2 di prendere le distanze dalla prima lista, ormai screditata, pubblicando una seconda lista di Gran Maestri del Priorato, che comprendeva i nomi del defunto Roger-Patrice Pelat e del proprio figlio Thomas Plantard de Saint-Clair:\nNel 1993 Plantard ammise che entrambe le liste erano fraudolente quando fu indagato da un giudice durante il \"caso Pelat\".\nLo scrittore Dan Brown ha riutilizzato la lista di Plantard per il gi\u00e0 citato romanzo \"Il codice Da Vinci\", modificandola e sostituendo agli ultimi due nomi quello di un personaggio della storia del romanzo, \"Jacques Sauni\u00e8re\", immaginario curatore del Museo del Louvre.\nInfluenza culturale.\nIl Priorato di Sion ha avuto diverse influenze sulla cultura popolare, non tutte completamente accurate o serie.\nIl Priorato funse da modello per l'Ordine del Grail nella collana di fumetti \"Preacher\", e pi\u00f9 alla lontana per il Millennium Group della serie televisiva \"Millennium\".\nIl Priorato gioca un ruolo importante nel romanzo di Dan Brown \"Il codice da Vinci\" del 2003, dove \u00e8 presentato come un'organizzazione segreta avente lo scopo di proteggere la verit\u00e0 e la discendenza di Cristo, che rispetta e valorizza il Femminino Sacro. Secondo tale versione (che differisce da quella di Baigent, Leigh e Lincoln), il Priorato sarebbe stato fondato da Goffredo di Buglione dopo la conquista di Gerusalemme, tra i suoi maestri vi sarebbero stati tra i pi\u00f9 grandi intellettuali e artisti (Da Vinci, Botticelli, Hugo, Newton). Il Priorato avrebbe avuto anche un braccio militare: i famosi e misteriosi Templari. Tuttavia, non avrebbe nulla a che vedere con tentativi di fondare un Sacro Impero Europeo, di abbattere e sostituire la Chiesa Cattolica Romana o con l'istituzione di un grande re di Israele, idee ispirate dall'idea dell'esistenza di un complotto internazionale giudaico, che trov\u00f2 voce su un testo scritto all'inizio del secolo e noto come \"Protocolli dei savi di Sion\". I reali scopi di quest'ordine sarebbero quelli di conservare la verit\u00e0 sulla mortalit\u00e0 di Cristo e del suo matrimonio con la Maddalena - ipotesi che troverebbero conferme nei vangeli apocrifi - e di proteggere il Santo Graal, ovvero l'ipotetica discendenza di Cristo e di Maria Maddalena."}
{"id": "467307", "revid": "1522738", "url": "https://it.wikipedia.org/wiki?curid=467307", "title": "Partito Democratico (Turchia 2007)", "text": "Il Partito Democratico (, DP) \u00e8 un partito politico turco, fondato nel 1983 come Partito della Retta Via (\"Do\u011fru Yol Partisi\", DYP). Il DYP assunse l'attuale nome nel 2007 per richiamare esplicitamente il vecchio Partito Democratico, che il DYP considera proprio predecessore.\nStoria.\nPartito della Retta Via (1983-2007).\nNel 1983 ex-esponenti del Partito Democratico, conservatore moderato creato da Adnan Menderes, fondarono il Partito della Retta Via (\"Dogru Yol Partisi\", DYP) quale alternativa al Partito Popolare Repubblicano (CHP), e il Partito della Giustizia, erede anch'esso del PD. Entrambi i partiti furono sciolti per un intervento dei militari. Il PD ed il PG, infatti, erano partiti di centro-destra, ma di istanze islamiste. La Turchia, repubblica laicista fondata da Ataturk, ha da sempre impedito la nascita di partiti apertamente filo-islamici.\nIl DYP \u00e8 stato fondato da S\u00fcleyman Demirel, per 5 volte primo ministro e 9\u00ba Presidente della Repubblica. \u00c8 stato anche il partito di Tansu \u00c7iller, prima donna a ricoprire l'incarico di primo ministro, tra il 1993 ed il 1996.\nDemirel, per evitare un ennesimo intervento militare, fondando il DYP gli diede una natura, sempre moderatamente conservatrice, ma questa volta laica. Nel 1987, il partito venne ufficialmente riconosciuto. Alle politiche del 1991 il DYP superando il partito kemalista ed il Partito della Madrepatria (ANAP) ottenne la maggioranza dei seggi ed elesse Demirel primo ministro. Nel 1996, il DYP rimase al governo in coalizione con il Partito della Madrepatria. La coalizione, per\u00f2, cess\u00f2 nel 1998 ed il DYP pass\u00f2 all'opposizione.\nNelle elezioni del 2002, vinte dal Partito per la Giustizia e lo Sviluppo (AKP), islamico-conservatore, il DYP ottenne il 9,6% dei voti. Il sistema elettorale turco, per\u00f2, ha uno sbarramento (criticato dall'Unione europea) molto alto, al 10%. Il DYP, per questo motivo, non ottenne seggi. Ci\u00f2 nonostante dal 2004 il DYP cont\u00f2 4 seggi, perch\u00e9 quattro deputati indipendenti aderirono al DYP.\nPartito Democratico (2007-presente).\nPer le politiche del 2007 il DYP mut\u00f2 il suo nome nell'attuale ed annunci\u00f2 una fusione con il Partito della Madrepatria (ANAP). I due partiti si fusero per\u00f2 solo nel 2009, salvo poi dividersi nuovamente nel 2011. Alle politiche del 2007 il DP ottenne il 6% dei voti, ma non elesse deputati sempre a causa dello sbarramento al 10%. Alle successive politiche del 2011, il DP croll\u00f2 a meno dell'1% dei consensi, senza eleggere deputati."}
{"id": "467316", "revid": "121383919", "url": "https://it.wikipedia.org/wiki?curid=467316", "title": "Trigenerazione", "text": "La trigenerazione \u00e8 un particolare campo dei sistemi di cogenerazione che, oltre a produrre energia elettrica, consente di utilizzare l'energia termica recuperata dalla trasformazione termodinamica anche per produrre energia frigorifera, ovvero fluidi refrigerati (generalmente acqua addizionata con glicole/antigelo) per il condizionamento o per i processi industriali, fino alla temperatura di -60 \u00b0C come acqua glicolata o ammoniaca liquida.\nIl processo.\nLa trasformazione dell'energia termica in energia frigorifera \u00e8 resa possibile dall'impiego del ciclo frigorifero ad assorbimento il cui funzionamento si basa su trasformazioni di stato del fluido refrigerante in combinazione con la sostanza utilizzata quale assorbente. \nLe coppie di refrigerante/assorbente usate sono:\nL'efficienza del ciclo (\"COP - coefficient of performance\"), definita come il rapporto fra energia frigorifera in uscita e l'energia termica in ingresso, varia da 0.7 a 1.3 in funzione degli stadi di riconcentrazione della soluzione, della temperatura di alimentazione, della temperatura del fluido refrigerato e della temperatura di condensazione. Nei sistemi trigenerativi, l'evoluzione delle tecnologie costruttive consente, oggi, di alimentare il ciclo con acqua calda a partire da 60 \u00b0C, vapore, gas esausti di combustione.\nPoich\u00e9 l'energia meccanica necessaria ad un ciclo a compressione di vapore, nel ciclo ad assorbimento, \u00e8 sostituita dall'energia termica, l'energia meccanica (quindi elettrica) \u00e8 limitata alla pompa del vuoto, alla pompa della soluzione e del refrigerante.\nRispetto alla generazione di sola energia elettrica, in un sistema di trigenerazione il rendimento globale aumenta perch\u00e9 viene sfruttata una maggiore percentuale del potere calorifico del combustibile; si tenga presente che le centrali termoelettriche convenzionali convertono circa un 1/3 dell'energia del combustibile in elettricit\u00e0 (il resto \u00e8 perso in calore), mentre in un impianto trigenerativo pi\u00f9 di 4/5 della stessa energia \u00e8 sfruttata visto che il calore \u00e8 recuperato direttamente (funzionamento cogenerativo) o come fonte per un ciclo frigorifero ad assorbimento (funzionamento trigenerativo).\nRispetto all'energia frigorifera i COP sono molto pi\u00f9 bassi che nei condizionatori tradizionali, ma la sorgente energetica \u00e8 il \"poco pregiato\" calore di scarto (proveniente dal processo di generazione elettrica) rispetto alla pregiata energia elettrica (migliore rendimento exergetico).\nSistemi di trigenerazione.\nI sistemi di co-trigenerazione possono essere studiati e prodotti per funzionare con qualsiasi fonte primaria di calore. Questi sistemi oggi sono tecnicamente maturi ed economicamente convenienti per poter essere adottati diffusamente, tra le molteplici configurazioni possibili si citano:\nI vantaggi.\nI principali vantaggi della trigenerazione sono:"}
{"id": "467317", "revid": "1005847", "url": "https://it.wikipedia.org/wiki?curid=467317", "title": "Deputati dell'Assemblea Costituente (Italia)", "text": "I deputati dell'assemblea costituente italiana furono eletti in occasione delle elezioni politiche del 1946, attraverso un sistema proporzionale. I seggi da assegnare erano in tutto 556, distribuiti in 31 collegi elettorali; quasi il 40% degli eletti risult\u00f2 di ispirazione comunista o socialista, mentre la maggioranza, pari ad un po' pi\u00f9 del 60%, si collocava su opinioni alternative a quelle della sinistra che si articolavano in posizioni di stampo cattolico, conservatore e liberale.\nSurroghe dei candidati plurieletti.\n\u00c8 indicata tra parentesi la circoscrizione optata."}
{"id": "467320", "revid": "767487", "url": "https://it.wikipedia.org/wiki?curid=467320", "title": "La casa delle perversioni", "text": "La casa delle perversioni \u00e8 un film del 1976 diretto da Noboru Tanaka, tratto da un racconto di Edogawa Ranpo.\nTrama.\nGoda ha un vizio particolare. Striscia sotto i tetti e come un voyeur spia le donne dai solai. Quando incontra una ninfomane esibizionista scatta il classico colpo di fulmine. Il morboso rapporto tra i due li porter\u00e0 addirittura all'omicidio.\nIl film si ispira ad un racconto di Edogawa Ranpo e ha la stessa ambientazione del cult-movie L'impero dei sensi. Conosciuto anche con il titolo L'uomo che camminava sui solai."}
{"id": "467321", "revid": "135224", "url": "https://it.wikipedia.org/wiki?curid=467321", "title": "CAMP", "text": ""}
{"id": "467323", "revid": "33689", "url": "https://it.wikipedia.org/wiki?curid=467323", "title": "Mob", "text": "Mob, forma abbreviativa del termine inglese \"mobile\" (mobile, non statico) \u00e8 un termine utilizzato nell'ambito dei videogiochi di ruolo, generalmente di tipo MMORPG.\nIndica i nemici controllati dall'intelligenza artificiale del gioco che si possono incontrare in determinate aree ed in pi\u00f9 o meno nutriti gruppi.\nI Mob sono generalmente mostri, personaggi ostili che costituiscono il principale fattore di sfida al giocatore, generalmente crescono di livello nell'avanzamento del gioco, in parallelo con la crescita del proprio personaggio.\nL'uccisione dei Mob pu\u00f2 comportare l'acquisizione di punti esperienza atti ad accrescere il proprio personaggio, di oggetti lasciati cadere dal corpo del Mob stesso (drop), o il completamento di missioni del gioco."}
{"id": "467324", "revid": "767487", "url": "https://it.wikipedia.org/wiki?curid=467324", "title": "Immortal Ad Vitam", "text": "\"Immortal Ad Vitam (Immortel ad vitam)\" \u00e8 un film di fantascienza animato e live action francese in lingua inglese, del 2004, diretto da Enki Bilal. La pellicola \u00e8 ispirata alle graphic novel \"La fiera degli immortali\" e \"La donna trappola\". Nel film recitano Linda Hardy, Thomas Kretschmann, Charlotte Rampling e Fr\u00e9d\u00e9ric Pierrot.\nTrama.\n2095, una futuribile e sinistrata New York, popolata da esseri umani normali, umani geneticamente modificati e mutanti, subisce il giogo di una dittatura ed \u00e8 divisa in tre zone stratificate.\nLe condizioni ambientali in Central Park non sono pi\u00f9 compatibili con la vita di un mortale ed esso \u00e8 stato dichiarato \"zona di intrusione\" dove le persone che tentano di entrare vengono immediatamente uccise. Sopra il parco \u00e8 apparsa una misteriosa piramide. All'interno, le divinit\u00e0 dell'antico Egitto stanno giudicando uno di loro: Horus, il dio con la testa di falco. Prima che egli perda la sua immortalit\u00e0, gli sono accordati sette giorni sulla Terra (che corrispondono alla durata dell'ultimo battito del suo cuore).\nUn gruppo di mutanti viene arrestato, tra cui una donna di nome Jill. Ella ha delle squame elettriche sul capo, gli organi interni deformi, e dopo la sua mutazione, i capelli blu e una anatomia umana. Nonostante il suo aspetto, Jill, ad un esame medico dimostra i tessuti come quelli di una neonata di tre mesi e ha alcune capacit\u00e0 soprannaturali che ella conosce solo in parte, tra cui quella di essere in grado di generare con un dio. Jill sfugge alle grinfie della Eugenetics Corporation, una multinazionale farmaceutica violentemente contestata per la propria attivit\u00e0 e per il suo fare lobby. Jill viene aiutata da un amico completamente bendato e vestito in abiti pesanti di nome John, che si rivela essere un \"trasferitore\"; guardiani galattici che si occupano di collocare degli esseri alieni che finiscono per sbaglio in mondi a loro sconosciuti a causa della zona di intrusione. John trov\u00f2 Jill tre mesi prima nella zona di intrusione manifestatasi a Central Park e se ne prese cura. Dando regolarmente delle pastiglie a Jill queste la trasformano lentamente in un essere umano, impedendole per\u00f2 di ricordare il suo passato, lasciando che sia il presente ad emergere. John spiega a Jill di non avere pi\u00f9 molto tempo, ormai vecchio per essere andato avanti per troppi secoli nel suo lavoro, deve ultimare i preparativi per Jill prima che per lui il tempo finisca.\nHorus cerca Jill per accoppiarsi con lei prima che l'immortalit\u00e0 gli sia tolta. Per fare questo, ha bisogno di un corpo maschile che non sia stato esposto a modificazioni genetiche, effettuate ormai su quasi tutti gli esseri umani. Lo trova nella persona di Nikopol, un prigioniero politico che ha passato gli ultimi trent'anni della sua vita in ibernazione, imprigionato per la ribellione contro l'apartheid e per aver denunciato la collusione tra il governatore e la Eugenetics Corporation.\nHorus prende possesso del corpo di Nikopol per inseminare Jill. Quando Horus / Nikopol incontra Jill, egli di fatto la violenta, cercando a pi\u00f9 riprese di ingravidarla. Inoltre essi sono coinvolti in una trama di omicidi e intrighi in connessione con la Eugenetics Corporation. Infine i protagonisti si trovano nella zona interdetta di Central Park. John-Horus scompare e lascia il corpo di Nikopol.\nQuest'ultimo viene arrestato per scontare la sua pena, mentre Jill si reca a Parigi dove Nikopol la raggiunge un anno dopo. Nel frattempo ella ha dato alla luce il figlio ibrido di Horus, ma ha perso ogni memoria del suo progenitore e degli eventi che l'avevano coinvolta.\nProduzione.\nDialoghi.\nIl film, pur essendo stato prodotto in Francia, utilizza attori di lingua inglese, e ogni dialogo \u00e8 in inglese, tranne per alcune scene. Fatta eccezione per l'attrice Charlotte Rampling, tuttavia, la maggior parte degli attori, tra cui la star Linda Hardy, avevano le loro parti originali doppiate da altri in inglese."}
{"id": "467332", "revid": "1782831", "url": "https://it.wikipedia.org/wiki?curid=467332", "title": "Club Gimn\u00e0stic de Tarragona", "text": "Il Club Gimn\u00e0stic de Tarragona, noto anche come Gimn\u00e0stic o pi\u00f9 familiarmente N\u00e0stic, \u00e8 una societ\u00e0 polisportiva spagnola con sede nella citt\u00e0 catalana di Tarragona, nota principalmente per la sua squadra calcistica, che milita in Primera Divisi\u00f3n RFEF, la terza divisione del campionato spagnolo di calcio.\nFondato nel 1886, il club si dot\u00f2 di una squadra di calcio nel 1914 e conta oggi otto discipline, sebbene solo nel calcio competa a livello professionistico. La sezione calcistica del Gimn\u00e0stic ha disputato quattro stagioni nella Primera Divisi\u00f3n del campionato nazionale. I colori sociali sono il granata e il bianco. Dal 1972 squadra di calcio gioca le partite interne al Nou Estadi, che pu\u00f2 contenere fino a 14 591 spettatori.\nStoria.\nIl Club Gimn\u00e0stic de Tarragona fu fondato il 1\u00ba marzo 1886 da un gruppo di quindici soci che si incontrarono presso il Caf\u00e8 del Centre lungo la Rambla Nova. La maggior parte dei primi soci del club appartenevano alla classe medio-alta e, come suggerisce il nome, inizialmente la societ\u00e0 nacque con l'intento di promuovere la ginnastica. Qualche tempo dopo il club inizi\u00f2 a promuovere anche il pugilato e il ciclismo. Nel 1914 il club incorpor\u00f2 una locale squadra di calcio, il Club Ol\u00edmpic de Tarragona, e istitu\u00ec la sua prima sezione calcistica, che prese il nome di Ol\u00edmpic, da cui eredit\u00f2 anche i colori sociali: rosso, bianco e nero. Disputava i match interni nello Stadio Avenida Catalunya.\nNel gennaio 1918 il Gimn\u00e0stic fece il suo debutto nel Championat de Catalunya e nel 1927 vinse il campionato di seconda divisione. Nel 1943-1944 esord\u00ec nella Tercera Divisi\u00f3n e, di l\u00ec a poco, fece il salto in Segunda Divisi\u00f3n.\nNel 1946-1947 il N\u00e0stic fu secondo in seconda divisione e riusc\u00ec a ottenere la promozione nella Liga. Nel 1947 fu semifinalista in Copa del General\u00edsimo dopo aver battuto ai quarti il Barcellona (vittoria per 2-0 in trasferta e sconfitta per 3-2 in casa). Fu eliminata dall'Espanyol.\nIl club milit\u00f2 in Primera Divisi\u00f3n per tre anni, dal 1947 al 1950. Nella prima annata in Primera batt\u00e9 il per 3-1 al Bernab\u00e9u, l'11 gennaio 1948, prima squadra capace di espugnare il glorioso stadio. Nel 1950 retrocesse in seconda serie dopo aver perso lo spareggio contro l'Alcoyano.\nNel 1972 si trasfer\u00ec al Nou Estadi.\nDopo 56 anni il Gimn\u00e0stic dell'allenatore Luis C\u00e9sar Sampedro e di giocatori quali Antonio Pinilla e Albano Bizzarri torn\u00f2 a giocare nella massima serie del campionato spagnolo nella stagione 2006-2007. La promozione matematica fu raggiunta il 3 giugno 2006 grazie allo 0-0 ottenuto sul campo dello Xerez. Esord\u00ec in massima serie con una vittoria per 0-1 sul campo dell'Espanyol, ma, ultima classificata, retrocesse con alcune giornate di anticipo. A nulla valse l'avvicendamento in panchina, con l'arrivo del tecnico Paco Flores, sotto la cui gestione il miglioramento ci fu, ma non fu tale da determinare la salvezza.\nNel 2007 il club vinse la Copa Catalunya battendo per 2-1 il Barcellona.\nDopo due piazzamenti a met\u00e0 classifica con l'allenatore C\u00e9sar Ferrando nel 2008 e nel 2009, nel 2009-2010 e nel 2010-2011 il club evit\u00f2 per un punto la retrocessione in terza serie, che giunse nel 2012, dopo un campionato segnato da sole 6 vittorie in 42 giornate.\nIl 12 settembre 2012 il N\u00e0stic si aggiudic\u00f2 la seconda Copa Catalunya della propria storia, sconfiggendo in finale il Manlleu.\nTornato in Segunda Divisi\u00f3n al termine della stagione 2014-2015 dopo aver superato ai play-off l'Huesca, il club si piazz\u00f2 terzo nel 2015-2016, ma fu eliminato gi\u00e0 in semifinale dall'Osasuna (sesto sul campo) nei play-off per la promozione in Primera. Al termine della stagione 2018-2019 il club \u00e8 nuovamente retrocesso in terza serie. \nStatistiche.\nDalla stagione 1943-1944 alla 2019-2020 il club ha ottenuto le seguenti partecipazioni ai campionati nazionali:"}
{"id": "467333", "revid": "1855146", "url": "https://it.wikipedia.org/wiki?curid=467333", "title": "Autorit\u00e0 amministrativa indipendente", "text": "Una autorit\u00e0 amministrativa indipendente, in diritto, indica un ente, autonomo dalla politica, posto a tutela di diversi settori di rilevanza sociale.\nStoria.\nIl fenomeno delle \"Autorit\u00e9s administratives ind\u00e9pendantes\" \u00e8 nato in Francia, dove si \u00e8 voluto sottrarre ai poteri del Governo una serie di settori sensibili, in cui il conflitto tra interessi pubblici e interessi privati di rilievo costituzionale necessitava di una specifica attenzione, e dove soprattutto le autorit\u00e0 pi\u00f9 sono amministrative meno sono indipendenti.\nLa nascita di questi organismi, piuttosto che come istituzione di un quarto potere, \u00e8 stata vista come un \u201cmescolamento\u201d ed un bilanciamento dei tre poteri, radicatisi cos\u00ec in un unico soggetto, il quale agisce con una doppia missione, ossia come regolazione sociale (funzione pubblica) e come protezione delle libert\u00e0.\nNel mondo.\nUn'autorit\u00e0 pubblica, come la FCC, non esiste presso l'Unione europea. Invece, l'accordo quadro che disciplina la Commissione europea e le autorit\u00e0 nazionali di regolamentazione si sono organizzati nel gruppo dei regolatori europei European Regulators Group (ERG), per gli standard in Europa.\nItalia.\nEsse sono organismi istituiti dalla legge con finalit\u00e0 di tutela di interessi pubblici di particolare rilevanza e delicatezza e ritenuti meritevoli di riconoscimento costituzionale. Questi organismi sono titolari di una funzione di controllo intesa in senso lato, cio\u00e8 una sorta di controllo-regolazione che sostituisce il vecchio modello di controllo-direzione (svolto finora dai Ministeri) e di controllo-vigilanza (svolto dagli organi di polizia economica).\nLa dottrina, atteso che il diritto amministrativo tace, ha cercato di individuare le Autorit\u00e0 amministrative indipendenti nei seguenti organismi pubblici:\nDal punto di vista statistico, l'ISTAT elenca alcune Autorit\u00e0 amministrative indipendenti nell'elenco delle pubbliche amministrazioni aggiornato periodicamente, mentre dubbia nella dottrina giuridica \u00e8 la riconduzione dei difensori civici nell'ambito delle autorit\u00e0 amministrative indipendenti.\nRegno Unito.\nNel Regno Unito operano i \"Quango\" (\"quasi-autonomous non-governmental organisation\"), organismi caratterizzati da una corresponsabilit\u00e0 indiretta e limitata con le autorit\u00e0 politiche. In seno ai Quango, assumono particolare importanza le \"Regulatory Agencies\", con il compito di contemperare gli interessi protetti dalla legge con quelli comunque meritevoli di tutela.\nSpagna.\nIn Spagna opera la \"Comisi\u00f3n del Mercado de las Telecomunicaciones\", istutiita dal regio decreto del 7 giugno 1996, n. 7, convertito in legge 24 aprile 1997, n. 12.\nStati Uniti d'America.\nNegli Stati Uniti d'America, operano le \"Independent Regulatory Commissions\", come espressione di un nuovo modello organizzativo equidistante dal potere legislativo e da quello esecutivo e svincolate dal controllo presidenziale, che esercitano poteri regolatori in vari settori dell'economia."}
{"id": "467335", "revid": "2116934", "url": "https://it.wikipedia.org/wiki?curid=467335", "title": "Rick Rubin", "text": "Biografia.\nNato da una famiglia di origine ebrea ashkenazita polacca nell'isola di Long Island (New York), dopo avere suonato la chitarra in un gruppo punk rock newyorchese (\"Hose\"), nei primi anni ottanta fond\u00f2 insieme a Russell Simmons la Def Jam, casa discografica legata storicamente al rap. Nel 1984 produsse un EP dei Beastie Boys, \"Rock Hard\", caratterizzato dall'unione di rock e rap: Rick port\u00f2 in breve tempo questo genere al successo, grazie agli stessi Beastie Boys e ai Run DMC. \"Licensed to Ill\" \u00e8 l'album per eccellenza di questo genere musicale: \"(You Gotta) Fight for Your Right (To Party)\" e \"No Sleep Till Brooklyn\" sono l'emblema di questo nuovo modo di fare musica lanciato da Rick Rubin.\nDalla seconda met\u00e0 degli anni ottanta, dedic\u00f2 molto la sua attivit\u00e0 a gruppi rock e heavy metal. Divenne famoso come collaboratore degli Slayer, producendo \"Reign in Blood\" (1986), disco storico dell'heavy metal e prima collaborazione di Rubin con un gruppo del genere. Successivamente, lavor\u00f2 anche con i Red Hot Chili Peppers, che videro il loro quinto album (\"Blood Sugar Sex Magik\", del 1991) in vetta alle classifiche americane ed europee per molte settimane. \nUno dei progetti pi\u00f9 riusciti e sorprendenti di Rubin negli anni novanta fu la collaborazione con il leggendario cantautore country Johnny Cash nella serie di album \"American\", che resuscit\u00f2 letteralmente la carriera di Cash in fase calante da anni. Il primo album, intitolato \"American Recordings\" (1994), costituito da sei cover e nuovo materiale scritto da altri per Cash su richiesta di Rubin, divenne un grosso successo di critica e pubblico. La formula venne ripetuta per cinque altri album: \"Unchained\", ', ' (ultimo disco di Cash prima del decesso), ', e '.\nTra gli altri gruppi da lui prodotti ci sono anche i System of a Down, noto gruppo alternative metal di origine armena.\nNel 2007 coprodusse con Mike Shinoda il terzo album in studio dei Linkin Park \"Minutes to Midnight\", mentre l'anno successivo i Metallica, dopo aver accolto una petizione online fatta dai fan che non avevano gradito l'operato con il precedente produttore Bob Rock, affidano a Rubin la produzione del loro nono album in studio, \"Death Magnetic\", uscito il 12 settembre dello stesso anno.\nNello stesso anno gli U2 hanno rescisso il contratto con Rick Rubin e per il loro album del 2009, \"No Line on the Horizon\" hanno scelto come produttori Brian Eno, Daniel Lanois e Steve Lillywhite. Nel 2010 produsse ancora una volta insieme a Mike Shinoda il quarto album dei Linkin Park, \"A Thousand Suns\". Due anni dopo il duo ne produsse il quinto album \"Living Things\".\nNel 2013 produce \"13\" dei Black Sabbath e \"The Marshall Mathers LP 2\" di Eminem.\nPremi.\nRubin ha vinto 10 Grammy Award\nAlbum prodotti.\nCon i Run DMC:\nCon gli Slayer:\nCon i Danzig:\nCon Johnny Cash:\nCon i Red Hot Chili Peppers:\nCon i System of a Down:\nCon i Linkin Park:\nCon i Trouble:\nCon i Rage Against the Machine:\nCon i God Lives Underwater:\nCon gli Audioslave:\nCon i The (International) Noise Conspiracy:\nCon Shakira:"}
{"id": "467354", "revid": "77358", "url": "https://it.wikipedia.org/wiki?curid=467354", "title": "Heraklion", "text": ""}
{"id": "467355", "revid": "767487", "url": "https://it.wikipedia.org/wiki?curid=467355", "title": "Fino alla fine (Porno Riviste)", "text": "Secondo album ufficiale della punk band di Varese, le Porno Riviste."}
{"id": "467357", "revid": "120860738", "url": "https://it.wikipedia.org/wiki?curid=467357", "title": "Palazzo Romeo Retez", "text": "Palazzo Romeo Retez (o Casa Romeo Retez), \u00e8 un edificio storico di Reggio Calabria.\nSituato sul corso Vittorio Emanuele III ad angolo con via Tenente Panella, fu costruito secondo il progetto del 7 giugno 1929 redatto dall'ing. Dante Ciccioli per conto del dott. Stefano Romeo Retez, poi modificato da quello del febbraio 1933 a firma dell'ing. Carlo Perissinotti Bisoni, che apportava modifiche alle piante e il rifacimento dei due prospetti alla prima proposta progettuale.\nDescrizione architettonica.\nRispetto alla distribuzione i prospetti, invece, subirono sostanziali modifiche soprattutto nel nuovo stile architettonico adottato e voluto dal proprietario. Al fabbricato, in origine a due piani pi\u00f9 seminterrato fu aggiunto negli anni settanta un terzo livello sopraelevato; l'ingresso principale si trova sulla via Tenente Panella mentre al seminterrato, destinato a negozi, si accede dal Lungomare.\nIl prospetto principale rivolto verso il mare si presenta con modelli architettonici rinascimentali, e sfruttando l'uso di diversi materiali si riesce ad ottenere un accettabile movimento cromatico: i blocchi in pietra per il bugnato al seminterrato, il rivestimento in cotto per la facciata, il bianco calce che definisce i balconi le chiavi di volta delle aperture e delle cornici.\nIl primo piano, dopo il seminterrato, presenta un ritmo irregolare di finestrature: monofore e bifore, tutte ad arco a tutto sesto con cornice; situata lateralmente, verso l'angolo, una apertura tripartita con archi sempre semicircolari sostenuti da paraste che si dipartono da una balaustra in cemento sottolineata da una modanatura a toro.\nAgli altri due livelli viene ripetuta la sequenza delle finestre, contrapponendo il tipo di apertura a bifora o monofora rispetto al primo piano; viene quindi la variazione della balaustra dei balconi che crea con le paraste una sorta di continuit\u00e0 sino al piano superiore, sempre in cemento con una decorazione floreale. Un cornicione definito con piccoli archi anticipa il parapetto del terrazzo che ripete gli stessi motivi usati nella balaustra dei balconi del secondo e terzo piano."}
{"id": "467359", "revid": "77358", "url": "https://it.wikipedia.org/wiki?curid=467359", "title": "Heraklio", "text": ""}
{"id": "467360", "revid": "77358", "url": "https://it.wikipedia.org/wiki?curid=467360", "title": "Ir\u00e1klion", "text": ""}
{"id": "467361", "revid": "2043251", "url": "https://it.wikipedia.org/wiki?curid=467361", "title": "Ercole Consalvi", "text": "Fu Cardinal Segretario di Stato di Pio VII a due riprese dal 1800 al 1806 e dal 1814 al 1823. Si segnal\u00f2 quale abile diplomatico e fine politico. \u00c8 considerato dalla storiografia una delle personalit\u00e0 politiche pi\u00f9 importanti nella storia della Chiesa cattolica degli ultimi secoli.\nBiografia.\nConsalvi e Brunacci.\nErcole Consalvi discende da un'aristocratica famiglia di origini pisane: i Brunacci.\nNel XV secolo un suo antenato si trasfer\u00ec a Viterbo, dove alla sua morte (1433) fu sepolto nella chiesa di San Sisto (Aloysius Nicolai de Brunaccis Pisanus Civis, anno 1433), e da qui un suo discendente si trasfer\u00ec a Toscanella (oggi Tuscania).\nFu il nonno di Ercole, Gregorio Brunacci di Toscanella, ad assumere il cognome e le armi del marchese Ercole Consalvi di Toscanella-Roma di modo da ereditarne, secondo disposizioni testamentarie, la grande fortuna. Cos\u00ec scrisse il Consalvi nelle sue \"Memorie\", precisando appunto di essere un \"Brunacci\" e non un \"Consalvi\": \nLa giovinezza e la carriera in curia.\nErcole Consalvi nacque a Roma da Mario Giuseppe (Brunacci) Consalvi, marchese di Castel d'Arunte in Toscanella, e dalla contessa Claudia Carandini di Modena. Alla morte del padre, Ercole venne affidato alle cure del cardinale Andrea Negroni. Per parte di madre egli era imparentato con il cardinale Filippo Carandini (1787) e con il cardinale Antonio Frosini.\nErcole frequenta dal 1766 al 1771 il Collegio degli Scolopi di Urbino ed a 14 anni entra nel Seminario di Frascati, dove le sue doti sono notate dal vescovo, il cardinale Enrico Benedetto Stuart. In seguito Consalvi prosegue, come suo protetto, gli studi di Storia ecclesiastica e di Diritto civile e canonico all'Accademia dei nobili ecclesiastici.\nNel 1783 entra in curia come ciambellano privato del Pontefice. Qui svolge una carriera brillante e gi\u00e0 nel 1790 \u00e8 prelato votante del Supremo Tribunale della Segnatura Apostolica e nel 1792 \u00e8 nominato prelato uditore della Rota romana.\nNel 1796 \u00e8 nominato assessore della Commissione militare incaricata di prevenire tumulti rivoluzionari. Quando i francesi guidati da Louis Alexandre Berthier entrano a Roma nel febbraio del 1798, Consalvi \u00e8 arrestato e rinchiuso nel carcere di Castel Sant'Angelo. In seguito fu esiliato. Dovendo lasciare lo Stato Pontificio, dapprima giunge a Napoli e, dopo avere tentato invano di raggiungere papa Pio VI, si trasferisce a Venezia.\nCardinal Segretario di Stato (1800-1806).\nAlla morte di Pio VI (29 agosto 1799), Consalvi \u00e8 scelto quale segretario del conclave che si apre il 1\u00ba dicembre 1799 a Venezia nel monastero di San Giorgio Maggiore. Quando i lavori si bloccano per oltre tre mesi, a causa fra l'altro del veto dell'allora Imperatore del Sacro Romano Impero Francesco II d'Asburgo sul cardinale Gerdil, Consalvi riesce a fare convergere i voti dei cardinali sul nome del cardinale romagnolo Barnaba Chiaramonti, vescovo di Imola, che \u00e8 eletto Papa il 14 marzo 1800. L'indomani il nuovo Papa, che ha preso il nome di Pio VII, sceglie Consalvi quale proprio Prosegretario di Stato e l'11 agosto lo crea cardinale pur egli avendo soltanto gli Ordini Minori: ricever\u00e0 dallo stesso Pio VII il Suddiaconato e il Diaconato rispettivamente il 20 e il 21 dicembre 1801, rimanendo diacono a vita.\nConsalvi ottiene dal Papa mano libera nella riorganizzazione dello Stato della Chiesa, scosso dalla bufera rivoluzionaria. Si circonda di prelati e costituisce quattro commissioni cardinalizie incaricate di riflettere sulla riforma delle istituzioni. L'amministrazione statale \u00e8 aperta ai laici, scelti, tuttavia, esclusivamente fra le famiglie aristocratiche. Vi \u00e8 una certa apertura alla libert\u00e0 di commercio per i generi alimentari, accompagnata dal blocco delle distribuzioni di grano a prezzi sussidiati. Vi sono riforme sia in campo monetario che fiscale; infine, 35 imposte e tasse differenti sono sostituite da un'unica tassa personale e reale.\nAnche da un punto di vista artistico Roma sembra rinascere: vengono restaurati i monumenti antichi, si restaura la passeggiata del Lungotevere, le statue scoperte durante gli scavi vengono trasferite nei Musei vaticani, mentre il Consalvi protegge e sovvenziona gli artisti pi\u00f9 noti dell'epoca, come lo scultore Antonio Canova.\nPoliticamente il Consalvi si segnala per il concordato che riesce a concludere nel 1801 a Parigi con Napoleone, dopo ben 13 mesi di faticose trattative da lui condotte con abilit\u00e0, ma pure con una certa arrendevolezza. Con il Concordato la Chiesa rinunciava ai beni incamerati dallo Stato francese con la Costituzione civile del clero del 1790. Il Concordato prevedeva anche disposizione favorevoli alla Chiesa, che per\u00f2 Napoleone svuot\u00f2 di valore con l'aggiunta dei famosi 77 articoli organici ispirati dal Talleyrand. Consalvi concluse un concordato anche con la Repubblica Cisalpina e poi con il Regno Italico; anche in questo frangente i rapporti rimasero sempre tesi; in una nota del 30 luglio 1805 inviata al ministro del culto Giovanni Bovara, il cardinale si lamentava delle numerose infrazioni al concordate fatte dai funzionari del Regno Italico, in particolare della \u00abdistruzione di tante parrocchie\u00bb, sottolineando il fatto che ci\u00f2 fosse avvenuto \u00absenza intelligenza con la Sede Apostolica\u00bb.\nIl Consalvi riusc\u00ec a convincere nel 1805 il Papa a incoronare Napoleone imperatore. Bonaparte, conoscendone l'assoluta fedelt\u00e0 al Papa e l'abilit\u00e0 politica, e considerandolo quindi un proprio nemico, tramite il cardinal Joseph Fesch riusc\u00ec a raggiungere il proprio scopo: il 17 giugno 1806 Consalvi lasci\u00f2 la Segreteria di Stato.\nL'esilio.\nQuando il 17 maggio 1809 la Francia invade lo Stato della Chiesa, Consalvi deve lasciare Roma. Si ritira a Parigi, dove vive nella discrezione, rifiutando la pensione offertagli dal governo. Nel 1810 rifiuta di assistere al matrimonio fra Napoleone e Maria Luisa d\u2019Austria, visto che il Papa non aveva potuto esprimersi sull'invalidit\u00e0 della prima unione fra l'imperatore e Giuseppina di Beauharnais.\nFurioso, Napoleone ordina che i beni del Consalvi e di altri 12 cardinali siano confiscati e che essi siano privati del loro rango. Questi prelati dovranno quindi vestire come normali sacerdoti e saranno pertanto soprannominati i \u00abcardinali neri\u00bb. L'11 giugno 1810 Consalvi viene esiliato a Reims, dove impiegher\u00e0 gli anni seguenti nella redazione delle proprie memorie.\nLiberato nel 1813, ritorna a Roma dopo l'abdicazione di Napoleone nel 1814 ed \u00e8 nominato nuovamente Cardinal Segretario di Stato.\nIl secondo mandato.\nI primi compiti che il Papa affida a Consalvi sono preminentemente di natura diplomatica. Egli amplia le relazioni della Santa Sede al di l\u00e0 della cerchia tradizionale, incontra lo zar Alessandro I di Russia e il Principe reggente di Inghilterra, il futuro Giorgio IV.\nConsalvi partecipa quindi al Congresso di Vienna, dove si distingue come uno dei protagonisti assoluti delle assise; Consalvi ottiene soprattutto la ricostituzione dello Stato della Chiesa nei confini pre-rivoluzionari con l'eccezione di Avignone e del Contado Venassino, che restano annessi al Regno di Francia.\nNegli anni successivi si devono a Consalvi i concordati con la Baviera, il Regno di Sardegna (1817), la Prussia (1821), il Principato di Hannover (1823), l'Impero russo, il W\u00fcrttemberg, la Spagna e il Cantone di Ginevra.\nIn politica interna riprende gli sforzi di riforma, abolendo i privilegi della nobilt\u00e0, promulgando i nuovi codici civile e penale e riorganizzando l'istruzione e le finanze. Numerosi sono i documenti pontifici alla cui stesura il Consalvi contribuisce con la propria visione politica. Tra essi il motu proprio del 6 luglio 1816, \"Quando per ammirabile disposizione\". Continuer\u00e0 la propria politica di promotore delle arti. Egli sar\u00e0 tuttavia un avversario dei Carbonari.\nGli ultimi anni.\nAlla morte di Pio VII il 20 agosto 1823, che tanto fedelmente aveva servito, Consalvi lascia la Segreteria di Stato. Si dice tuttavia che il suo successore, l'ottantenne cardinale Giulio Maria della Somaglia, lo consultasse frequentemente. Consalvi and\u00f2 invece a capo della Congregazione di Propaganda Fide. Ma vi stette poco: infatti, appena pochi mesi dopo Pio VII, il 24 gennaio 1824 anche Consalvi mor\u00ec.\nIl suo testamento del 1822, dove istituiva erede universale di tutto il suo patrimonio la Congregazione di Propaganda Fide, riconoscendo ai parenti solo alcune rendite destinate ad esaurirsi alla morte dei titolari, suscit\u00f2 subito dopo la sua morte un lungo contenzioso legale acceso dal mancato erede conte Negroni, che rivendicava l'estrapolazione del proprio patrimonio familiare da quello del cardinale, con il quale era stato confuso nelle successioni precedenti. Tutte le cause furono vinte dalla Congregazione.\nRicordato non solo per la grande abilit\u00e0 politica e diplomatica, ma anche come uomo giusto e pio, venne sepolto con il fratello Andrea nella chiesa di San Marcello al Corso. Il cuore fu tumulato a parte, nel Pantheon di Roma dove, sotto il suo busto, scolpito dallo scultore Bertel Thorvaldsen, si legge:\nD.O.M.\nHERCULI CONSALVI S.R.E. CARD. S. MARIAE AD MARTIRES\nCUIUS COR CONDITUM EST HOCCE PIETATIS MONUMENTUM\nAMICI TANTI VIRI POSERUNT\nMDCCCXXIIII.\nDissero di lui.\nPer la moderazione e l'abilit\u00e0 politica dimostrate nelle trattative diplomatiche al Congresso di Vienna, Consalvi ricevette i complimenti dell'ambasciatore inglese lord Castlereagh, che lo defin\u00ec \"il maestro di tutti noi\"."}
{"id": "467362", "revid": "399", "url": "https://it.wikipedia.org/wiki?curid=467362", "title": "Cosa facciamo?", "text": "Cosa facciamo? \u00e8 il primo album ufficiale della Punk band di Varese delle Porno Riviste, pubblicato nel 1997."}
{"id": "467363", "revid": "70217", "url": "https://it.wikipedia.org/wiki?curid=467363", "title": "Concentratore non focalizzante", "text": "Il concentratore non focalizzante \u00e8 un sistema ottico basato sul concetto dell'ottica senza immagini che fornisce un ottimo accoppiamento tra una sorgente luminosa non puntiforme ed una uscita ben pi\u00f9 piccola.\nCon questo strumento si possono ottenere dei sistemi di concentrazione della luce solare privi d'inseguimento e quindi poco costosi.\nLa struttura del concentratore \u00e8 quella dell'interno di un cono le cui pareti riflettenti riflettono la luce verso il vertice.\nTra le possibili applicazioni c'\u00e8 il forno solare molto utile in aree povere del Pianeta."}
{"id": "467364", "revid": "123761895", "url": "https://it.wikipedia.org/wiki?curid=467364", "title": "Lorenzo De Caro", "text": "Biografia.\nLa figura di Lorenzo De Caro, le cui molteplici opere spiccano per qualit\u00e0 nell'ambito del Settecento napoletano e sul quale lusinghieri sono i giudizi di studiosi e critici d'arte, meriterebbe un approfondito studio monografico; ma ha costituito fattore ostativo la totale assenza di elementi certi sulla sua vita.\nDe Caro risulta un pittore di origine napoletana, attivo dal 1740 al 1761; il suo nome era noto poich\u00e9 si leggeva talvolta in calce alle sue opere.\nUna prima ricerca, pubblicata in \"Napoli nobilissima\", ha consentito di individuare i dati anagrafici essenziali; successivamente sono emersi ulteriori elementi biografici, per cui oggi la vita e le opere di tale artista sono state compendiate in un'ulteriore monografia.\nLorenzo Domenico De Caro nasce a Napoli, il 29 maggio 1719, da Pietro Paolo Aniello Carmine e da Anna Maria Cosi, abitanti alla \"strada di Chiaia\"; \u00e8 battezzato il 1\u00ba giugno dello stesso anno, nella Parrocchia di Sant\u2019Anna di Palazzo.\nLorenzo sposa a Napoli, il 28 febbraio 1743, all'et\u00e0 di 24 anni, la ventiduenne Anna Mariana Bozza, da cui nascono dieci figli e muore il 2 dicembre 1777 a Napoli, all'et\u00e0 di 58 anni.\nDa un censimento eseguito dalla locale parrocchia nel 1757, egli aveva la bottega di pittore al \"vicolo della Porta Piccola del Rosario\", che dalla strada di Chiaia, a man sinistra, conduce sino alla \"Calata di San Mattia\" \u2013 zona dei Quartieri spagnoli: qui egli abitava con moglie e i tre figli, Pietro, Fortunata e Domenico, rispettivamente di 10, 4 e 2 anni, essendo man mano deceduti gli altri quattro: Giuseppe, Anna Maria Fortunata, Giuseppe Antonio e Felice Giuseppa Vincenza; non erano ancora venuti alla luce Grazia, Rachele e Pasqua.\nLa localizzazione dell'abitazione di Lorenzo De Caro \u00e8 comprovata da documenti inediti, rinvenuti presso l'Archivio Storico del Banco di Napoli che custodisce gli atti contabili degli antichi Banchi pubblici napoletani. Tra i documenti del Banco San Giacomo risultano annotati i pagamenti eseguiti dal pittore negli anni 1768 e 1769, in favore del padrone di casa il Principe di Cannito, per l'affitto di due camere, basso per uso di bottega, mezzanino e cantina della casa di detto Principe, sita alla strada che va a Sant'Anna di Palazzo. I documenti del Banco San Giacomo ci fanno anche sapere quale fosse il canone annuo che in quegli anni Lorenzo pagava al Principe: 31 ducati.\nNell'abitazione, la famiglia di Lorenzo ha dimorato parecchi anni, anche dopo la morte del capofamiglia; infatti, in occasione di un successivo censimento del 1804 i locali di propriet\u00e0 del Principe di Cannito risultavano occupati dalla famiglia del figlio Domenico, nato nel 1755, anche lui pittore.\nOpere.\nTela del \"Compianto\"\nTela della \"Decollazione di Sant'Alessandro Martire\" (1760)\nTela di \u201cAddolorata\u201d;\nLorenzo De Caro ha eseguito in residenze pubbliche e private di Napoli decorazioni varie: Palazzo dei Governatori della Chiesa di Sant'Anna dei Lombardi alla strada dei Guantai (1741), Casa De Stasio-Maiello sita dietro la Nunziatura Apostolica (1745), Casa De Simone-Coppola alla via Rosario di Palazzo (1748), Casa Comes-Cordosa a Montecalvario (1748), Casa del Marchese de Sterlich alla strada Nardones (1749), Casa di Michele Aveta sul Ponte di Chiaia (1757), Casa di Pietro Bozzoli alla contrada della Concordia al vicolo delle Colonne (1759).\nSi pu\u00f2 affermare che il pittore Lorenzo De Caro era napoletano, come napoletani erano i suoi avi e che egli \u00e8 praticamente vissuto sempre a Napoli, dove ha svolto con continuit\u00e0 l'attivit\u00e0 professionale iniziata in giovanissima et\u00e0: le uniche sue parentesi \"fuori le mura\" si riferiscono ai presumibili necessari sopralluoghi eseguiti in Provincia di Frosinone, a San Germano (oggi Cassino), per i dipinti commissionatigli per la locale Cattedrale nel 1740 e per la Chiesa di Santa Maria dell'Olivella in Sant'Elia Fiumerapido, nonch\u00e9 a Bracigliano (provincia di Salerno), dove si rec\u00f2 per eseguire l'affresco del \"Calvario\" su di una parete del chiostro del Convento di San Francesco.\nNote.\nAchille della Ragione - Collezione della Ragione, pag. 46 - 47 - Napoli 1997\nAchille della Ragione - Lorenzo De Caro pittore disubbidiente del Settecento napoletano - Napoli 2009"}
{"id": "467365", "revid": "4711", "url": "https://it.wikipedia.org/wiki?curid=467365", "title": "Patras", "text": ""}
{"id": "467369", "revid": "1543377", "url": "https://it.wikipedia.org/wiki?curid=467369", "title": "Dipartimento di Cauca", "text": "Il dipartimento di Cauca \u00e8 uno dei 32 dipartimenti della Colombia. Il capoluogo del dipartimento \u00e8 Popay\u00e1n.\nGeografia fisica.\nIl dipartimento di Cauca si affaccia sull'Oceano Pacifico ad ovest, confina con i dipartimenti di Tolima e Valle del Cauca a nord, con Huila e Caquet\u00e1 ad est e con Nari\u00f1o e Putumayo a sud.\nIl territorio \u00e8 costituito da una pianura costiera attraversata dal fiume San Juan de Micay a cui segue a est la Cordigliera Occidentale. Proseguendo ad est oltre la valle di Pubenza, in cui \u00e8 situata la capitale Popay\u00e1n, si estende la Cordigliera Centrale che raggiunge i 5.750 metri nel Nevado del Huila nel settore nord-orientale di Cauca.\nL'isola di Gorgona, dichiarata parco nazionale, fa parte del dipartimento di Cauca.\nSuddivisione amministrativa.\nIl dipartimento di Cauca si compone di 41 comuni:"}
{"id": "467375", "revid": "28406", "url": "https://it.wikipedia.org/wiki?curid=467375", "title": "Mystras", "text": ""}
{"id": "467377", "revid": "4711", "url": "https://it.wikipedia.org/wiki?curid=467377", "title": "Messolonghi", "text": ""}
{"id": "467379", "revid": "4711", "url": "https://it.wikipedia.org/wiki?curid=467379", "title": "Messolongi", "text": ""}
{"id": "467380", "revid": "585241", "url": "https://it.wikipedia.org/wiki?curid=467380", "title": "Mycenae", "text": ""}
{"id": "467383", "revid": "2034231", "url": "https://it.wikipedia.org/wiki?curid=467383", "title": "James G. Watt", "text": "Nel 1983 fu costretto a dimettersi dalla lobby ambientalista, che lo accusava di non preoccuparsi della tutela ambientale perch\u00e9, essendo affiliato alle Assemblee pentecostali di Dio, ritiene che il secondo Avvento di Cristo e la fine del mondo siano ormai imminenti."}
{"id": "467386", "revid": "486946", "url": "https://it.wikipedia.org/wiki?curid=467386", "title": "Tapiro indiano", "text": ""}
{"id": "467387", "revid": "767487", "url": "https://it.wikipedia.org/wiki?curid=467387", "title": "Sogni, incubi e...la cosa inutile", "text": "Sogni, incubi e...la cosa inutile \u00e8 il terzo album ufficiale dei Porno Riviste, gruppo musicale punk di Varese."}
{"id": "467388", "revid": "486946", "url": "https://it.wikipedia.org/wiki?curid=467388", "title": "Marousi", "text": ""}
{"id": "467389", "revid": "486946", "url": "https://it.wikipedia.org/wiki?curid=467389", "title": "Amaroussion", "text": ""}
{"id": "467391", "revid": "4711", "url": "https://it.wikipedia.org/wiki?curid=467391", "title": "Nafpaktos", "text": ""}
{"id": "467396", "revid": "4711", "url": "https://it.wikipedia.org/wiki?curid=467396", "title": "Ioannina", "text": ""}
{"id": "467397", "revid": "1345932", "url": "https://it.wikipedia.org/wiki?curid=467397", "title": "Trapezio (vela)", "text": "Il trapezio \u00e8 un sistema utilizzato sulle piccole imbarcazioni da regata (fino a 6 m di lunghezza) senza zavorra sulla chiglia, per esempio skiff, 470, 420, la maggior parte dei catamarani ed eccezionalmente su barche pi\u00f9 grandi, come i \"Classe libera\" che regatano sul Lago di Garda, per controbilanciare la forza sbandante del vento sulle vele.\n\u00c8 costituito da un cavo in acciaio, attaccato sull'albero poco sopra l'attacco delle sartie, che arriva fino al bordo libero della barca e termina con una maniglia ed un gancio ad anello o a goccia. Solitamente la parte terminale, prima dell'anello, comprende un piccolo paranco che permette all'atleta di regolarne la lunghezza. L'atleta indossa una particolare imbragatura, detta appunto \"del trapezio\" o \"mutanda\" per la sua forma, munita di un gancio aperto posto all'altezza dei fianchi.\nL'atleta aggancia l'anello e, poggiando i piedi sul bottazzo, si sporge orizzontalmente fuori bordo, aumentando notevolmente quindi la forza raddrizzante della barca. Pur essendo una posizione \"acrobatica\", se l'imbragatura \u00e8 ben costruita, la posizione \"al trapezio\", comunemente detta \"posizione alle cinghie\", \u00e8 particolarmente comoda e pu\u00f2 essere mantenuta anche per periodi lunghi.\nGli atleti non molto pesanti usano spesso indossare delle giacche di appesantimento, cio\u00e8 delle giacchette contenenti delle borse piene d'acqua, per incrementare l'efficienza dell'azione. Per regolamento le giacche di appesantimento non possono pesare pi\u00f9 di 8\u00a0kg.\nViene utilizzato dal prodiere o anche dal timoniere sui catamarani e skiff o singoli particolarmente acrobatici contender, o canoa a vela."}
{"id": "467399", "revid": "4711", "url": "https://it.wikipedia.org/wiki?curid=467399", "title": "Jannina", "text": ""}
{"id": "467400", "revid": "486946", "url": "https://it.wikipedia.org/wiki?curid=467400", "title": "Tapiro dalla gualdrappa", "text": ""}
{"id": "467401", "revid": "1543377", "url": "https://it.wikipedia.org/wiki?curid=467401", "title": "Corinth (Mississippi)", "text": "Corinth \u00e8 una citt\u00e0 (\"city\") degli Stati Uniti d'America, capoluogo della contea di Alcorn, nello Stato del Mississippi.\nLa sua popolazione, nel censimento effettuato nel 2000, contava 14.054 abitanti, passati a 14.288 secondo una stima del 2007. A Corinth \u00e8 situato il centro amministrativo di tutta la Contea.\nGeografia fisica.\nCorinth \u00e8 situata (34.937228, -88.515261) e occupa una superficie pari a 79,2 km\u00b2.\nStoria.\nCorinth fu fondata nel 1853 come \"citt\u00e0 di incrocio\" (\"cross city\"), chiamata cos\u00ec in quanto fungeva da svincolo ferroviario per la \"Mobile &amp; Ohio\" e la \"Memphis &amp; Charleston\".\nL'ubicazione di Corinth come svincolo di due linee ferroviarie, rese la citt\u00e0 strategicamente importante per i Confederati durante la guerra civile americana. L'armata Confederata, al comando del generale P.G.T. Beauregard, si ritir\u00f2 a Corinth dopo la battaglia di Shiloh, inseguito dalle truppe dell'Unione, comandate dal maggior generale Henry W. Halleck. Il generale Beauregard abbandon\u00f2 la citt\u00e0 quando Halleck si avvicin\u00f2, lasciandola cadere nelle mani degli Unionisti (30 maggio 1862). Poich\u00e9 Halleck si avvicinava alla citt\u00e0 con cautela, scavando trincee dopo ogni piccolo avanzamento, per pi\u00f9 di un mese, questa azione viene ricordata sotto il nome di assedio di Corinth.\nLo Stato maggiore dell'Unione invi\u00f2 a Corinth anche il maggior generale William Rosecrans per avere un forte concentramento militare nella citt\u00e0. La seconda battaglia di Corinth avvenne il 3 - 4 ottobre 1862, quando l'esercito Confederato, comandato dal maggior generale Earl Van Dorn, tent\u00f2 di riconquistare la citt\u00e0. Le truppe Confederate riconquistarono Corinth, ma furono velocemente costrette a ritirarsi di nuovo quando l'esercito dell'Unione contrattacc\u00f2 con i numerosi rinforzi che aveva ricevuto."}
{"id": "467403", "revid": "287204", "url": "https://it.wikipedia.org/wiki?curid=467403", "title": "Hania", "text": ""}
{"id": "467404", "revid": "32658", "url": "https://it.wikipedia.org/wiki?curid=467404", "title": "Casa Romeo Retez", "text": ""}
{"id": "467406", "revid": "1318658", "url": "https://it.wikipedia.org/wiki?curid=467406", "title": "Chalcis", "text": "Chalcis antico toponimo che indica"}
{"id": "467407", "revid": "4711", "url": "https://it.wikipedia.org/wiki?curid=467407", "title": "Chalkida", "text": ""}
{"id": "467408", "revid": "4711", "url": "https://it.wikipedia.org/wiki?curid=467408", "title": "Chalkis", "text": ""}
{"id": "467410", "revid": "697352", "url": "https://it.wikipedia.org/wiki?curid=467410", "title": "Athens", "text": ""}
{"id": "467411", "revid": "4711", "url": "https://it.wikipedia.org/wiki?curid=467411", "title": "Athenes", "text": ""}
{"id": "467412", "revid": "547992", "url": "https://it.wikipedia.org/wiki?curid=467412", "title": "Pantaleone (monaco)", "text": "Biografia.\nDi Pantaleone non si conoscono i dati anagrafici ma si pu\u00f2 ipotizzare che fosse un chierico. Nel mosaico di Otranto, troviamo infatti un'iscrizione in cui lui stesso si firma, come autore del mosaico, \"Pantaleonis presbiteri\". Si ipotizza che Pantaleone fosse un monaco basiliano, di origine greca, dell'abbazia idruntina di San Nicola di Casole.\nLa sua opera pi\u00f9 nota, il mosaico pavimentale della Cattedrale di Otranto realizzato fra il 1163 e il 1165, presenta un artista padrone della tecnica del mosaico ma soprattutto di una conoscenza teologica poliedrica."}
{"id": "467420", "revid": "742538", "url": "https://it.wikipedia.org/wiki?curid=467420", "title": "Skolelinux", "text": "Skolelinux (anche DebianEdu) \u00e8 una distribuzione Debian GNU/Linux, pensata e sviluppata per le scuole, per fini di \"edutainment\". \u00c8 una delle distribuzioni \"Debian Pure Blend\", creata come soluzione informatica libera, progettata per adattarsi alle risorse e le esigenze delle scuole, ed attualmente \u00e8 sviluppata a livello internazionale da una vasta comunit\u00e0.\nStoria del progetto.\nIn origine Skolelinux e Debian Edu erano due progetti separati.\nSkolelinux \u00e8 un progetto open source fondato in Norvegia nel luglio 2001 che si propone di includere al suo interno tutto il software di cui le scuole hanno bisogno. Il suo nome infatti deriva dal norvegese \"Skole\" (scuola).\nParallelamente, quasi nello stesso periodo, Raphael Herzog ha iniziato a sviluppare Debian-Edu in Francia.\nDal 2003 i progetti si sono fusi, ma i due nomi sono rimasti.\nCaratteristiche.\nDebianEdu/Skolelinux offre quattro differenti profili su un unico CD che, in modo molto semplice, installa una rete preconfigurata che include server, stazioni di lavoro e client server.\nIn breve, gli obiettivi principali del progetto sono:"}
{"id": "467424", "revid": "149485", "url": "https://it.wikipedia.org/wiki?curid=467424", "title": "Thessaloniki", "text": ""}
{"id": "467425", "revid": "115432407", "url": "https://it.wikipedia.org/wiki?curid=467425", "title": "Storia dell'Antartide", "text": "L'esistenza di una vasta terra emersa, la Terra Australis, posta a sud del pianeta con lo scopo di \"riequilibrare\" la massa delle terre dell'emisfero settentrionale, \u00e8 un'ipotesi che risale all'antichit\u00e0: secondo Aristotele l'esistenza di una zona fredda a nord del pianeta implicava l'esistenza di una zona altrettanto fredda posta a sud; il Polo Nord (\"Arktikos\") era posto sotto la costellazione dell'Orsa Maggiore (il termine greco \"arktos\" significa orsa) e quindi la terra opposta fu chiamata \"Antarktikos\", Antartide.\nTerra Australis.\nDiversi secoli dopo il geografo greco Claudio Tolomeo, nella sua \"Geografia\", disegn\u00f2 sulle sue mappe una vasta terra a meridione, all'altezza del 20\u00ba parallelo, chiamata \"Terra Incognita\" che descrisse come abitata da popoli ricchi; sfortunatamente, secondo le conoscenze dell'epoca, una zona torrida separava l'emisfero settentrionale da quello meridionale, rendendo inaccessibili le parti a meridione.\nIl primo attraversamento dell'equatore (da parte di un europeo in epoca moderna) si deve al navigatore portoghese Lopes Gon\u00e7alves nel 1473.\nAll'inizio del XVI secolo il francese Binot Paulmier de Gonneville salp\u00f2 da Honfleur in Normandia diretto verso l'America. Rimasto in balia del vento and\u00f2 alla deriva in direzione sud, raggiungendo le coste di un paese sconosciuto che descrisse abitato da una popolazione ricca e felice. Tornato in patria afferm\u00f2 di avere trovato la \"grande terra Australe\", ma presumibilmente si trattava del Brasile.\nNel 1578 la regina Elisabetta I incaric\u00f2 Francis Drake di cercare la \"Terra Incognita\". Drake raggiunse Capo Horn, la parte meridionale della Terra del Fuoco dove scopr\u00ec il passaggio per il Pacifico (il Canale di Drake), ma non trov\u00f2 alcun continente sconosciuto.\nNel 1642 l'olandese Abel Tasman salp\u00f2 dalla colonia olandese di \"Batavia\" (odierna Giacarta) alla ricerca del leggendario continente del sud. Nel corso della navigazione scopr\u00ec l'isola della Tasmania ed esplor\u00f2 la costa occidentale della Nuova Zelanda, attravers\u00f2 l'arcipelago delle Tonga e le Isole Figi, costeggi\u00f2 la Nuova Guinea, e arriv\u00f2 a Batavia il 15 giugno 1643.\nBen presto il mondo occidentale, preso dalla crescita dei traffici commerciali da e verso l'Asia, perse l'interesse nei confronti della \"Terra Incognita\". Nel 1675 il francese Antoine de la Roch\u00e9 durante la navigazione da Lima all'Inghilterra and\u00f2 alla deriva in una tempesta e scopr\u00ec la Georgia del Sud. Al ritorno raccont\u00f2 di avere avvistato il continente meridionale, ma con ogni probabilit\u00e0 l'avvistamento riguard\u00f2 i Clerke Rocks situati a circa 50\u00a0km a est sud-est della Georgia del Sud. Nel 1699 lo scienziato Edmond Halley intraprese una spedizione alla ricerca della \"Terra Australis Incognita\", e suoi sono i primi avvistamenti registrati di iceberg nell'emisfero australe. Il maltempo e i rischi di collisione con i ghiacci lo costrinsero per\u00f2 a interrompere le ricerche e a ritornare verso latitudini pi\u00f9 settentrionali.\nIl primo navigatore a oltrepassare il 54\u00ba parallelo sud fu Jean Baptiste Charles Bouvet de Lozier il 10 dicembre del 1738. Il 1\u00ba gennaio del 1739 avvist\u00f2 terra, un enorme promontorio coperto di neve che ritenne parte di un continente e chiam\u00f2 Capo della Circoncisione. In realt\u00e0 fu avvistata quella che in seguito verr\u00e0 chiamata Isola Bouvet. L'avvistamento successivo dell'isola risale al 1808, mentre il primo sbarco fu solo nel 1822.\nNel gennaio del 1773 James Cook attravers\u00f2 per primo il Circolo Polare Antartico. Due anni dopo, nel suo terzo viaggio, scopr\u00ec le Isole Sandwich meridionali. Cook circumnavig\u00f2 il continente senza mai avvistare terra, ma le sue osservazioni sull'enorme numero di foche e balene avvistate provocarono l'arrivo di numerose spedizioni di caccia. I cacciatori erano soprattutto originari del New England ed europei e a loro si deve la scoperta di numerose isole.\nL'esplorazione del continente.\nIl primo avvistamento del continente non pu\u00f2 essere attribuito con precisione: diverse fonti riportano, infatti, che il continente fu avvistato da tre persone diverse in un intervallo di pochi giorni: Fabian Gottlieb von Bellingshausen (un capitano della Marina Imperiale Russa), Edward Bransfield (un capitano della marina britannica) e Nathaniel Palmer (un cacciatore di foche statunitense).\nL'avvistamento di Bransfield risale presumibilmente al 27 gennaio 1820, tre giorni prima dell'avvistamento di Palmer. Il dato certo \u00e8 che il 28 gennaio 1820 la spedizione guidata da Bellingshausen e Michail Petrovi\u010d Lazarev raggiunse una posizione a circa 20 miglia (32\u00a0km) dall'Antartide e avvist\u00f2 delle masse di ghiaccio. Il 30 gennaio Bransfield attracc\u00f2 alla penisola Trinity, il punto pi\u00f9 settentrionale del continente, e vi sbarc\u00f2. La contesa sul primo avvistamento assume spesso toni un po' campanilistici; pu\u00f2 infatti benissimo essere possibile che il primo avvistamento fu effettuato da qualche pescatore di balene; nell'arco temporale fra il 1780 e il 1892 infatti nei mari dell'Antartide furono attivi circa 1.100 pescherecci di diverse nazionalit\u00e0, mentre nello stesso periodo le spedizioni scientifiche ed esplorative furono solo 25.\nNel 1821 von Bellingshausen effettua la seconda circumnavigazione del continente dopo quella di Cook; nello stesso anno si ha il primo sbarco a opera del cacciatore di foche statunitense John Davis e Nathaniel Palmer scopre le isole Orcadi Meridionali.\nNel corso di due spedizioni, 1819 e 1822, lo scozzese James Weddell avvist\u00f2 le isole Orcadi australi. Nel 1823 sbarc\u00f2 sull'isola di Saddle dove individu\u00f2 una nuova specie di foca (chiamata oggi foca di Weddell), nel febbraio dello stesso anno oltrepass\u00f2 il parallelo dei 74\u00b0 15' Sud, il punto pi\u00f9 meridionale raggiunto fino a quel momento, inoltrandosi in quello che chiam\u00f2 mare di Giorgio IV (e che verr\u00e0 in seguito chiamato mare di Weddell).\nNel febbraio del 1831 il cacciatore di foche britannico John Biscoe avvist\u00f2 terra dall'area dell'Oceano Indiano, e chiam\u00f2 la zona Terra di Enderby, dal nome della azienda presso cui era occupato, la \"Enderby Brothers\". Nel febbraio del 1839 un altro dipendente della stessa azienda, John Balleny, salpato dalla Nuova Zelanda, scopr\u00ec le isole Balleny.\nNel gennaio del 1840 lo statunitense Charles Wilkes avvist\u00f2 terra, nell'area che verr\u00e0 chiamata terra di Wilkes. Nello stesso mese il francese Jules Dumont d'Urville, partito nel 1838 da Tolone con l'obiettivo di identificare il polo sud magnetico, avvist\u00f2 terra, le dette il nome di Terre Ad\u00e9lie in onore di sua moglie Ad\u00e8le, ma non gli fu possibile sbarcare; sbarc\u00f2 quindi su un'isola che chiam\u00f2 \"Grande Terra Meridionale\". In precedenza, nel corso della navigazione, aveva scoperto la Terra di Luigi Filippo e l'Isola di Joinville, sulla punta settentrionale della Penisola Antartica.\nIn seguito alla localizzazione del Polo Nord magnetico (1831) esploratori e scienziati iniziarono la ricerca del Polo Sud magnetico. James Clark Ross ne localizz\u00f2 la posizione approssimativa ma non fu in grado di raggiungerlo; individu\u00f2 e descrisse anche la barriera di Ross, cos\u00ec chiamata in suo onore. Ai monti Terror ed Erebus, sull'isola di Ross furono dati i nomi delle navi della spedizione di Ross.\nIl XIX secolo.\nAlla fine del XIX secolo gran parte del pianeta era stato esplorato; l'unica area ancora intatta era l'Antartide di cui si conoscevano solo tratti di costa. In occasione del 6\u00ba Congresso Internazionale di Geografia tenutosi a Londra nel 1895 si stabil\u00ec che l'esplorazione delle regioni antartiche avrebbe dovuto avere luogo entro la fine del secolo. Ci si attendeva inoltre che USA, Gran Bretagna e un paese scandinavo organizzassero una grossa spedizione; grande fu quindi la sorpresa quando si seppe che la prima spedizione scientifica in Antartide sarebbe stata guidata da un belga.\nLa spedizione antartica belga (1897 - 1899).\nNel 1897 una spedizione guidata dal tenente della marina belga Adrien de Gerlache e chiamata \"Belgian Antarctic Expedition\" (BelgAE) salp\u00f2 da Anversa diretta in Antartide. La spedizione, a bordo della nave \"RV Belgica\" era composta da persone di nazionalit\u00e0 diversa: lo zoologo romeno Emil Racovi\u0163\u0103, il geologo polacco Henryk Arctowski, l'astronomo belga George Lecointe, diversi norvegesi fra i quali Roald Amundsen e il medico statunitense Frederick Cook.\nScopo della spedizione era l'esplorazione del Mare di Weddell e in seguito lo sbarco di tre persone a Terra Vittoria, dove avrebbero dovuto trascorrere l'inverno. Inizialmente la spedizione si svolse come da programma, fatta eccezione per la perdita di un uomo a causa di una terribile tempesta il 22 di gennaio del 1898. Gerlache esplor\u00f2 alcuni passaggi intorno alla Penisola Antartica, uno dei quali venne chiamato stretto di Gerlache; furono disegnate le mappe della costa e analizzata flora e fauna dell'area.\nIl comandante non seppe resistere alla tentazione di esplorare un passaggio verso sud, ma sfortunatamente, il 28 febbraio 1898, la nave rimase intrappolata dai ghiacci nel mare di Bellingshausen e si liber\u00f2 solo il 14 marzo del 1899, pi\u00f9 di un anno dopo. Durante la lunga permanenza forzata sul continente diversi membri del gruppo dettero segni di infermit\u00e0 mentale, sia per la durezza delle condizioni ambientali sia per le difficolt\u00e0 linguistiche all'interno del gruppo. Questa permanenza forzata, tuttavia, per la prima volta permise di acquisire dati invernali relativi al clima antartico.\nBorchgrevink e la \"Southern Cross\".\nLa prima spedizione che trascorse intenzionalmente l'inverno sul continente fu guidata dal norvegese Carsten Borchgrevink. La spedizione era finanziata da un editore britannico, Sir George Newnes.\nNel febbraio del 1899 la \"Southern Cross\", con a bordo trentuno uomini e novanta cani da slitta, attracc\u00f2 a Capo Adare, dove gli uomini costruirono due capanne prefabbricate, le prime strutture mai edificate sul continente. Nel capanno destinato al soggiorno (di 25\u00a0m\u00b2) Borchgrevnik trascorse l'inverno insieme ad altri nove uomini, uno dei quali perse la vita in seguito alle conseguenze dello scorbuto; della spedizione facevano parte anche novanta cani da slitta. La permanenza fu caratterizzata da una serie di piccole sventure e di dissapori fra Borchgrevink e la componente scientifica della spedizione, amplificate dal fatto che Capo Adare si rivel\u00f2 una localizzazione poco idonea a causa del costante maltempo che vi imperversa. Il 28 gennaio 1900 la Southern Cross venne a recuperare gli uomini, ma Borchgrevnik decise di rimanere un altro poco per esplorare i dintorni; con le slitte raggiunse la latitudine di 78\u00b0 50' Sud, il punto pi\u00f9 meridionale mai raggiunto fino a quel momento.\nIl XX secolo.\nSpedizione Nordenskj\u00f6ld-Larsen (1901-1904).\nNell'ottobre del 1901 un geologo svedese, Otto Nordenski\u00f6ld guid\u00f2 la prima spedizione della Svezia, la \"Swedish Antarctic Expedition\" (SwedAE). Secondo i piani Nordenski\u00f6ld e cinque membri dell'equipaggio della nave \"Antarctic\" una volta sbarcati avrebbero dovuto trascorrere l'inverno sull'isola Snow Hill poco al largo della Terra di Graham (Penisola Antartica), esplorando le isole dei dintorni e compiendo ricerche. La nave che nel frattempo era tornata alle isole Falkland, durante il viaggio di recupero degli scienziati ebbe un incidente. Tre uomini dell'equipaggio sbarcarono per cercare di raggiungere Nordenski\u00f6ld e i suoi, ma poco dopo la nave fu distrutta dai ghiacci e affond\u00f2. L'equipaggio, a bordo delle scialuppe di salvataggio, raggiunse l'isola Paulet dove trascorse l'inverno. Alla fine del 1903 una spedizione di soccorso argentina fu in grado di recuperare tutti i membri della spedizione e dell'equipaggio.\nSpedizione Gauss, prima spedizione antartica tedesca (1901-1904).\nNel 1901 la nave Gauss salp\u00f2 dal porto di Kiel con a bordo una spedizione guidata dal geologo tedesco Erich von Drygalski, l'obiettivo della spedizione era quello di esplorare la zona del continente a sud delle isole Kerguelen. La nave rimase incastrata nei ghiacci, nonostante ci\u00f2 gli scienziati effettuarono numerose scoperte (fra le quali il monte Gauss - o Gaussberg), effettuarono ben sette spedizioni con slitte per esplorare i dintorni, e il 29 marzo del 1902 utilizzarono una mongolfiera con la quale raggiunsero i 500\u00a0m di altitudine. Una volta tornato in patria, Drygalski pubblic\u00f2 un dettagliato (22 volumi) resoconto delle sue attivit\u00e0 e scoperte.\nNational Antarctic Expedition o Discovery Expedition (1901-1904).\nLa nave \"Discovery\" salp\u00f2 dall'Inghilterra il 6 agosto 1901 con a bordo uno degli esploratori pi\u00f9 noti nella storia dell'Antartide, Robert Falcon Scott, alla guida di una spedizione che aveva l'obiettivo di raggiungere il Polo Sud. La prima destinazione era la baia di McMurdo.\nIl 4 febbraio 1902 Scott e Ernest Shackleton furono i primi a vedere e fotografare il continente dall'alto, facendo uso di una mongolfiera. Gli esploratori trascorsero l'inverno sull'isola di Ross, a \"Hut Point\". La spedizione fu caratterizzata da una serie di sventure ed errori tecnici, ma ci\u00f2 non imped\u00ec a Scott di lasciare la base il 2 novembre 1902 per tentare di raggiungere, insieme a Shackleton, Edward Wilson e 19 cani da slitta, il Polo Sud. I tre arrivarono fino agli 82\u00b0 17' Sud, ma in seguito a problemi di scorbuto e cecit\u00e0 da neve dovettero tornare alla base, che raggiunsero il 3 febbraio del 1903. L'anno seguente, trascorso sempre sull'isola di Ross, effettuarono solo brevi viaggi per studi e ricerche.\nAltre spedizioni (1902-1905).\nNello stesso arco temporale vi furono altre spedizioni, fra le quali quella guidata dallo scozzese William Speirs Bruce (spedizione Scotia) che disdegnava la \"gara\" al raggiungimento del polo sud magnetico per occuparsi effettivamente di ricerca scientifica. La nave \"Scotia\" con a bordo 25 persone era diretta nel mare di Weddell, ma a causa del maltempo fu costretta a riparare nelle isole Orcadi meridionali. Il 1\u00ba aprile del 1903 stabil\u00ec la prima stazione meteorologica del continente, Osmond House sull'isola di Laurie, e nello stesso anno la stazione fu ceduta all'Argentina che la rinomin\u00f2 \"Orcadas\". La stazione \u00e8 tuttora funzionante. Nel 1904 la nave riusc\u00ec a inoltrarsi nel mare di Weddell scoprendo la terra di Coats. Da un punto di vista scientifico la spedizione di Bruce \u00e8 considerata una delle pi\u00f9 valide: gli scienziati a bordo della nave raccolsero un gran numero di dati sulla flora, la fauna e il clima.\nNella primavera del 1903 giunse in Europa la notizia che la spedizione di Otto Nordenski\u00f6ld era dispersa, e il francese Jean-Baptiste Charcot che aveva in preparazione una spedizione al Polo Nord decise di accorrere in soccorso per contribuire alle ricerche Mentre la nave \"Fran\u00e7ais\" navigava diretta verso sud il gruppo di Nordenski\u00f6ld venne tratto in salvo, e Charcot decise quindi di esplorare la costa occidentale della Penisola Antartica.\nEvit\u00f2 la baia di Ross a causa della possibile rivalit\u00e0 con paesi gi\u00e0 attivi nella zona e questo gesto gli valse da parte di Robert Scott il soprannome di \"gentleman of the Pole\". Il 19 febbraio scopr\u00ec Port Lockroy sull'isola di Wiencke, l'inverno fu trascorso sull'isola di Booth. Durante il soggiorno invernale gli scienziati della spedizione effettuarono un'intensa attivit\u00e0 di ricerca.\nBritish Imperial Antarctic Expedition (\"Nimrod\" 1907 - 1909).\nNel 1908 Shackleton fece ritorno in Antartide al comando di una spedizione finanziata in parte in proprio e in parte dai governi australiani e neozelandesi, nel corso della spedizione fu raggiunta la vetta del Monte Erebus, prima scalata di una montagna del continente, fu raggiunto il Polo Sud magnetico. Shackleton, insieme ad altri tre membri dell'equipaggio della nave Nimrod raggiunse il punto pi\u00f9 meridionale mai raggiunto fino a quel momento, gli 88\u00b0 23' S di latitudine fermandosi a circa 155\u00a0km dal Polo Sud a causa delle cattive condizioni del gruppo.\nCharcot e Shirase.\nNel 1908 Charcot torn\u00f2 in Antartide per la seconda volta, al comando della nave \"Pourquoi-Pas ? IV\", fatta costruire appositamente per i mari antartici. La \"Pourquoi-Pas ? IV\" sopravvisse bene a una collisione con una roccia, e pot\u00e9 proseguire per le coste prospicienti la Terra di Graham. Charcot tracci\u00f2 le mappe dell'isola di Adelaide, scopr\u00ec una baia che chiam\u00f2 \"Marguerite Bay\" in onore della moglie, e nel gennaio del 1910 avvist\u00f2 una terra non ancora tracciata su alcuna mappa, chiamandola \"Terra di Charcot\" in onore del padre Jean-Martin, un celebre neurologo. Le mappe tracciate da Charcot rimasero in uso per oltre due decenni.\nNel 1910 salp\u00f2 da Tokyo, accompagnata da forte scetticismo sia da parte delle autorit\u00e0 sia da parte dell'opinione pubblica, la prima spedizione giapponese, guidata dal tenente Nobu Shirase al comando del piccolo vascello \"Kainan Maru\". La navigazione avvenne in pessime condizioni meteo, e dopo un fugace avvistamento (marzo 1911) della Terra Vittoria, in maggio la nave fu costretta a riparare in porto a Sydney. Constatato l'ormai irrecuperabile ritardo nei confronti di Scott e Amundsen, l'obiettivo della spedizione venne modificato: non pi\u00f9 il raggiungimento del Polo Sud, bens\u00ec l'esplorazione della Terra di Edoardo VII.\nAmundsen e Scott conquistano il polo sud (1911-1912).\nNel 1910 una spedizione guidata da Roald Amundsen part\u00ec con la nave Fram dalla Norvegia con l'intenzione di raggiungere il polo sud. Arrivato in antartide, partendo dalla Baia delle Balene, Amundsen raggiunse il polo sud il 14 dicembre 1911. Circa un mese pi\u00f9 tardi anche un gruppo guidato da Robert Falcon Scott raggiunse il polo sud, ma tutti gli uomini che lo componevano perirono lungo il viaggio di ritorno. La base Amundsen-Scott, posta al polo sud, \u00e8 intitolata a questi primi conquistatori.\nLa spedizione Endurance (1914-1917).\nLa spedizione Endurance (in inglese \"Endurance Expedition\"), conosciuta anche come Imperial Trans-Antarctic Expedition, \u00e8 stata una missione esplorativa svoltasi negli anni 1914-1917 la missione era comandata da Ernest Shackleton a bordo della \"Endurance\", e aveva come obiettivo l'attraversamento dell'Antartide partendo dal mare di Weddell. Il gruppo doveva poi essere recuperato dalla nave Aurora sull'altro lato del continente, sulla costa del mare di Ross.\nL'\"Endurance\" viene per\u00f2 distrutta dalla banchisa a migliaia di chilometri dalle pi\u00f9 vicine terre abitate: i 28 uomini dell'equipaggio sono costretti a lottare per sopravvivere. La temperatura oscilla da -22\u00b0C a -45\u00a0\u00b0C e le provviste sono limitate. Tutti gli uomini riescono a raggiungere l'isola Elephant, nelle Shetland Meridionali, mentre Shackleton salpa alla guida di una scialuppa di sette metri, salvata dal naufragio dell'\"Endurance\", nel tentativo di raggiungere una base baleniera situata nella Georgia del Sud. Con l'aiuto di un sestante e di un cronometro, l'imbarcazione riesce a percorrere 1.800\u00a0km e a raggiungere Grytviken, dove Shackelton organizza una spedizione di soccorso per gli uomini rimasti indietro.\nAnche se all'epoca erano disponibili apparecchi radio senza fili, l'eccessiva distanza da una qualsiasi stazione ricevente rendeva questa tecnologia inutilizzabile per esplorazioni tanto remote. Inoltre il Regno Unito era impegnato nella prima guerra mondiale, e non volle destinare denaro, uomini e mezzi per una spedizione di soccorso cos\u00ec complessa e pericolosa.\nL'equipaggio dell'\"Aurora\" dovette affrontate situazioni altrettanto critiche. La loro avventura, al contrario di quella di Shackleton, cost\u00f2 la vita a tre persone.\nOltre alle testimonianze scritte, durante la spedizione furono scattate numerose fotografie da parte di Frank Hurley.\nEsplorazione per via aerea.\nL'ammiraglio della US Navy Richard Evelyn Byrd fu il primo a sorvolare il polo sud con il pilota Bernt Balchen, il 20 novembre 1929. Byrd guid\u00f2 in tutto cinque spedizioni in antardide, l'ultima nel 1946, chiamata \"Operation Highjump\", composta da oltre 4.700 uomini, prevalentemente militari. Seppur pubblicizzata come avente scopi scientifici, i dettagli furono mantenuti segreti, per cui si ritiene probabile che fosse in prevalenza un'esercitazione militare. Tra le unit\u00e0 impiegate una portaerei, diversi sottomarini e altri mezzi militari. Prevista per una durata di otto mesi, l'operazione fu interrotta dopo soli due mesi, e non vennero mai date spiegazioni ufficiali sulle ragioni dell'interruzione.\nNel 1947-48 il capitano Finn R\u00f8nne, primo ufficiale ai comandi di Byrd nella spedizione precedente, guid\u00f2 una sua spedizione con varie unit\u00e0 navali, tre aerei e cani da slitta. Ronne era in disaccordo con la teoria secondo la quale l'Antartide era divisa in due sezioni separate, e prov\u00f2 che l'Antartide occidentale e l'Antartide orientale erano un unico continente, cio\u00e8 che il mare di Ross e il mare di Weddell sono separati. Ronne percorse 5.800\u00a0km con sci e slitte trainate da cani, pi\u00f9 di ogni altro esploratore dell'antartide. La Spedizione di ricerca Ronne mapp\u00f2 le ultime coste sconosciute dell'antartide e dell'intero pianeta, e fu la prima spedizione antartica a includere delle donne.\nBisogna attendere quasi dieci anni per avere un'altra spedizione. Il 31 ottobre 1956 l'ammiraglio statunitense George J. Dufek e altri, con un aereo Douglas DC-3, fecero il primo atterraggio sul polo sud."}
{"id": "467426", "revid": "161273", "url": "https://it.wikipedia.org/wiki?curid=467426", "title": "Thessalonica", "text": ""}
{"id": "467427", "revid": "2184720", "url": "https://it.wikipedia.org/wiki?curid=467427", "title": "Sin Sin Sin", "text": "Sin Sin Sin \u00e8 una canzone del cantante inglese Robbie Williams, terzo singolo estratto dal sesto album \"Intensive Care\", del 2005.\nUscito nel Regno Unito il 22 maggio 2006, malgrado il successo nelle radio, ha raggiunto soltanto il 22\u00ba posto nella classifica dei singoli, piazzamento pi\u00f9 basso nella storia della carriera da solista del cantante e che lo rende il primo singolo di Williams a non entrare nella top 20 della classifica del Regno Unito.\nIl video della canzone \u00e8 stato girato a Citt\u00e0 del Capo, in Sudafrica, dal regista Vaughan Arnell.\nTracce.\nInternational 2-Track CD Single\nUK CD Maxi\nUK DVD\nUK 7\""}
{"id": "467430", "revid": "13833", "url": "https://it.wikipedia.org/wiki?curid=467430", "title": "Rethimno", "text": ""}
{"id": "467438", "revid": "4711", "url": "https://it.wikipedia.org/wiki?curid=467438", "title": "\u0130zmir", "text": ""}
{"id": "467439", "revid": "13102", "url": "https://it.wikipedia.org/wiki?curid=467439", "title": "Giuseppe Calandrelli", "text": "Biografia.\nPersona di ottima indole e vivace ingegno, sotto la protezione del cardinale Flavio Chigi, nel 1768 complet\u00f2 il corso di filosofia e fu ordinato sacerdote. Destinato alla professione di avvocato, comprese che \u00abfalsa era la strada a lui segnata\u00bb. Si ritir\u00f2 dunque nel seminario di Magliano in Sabina in cui dimor\u00f2 per quattro anni dedicandosi alle scienze naturali.\nDopo la soppressione della Compagnia di Ges\u00f9, quando la direzione del Collegio Romano fu affidata a sacerdoti secolari, il giovane Calandrelli si perfezion\u00f2 nelle discipline scientifiche e divenne un sostituto del suo maestro Padre Fran\u00e7ois Jacquier. Ottenne molti incarichi prestigiosi: lezioni di fisica al posto del defunto professore, direzione dell'Accademia di Fisica, incarico del Papa di munire di conduttori elettrici il palazzo pontificio del Quirinale e altri. Fond\u00f2 a Roma la scuola di astronomia. Perfezion\u00f2 il settore zenitale di nove piedi e determin\u00f2 con grande precisione la latitudine della specola (41\u00b0 53' 54\", 32).\nNel 1815 il Calandrelli fu sollevato dagli impegni della didattica e si dedic\u00f2 interamente agli studi, fino al 1824, quando il Collegio Romano fu restituito alla Compagnia di Ges\u00f9. Egli si ritir\u00f2 nel seminario di Sant'Apollinare, dove mor\u00ec nella notte di Natale del 1827 a causa di una malattia infiammatoria. Le sue spoglie riposano nella chiesa di Sant'Apollinare.\nAttivit\u00e0.\nTra i suoi lavori, studi e ricerche ricordiamo i pi\u00f9 importanti:"}
{"id": "467444", "revid": "1149807", "url": "https://it.wikipedia.org/wiki?curid=467444", "title": "Italia Teen Television", "text": "Italia Teen Television (stilizzato in it!) \u00e8 stata una rete televisiva italiana tematica del gruppo Mediaset, ospitata sul bouquet digitale della televisione satellitare Sky Italia. Era stata lanciata , canale satellitare non passato a Sky in seguito alla fusione di TELE+ e Stream TV. La rete era diretta da Carlo Vetrugno, gi\u00e0 direttore di Italia 1 e Rete 4 in passato.\nStoria.\nNel 2003, con l'arrivo della piattaforma Sky, originata dalla fusione tra TELE+ e Stream TV, Mediaset lancia il nuovo canale Italia Teen Television, al posto di Comedy Life, i cui contenuti erano forti e gi\u00e0 presenti in chiaro. Rivolto ad un pubblico di ragazzi dai 12 ai 19 anni, il canale inizia le sue trasmissioni il 30 settembre 2003 includendo 24 ore di programmazione giornaliere con repliche dalle 03:00 alle 07:00 del mattino.\nFin dal suo esordio, la programmazione era intervellata dal programma contenitore \"BandIT!\" presentato da video jockey che lanciavano le varie trasmissioni, creando scene in stile sitcom o soap leggera e presentando interviste a personaggi famosi. La programmazione era gestita da Fabrizio Margaria, responsabile della fascia ragazzi di Italia 1 dal 2002. Il canale ha ricevuto un investimento di 3,5 milioni di euro.\nProgrammi.\nIl canale era una delle principali emittenti della piattaforma dedicate ai giovani, ma trasmetteva anche serie cult degli anni '80 e '90 come \"Capitan Harlock\" e serie anime.\nOltre ai cartoni, il canale era caratterizzato da tutta una serie di programmi autoprodotti tra i quali: \"BandIT!\", \"Mangaus\", \"IT! Generation\", \"Dance IT!\", \"Free Pass\" e la replica di \"Top of the Pops\".\nLa chiusura.\nItalia Teen Television chiude i battenti i il 1\u00ba gennaio 2006, a causa della scadenza del contratto tra Mediaset e Sky Italia.\nDopo la chiusura.\nDopo la chiusura di Italia Teen Television, molti cartoni animati che trasmetteva sono approdati in alcune fasce orarie su Boing, Italia 1 o su altre emittenti non Mediaset come K2 e Frisbee.\nCome erede di ITT pu\u00f2 essere considerato Hiro, canale a pagamento del digitale terrestre Mediaset partito l'8 dicembre 2008; i due canali erano, infatti, simili per quanto riguarda la programmazione, dedicata a un target adolescenziale. Hiro ha chiuso nel marzo 2013."}
{"id": "467445", "revid": "1075510", "url": "https://it.wikipedia.org/wiki?curid=467445", "title": "Cesare Cremonini (filosofo)", "text": "Biografia.\nCesare Cremonini nacque a Cento da Mattea Pilanzi e da Matteo Cremonini, un pittore originario di Cremona - di qui il cognome, che era originariamente Zamboni - e rifugiatosi a Cento, di cui si conservano affreschi negli oratori delle chiese della Piet\u00e0 e di San Rocco. Un fratello di Cesare, Giovan Battista, seguir\u00e0 le orme paterne con qualche successo nelle citt\u00e0 emiliane e in Bologna, dove mor\u00ec nel 1610.\nCesare prese invece la strada degli studi umanistici: studente in legge nell'Universit\u00e0 di Ferrara, scelse poi filosofia, allievo di Federico Pendasio, divenendo dal 1579 insegnante di filosofia naturale nello Studio ferrarese fino al 1589. Cremonini tenne rapporti con la corte estense: di fronte a Leonora d'Este recit\u00f2 il suo poemetto \"Le pompe funebri\", e quando si trov\u00f2 a essere oggetto di non chiarite gelosie e maldicenze da parte dei suoi colleghi dell'Universit\u00e0, il 20 maggio 1589 scrisse al duca Alfonso per richiedere un suo intervento.\nNon risulta che Alfonso II abbia risolto i conflitti denunciati dal Cremonini, che perci\u00f2 decise di trasferirsi altrove. Il 23 novembre 1590 fu chiamato a Padova per insegnare filosofia naturale \"in secundo loco\", in sostituzione di Giacomo Zabarella, da poco defunto, mentre Francesco di Niccol\u00f2 Piccolomini assumeva la prima cattedra. Il 27 gennaio 1591 Cremonini inizi\u00f2 il suo corso, leggendo la prolusione \"Exordium habitum Patavii VI Kalendis Februarii 1591\".\nContro il tentativo dei gesuiti di fondare a Padova un proprio Studio rivale dell'Universit\u00e0, il Cremonini si espresse il 20 dicembre 1591 con l\"Oratione contro i gesuiti a favore della Universit\u00e0 di Padova\" tenuta di fronte alla Signoria di Venezia, nella quale sostenne che Padova \u00abper insegnare le scienze non ha bisogno dell'aiuto de' Padri Giesuiti\u00bb, e pavent\u00f2 i rischi di dividere gli studenti in fazioni \u00abcome i Guelfi e Gibellini\u00bb. L'autorizzazione all'apertura dello Studio non fu rilasciata e i gesuiti furono poi espulsi dalla Repubblica nel 1606, a causa dell'interdetto scagliato dal Papa Paolo V, cui segu\u00ec la cosiddetta Guerra dell'Interdetto.\nCremonini ebbe una famosa controversia con il suo collega Giorgio Raguseo sulla natura degli elementi, sul valore della storia delle interpretazioni di Aristotele e sulle questioni didattiche.\nDifensore della medicina averroista e sostenitore della mortalit\u00e0 dell'anima, legata indissolubilmente al corpo umano, fu sospettato di eresia e nel 1598 venne denunciato all'inquisizione di Padova. Con l'amico e rivale Galileo Galilei, Cremonini, ad opera del collega Camillo Belloni, condivise nel 1604, con accuse diverse, una denuncia al tribunale dell'Inquisizione padovana che non ebbe alcuna conseguenza per entrambi. Galileo fu accusato di praticare l'astrologia giudiziaria e Cremonini di sostenere la mortalit\u00e0 dell'anima e che Aristotele avesse separata la filosofia dalla teologia. Cremonini dovette affrontare altri due processi uno nel 1608 e l'altro nel 1611 dai quali usc\u00ec indenne grazie alla protezione della Repubblica di San Marco.\nAnche se molte fonti riportano che mor\u00ec di peste durante l'epidemia che colp\u00ec l'Italia nel 1629-1631, risulta che mor\u00ec a causa di catarro accompagnato da febbre.\nSecondo alcuni studiosi Galileo si ispir\u00f2 a Cremonini nella scelta di Simplicio come rappresentante dell'aristotelico avversario del copernicanesimo.\nPensiero.\nCremonini pubblic\u00f2 pochi testi della sua dottrina mentre sono a noi giunte numerose trascrizioni delle sue lezioni che egli preferiva tenere oralmente al posto della forma scritta. Le trascrizioni delle lezioni tenute nello Studio di Padova e privatamente tuttavia presentano gravi problemi interpretativi che hanno impedito alla storiografia di poter avanzare una sintesi sicura del suo pensiero. Unica eccezione a questa difficolt\u00e0 interpretativa il testo \"Lecturae exordium\", letto da Cremonini in occasione della sua prima lezione in Padova. Nella prima parte dell'opera egli si rammarica che il continuo rinascere della natura, come la successione delle stagioni, dalle sue forme ormai trascorse, non susciti la meraviglia dell'uomo e lo sgomento per il continuo morire del mondo.\nLa strada per conoscere se stessi e raggiungere la serenit\u00e0 \u00e8 data dalla filosofia su cui si basa la morale e la scienza. L'uomo ha avuto in dono da Dio un intelletto onnipotente che dalla conoscenza di se stesso e della natura giunger\u00e0 a congiungersi con la beatitudine divina.\nDibattito relativo alle osservazioni di Galileo.\nSecondo una diffusa ma falsa narrazione Cremonini fu uno di quei professori aristotelici che non solo rifiutarono pervicacemente le scoperte galileiane in nome della filosofia peripatetica ma si rifiutarono, invitati dallo scienziato pisano, di osservare direttamente nel telescopio l'esistenza delle montagne della Luna, delle fasi di Venere, dei satelliti di Giove. Questo avvenimento, tramandato come simbolo della miopia di coloro che si ritengono custodi del vero sapere, \u00e8 invece ritenuto falso.\nNella lettera del 19 agosto 1610 Galilei racconta a Keplero il comportamento dei docenti dello Studio di Padova ma non fa nomi:\nAd un esame superficiale una lettera a Galilei del 6 maggio 1611 del suo amico Paolo Gualdo sembrerebbe confermare che tra coloro che rifiutarono l'osservazione con il telescopio vi fosse anche il Cremonini:\nNella successiva lettera di Gualdo a Galilei si riferisce di un colloquio con Cremonini che al rimprovero di essersi rifiutato dell'esperienza con il telescopio risponde che lo fece perch\u00e9:\nMarco Forlivesi ha osservato come Cremonini affermi in questo testo che gli caus\u00f2 disagio \"mirare\" nel telescopio e che dunque non si rifiut\u00f2 di guardare ma non accett\u00f2 di \"vedere\" cio\u00e8 di accogliere l'interpretazione galileiana di quelle osservazioni. \nPi\u00f9 in generale, Forlivesi sostiene che la posizione di Cremonini fu sempre coerente nel ritenere che l'interpretazione dei dati osservativi non potesse andare disgiunta dall'esistenza di una dottrina filosofico-naturale complessiva. Forlivesi rileva altres\u00ec che lo stesso Galileo, a volte, propose ipotesi circa la natura dei cieli \"non meno problematiche di quelle proposte dagli \"aristotelici\"\". \nD'altra parte, come confermato dallo storico della scienza Enrico Bellone nella sua monografia su Galilei per i \"Quaderni de 'Le Scienze'\", il cannocchiale era uno strumento di fattura \"artigianale\" e non scientifica, in quanto non esisteva ancora una teoria dell'ottica - si dovr\u00e0 attendere Newton - e le immagini erano alquanto deformate."}
{"id": "467447", "revid": "33751", "url": "https://it.wikipedia.org/wiki?curid=467447", "title": "Cesare Cremonini (pensatore)", "text": ""}
{"id": "467448", "revid": "9316", "url": "https://it.wikipedia.org/wiki?curid=467448", "title": "Klaus Altmann", "text": ""}
{"id": "467449", "revid": "1318658", "url": "https://it.wikipedia.org/wiki?curid=467449", "title": "Furore (Italia)", "text": "Furore \u00e8 un comune italiano di 709 abitanti della provincia di Salerno in Campania.\nDal 1997, in quanto parte della Costa d'Amalfi, \u00e8 entrato a far parte dei Patrimoni dell'Umanit\u00e0 dell'UNESCO. Fa inoltre parte del Club dei borghi pi\u00f9 belli d'Italia.\nGeografia fisica.\nTerritorio.\nRientra nella Costiera Amalfitana.\nClima.\nLa stazione meteorologica pi\u00f9 vicina \u00e8 quella di Amalfi. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +10,7\u00a0\u00b0C; quella del mese pi\u00f9 caldo, agosto, \u00e8 di +26,8\u00a0\u00b0C.\nLe precipitazioni medie annue superano i 1.700\u00a0mm, distribuite mediamente in 96 giorni, e presentano un minimo estivo, un picco in autunno-inverno e un massimo secondario in primavera.\nFiordo di Furore.\nNonostante il nome con il quale \u00e8 comunemente conosciuto, si tratta in realt\u00e0 di una r\u00eda, cio\u00e8 un ristretto specchio d'acqua posto allo sbocco di un vallone a strapiombo, creato dal lavoro incessante del torrente Schiato che da Agerola corre lungo la montagna fino a tuffarsi in mare.&lt;br&gt;Il luogo accoglie un minuscolo borgo marinaro che fu abitato, tra gli altri, da Roberto Rossellini (che vi gir\u00f2 il film \"L'amore\") e da Anna Magnani, che era allora sentimentalmente legata al regista e che fu l'interprete di un episodio di quello stesso film. Un piccolo museo a essi dedicato \u00e8 ospitato in una delle casette.\nIl fiordo \u00e8 inoltre scavalcato dalla strada statale mediante un ponte sospeso alto 30\u00a0m, dal quale, ogni estate, si svolge una tappa del Campionato Mondiale di Tuffi dalle Grandi Altezze. All'interno del fiordo si trovano lo Stenditoio e la Calcara, due edifici utilizzati per le produzioni locali. Lo Stenditoio era usato per asciugare i fogli di carta ricavati dalle fibre di stoffa. La Calcara invece era adibita alla lavorazione delle pietre per l'edilizia locale.\nStoria.\nSecondo lo storico Camera, Furore deve la sua denominazione all'asperit\u00e0 del luogo che quando viene sferzato dalla tempesta il fragore che si crea incute spavento e timore.\nNell\u2019antichit\u00e0, questa terra comprendeva due sobborghi: \"Terra Furoris\" e \"Casanovae,\" cio\u00e8 Casanova. Dal XVII secolo quest\u2019ultimo non viene pi\u00f9 citato negli atti pubblici.\nAi tempi della Repubblica Amalfitana Furore era casale extramenia di Amalfi. Nel Basso Medioevo si emancipa divenendo Universit\u00e0 ed eleggendosi un proprio Sindaco. Per un breve periodo fu annesso alla vicina Praiano, e poi ritorn\u00f2 a essere comune indipendente. Notizie di Furore si apprendono dal Catasto Carolino del 1752.\nNel 1532 la popolazione raggiungeva il numero di 140 abitanti, stimati in 28 fuochi. Nel 1752 sal\u00ec a 779, per poi scendere nuovamente a 707 nel 1861.\nAlcune localit\u00e0 prendono i nomi dalle famiglie che vi abitarono, oltre alla citata Casanova vi sono anche \"Li Summonti\" che prende il nome dalla famiglia Summonte, \"Le Porpore\" dalla famiglia Porpora\", Li Cuomi\" dalla famiglia Cuomo, \"Li Candidi\" dalla famiglia Candido, \"Vespoli\", \"Galli\", \"Teglia\". I Cognomi pi\u00f9 ricorrenti erano: \"di\" \"Florio\", \"Cuomo, di Milo, Merolla, Penna, Ferrajolo, Porpora, Amendola, Amodio, Anastasio, Avitabile, Candido, Cavaliere, Cennamo, Criscuolo, di Rosa, Gentile, Giovine\" o \"Iovine, Lama, Lauritano, Manzo\" o \"Manco, Rispolo, Sovieno e Sparano\".\nIl borgo ha dato i natali a Pietro Summonte, accademico Pontaniano, autore della prima guida storico-artistica di Napoli. L'opera, scritta in forma di lettera era destinata al letterato e collezionista d'arte Marcantonio Michiel.\nAttive erano un tempo l\u2019industria della carta, quella della seta, del tornio e dei maccheroni. A queste si aggiungono la produzione dell\u2019olio, l\u2019agricoltura, la pastorizia, la pesca e \"l\u2019arte di fare canapi\"\".\" In localit\u00e0 \"lo Schiato\", valletta che prende il nome dal torrente, vi erano una fabbrica di carta emporetica e un mulino.\nLe chiese principali conservano delle urne funerarie romane in marmo, finemente scolpite e lavorate: due in S. Giacomo Apostolo, due in S. Michele Arcangelo e una in S. Elia Profeta.\nIl Villaggio nel corso del secolo XVIII ha ospitato delle confraternite laicali, quella di \"S. Maria della Piet\u00e0\", quella dell\"Immacolata Concezione\", e quella del \"Rosario\"\",\" attive in S. Maria della Piet\u00e0; e il \"Monte dei Sette Dolori\" dedicato all\u2019Addolorata in S. Michele Arcangelo. E infine la confraternita di \"S. Maria Assunta\" in S. Giacomo, attiva alla fine secolo XIX.\nLa chiesa di S. Elia Profeta conserva anche un pregevole trittico, realizzato nel 1492 da Angelo Antonello da Capua, e raffigurante la Madonna col Bambino nello scomparto centrale, S. Bartolomeo Apostolo e S. Elia Profeta negli scomparti laterali. L\u2019opera \u00e8 ascrivibile alla bottega del \"Maestro di San Severino\". Ed un altro quadro risalente al 1620, raffigurante la Madonna del Carmine.\nMonumenti e luoghi d'interesse.\nChiese non pi\u00f9 esistenti\nSociet\u00e0.\nReligione.\nLa maggioranza degli abitanti \u00e8 di religione cristiana cattolica di rito latino (romano), e appartengono all'arcidiocesi di Amalfi-Cava de' Tirreni.\nCultura.\nDal 20 luglio 2019 nel locale cimitero di Furore \u00e8 sepolto lo scrittore, regista e attore Luciano De Crescenzo, napoletano, ma che aveva scelto questo luogo per i suoi riposi, compreso quello eterno.\nGeografia antropica.\nLocalit\u00e0.\nFurore conta, oltre alla localit\u00e0 nota come Fiordo di Furore, una piccolissima frazione sulla costa, nei pressi di Praiano, chiamata Marina di Praia. Il paese capoluogo conta 3 contrade costituenti il centro abitato:\nInfrastrutture e trasporti.\nMobilit\u00e0 urbana.\nI trasporti interurbani del comune vengono svolti con autoservizi di linea gestiti da SITA.\nAmministrazione.\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Campania Sud ed interregionale per il bacino idrografico del fiume Sele."}
{"id": "467450", "revid": "1584565", "url": "https://it.wikipedia.org/wiki?curid=467450", "title": "Retecapri", "text": "Retecapri \u00e8 una rete televisiva italiana a diffusione nazionale che trasmette film classici e d'autore e televendite; in passato proponeva anche programmi di intrattenimento e informazione e telefilm.\nL'emittente appartiene alla Television Broadcasting System, che fa capo ai fratelli Federico, gli stessi di Telecapri.\nStoria.\nRetecapri nasce nel 1982, quando la TBS decide di creare una seconda rete televisiva subito dopo l'entrata dell'emittente ammiraglia Telecapri nel network nazionale Italia 1: infatti si pensa di dedicare Telecapri quasi totalmente alla ritrasmissione del palinsesto nazionale (vengono tuttavia mantenuti i personaggi e le trasmissioni di maggior successo), e Retecapri alle produzioni e ai programmi di propriet\u00e0 della TBS, permettendo cos\u00ec di conservare e continuare a sviluppare i contenuti creati autonomamente a Capri.\nRetecapri opera inizialmente anche come un circuito televisivo, trasmettendo non solo in Campania ma anche in altre regioni italiane attraverso diverse emittenti affiliate che ne ripetono i programmi. La programmazione include varie serie televisive come \"Peyton Place\", \"La strana coppia\", \"La famiglia Addams\", \"Get Smart\", \"Laverne &amp; Shirley\" e diversi film; vanno in onda anche su Retecapri i celebri contenitori per ragazzi \"Il club di Uffi\" e \"Cinque Punto Zero\" condotti da Uffi e Teresa Iaccarino, che proponevano molte serie animate specialmente giapponesi. Teresa e il pupazzo Uffi conducevano comunque anche la versione localizzata di \"Bim bum bam\" trasmessa su Telecapri.\nA maggio 1983 Retecapri si accorda con TV PORT per fornire, per breve tempo, il suo magazzino di programmi.\nQuando da gennaio 1984 Telecapri esce dal circuito di Italia 1 e aderisce a Euro TV (che lascia alle reti locali ampi spazi di autonomia), la T.B.S. riporta su Telecapri parte del proprio catalogo di film e programmi: negli anni 1984 e 1985 i palinsesti di Telecapri e Retecapri hanno, talvolta, gli stessi programmi, anche se trasmessi ad orari/giorni differenti e su aree geografiche diverse (Telecapri in Campania e Retecapri nelle altre regioni). Nel corso del tempo Retecapri estende la sua copertura in tutto il centro-sud Italia e inizia a essere considerata un'emittente nazionale.\nAlla fine del 1985, al marchio Retecapri si affianca quello di \"Musica &amp; Cinema\"; la programmazione, infatti, \u00e8 prevalentemente incentrata, in questo periodo, su video clip musicali, alternati a film e televendite.\nA met\u00e0 settembre del 1987, in contemporanea con l'affiliazione di Telecapri a Odeon TV, la programmazione di Retecapri ritorna ad essere generalista fino al 1998/99, con film, telefilm, telenovele, cartoni animati, documentari, televendite e dal 1991 anche un telegiornale di notevole spessore, in onda alle 14:00, 21:00 e 23:00 e condotto da Teresa Iaccarino (volto storico dell'emittente), con servizi nazionali curati dalla redazione romana dell'emittente e servizi internazionali in collaborazione con la CNN. \nIntorno al 1991, in occasione della regolamentazione dell'emittenza televisiva italiana seguita alla Legge Mamm\u00ec, Retecapri viene riconosciuta come emittente nazionale indipendente, l'unica con sede nel sud Italia. In questo periodo Retecapri diventa ricevibile in tutta Italia.\nNel 1999, in seguito alla Legge n. 249 del 31 luglio 1997 - \"Istituzione dell'Autorit\u00e0 per le garanzie nelle comunicazioni e norme sui sistemi di telecomunicazioni e radiotelevisivo\" (denominata Legge Maccanico), la rete trasmette per alcuni giorni un cartello polemico sulla mancata ottemperanza alla legge da parte di Mediaset. A partire dalla fine degli anni '90 la programmazione di Retecapri inizia ad offrire sempre pi\u00f9 televendite ed a diminuire le altre trasmissioni.\nTra il 2005 e il 2007 Retecapri \u00e8 presente in digitale terrestre sul mux TIMB 1, continuando a trasmettere anche in analogico. Dal maggio 2010, sulle postazioni analogiche rimaste attive nelle aree \"non \"switch off\"\", Retecapri viene momentaneamente sostituita dal nuovo canale secondario Capri Store.\nCon il passaggio al digitale, a Retecapri vengono assegnati l'autonomo mux Alpha e l'LCN 20 nazionale, compresa fra le TV locali e le emittenti semigeneraliste di nuova nascita: diverse volte nei suoi comunicati stampa il canale protester\u00e0 contro questa decisione e chieder\u00e0 l'LCN 8 o 9, sostenendo che n\u00e9 MTV n\u00e9 Deejay TV abbiano il diritto a quelle posizioni, non rispettando il requisito di \"emittenti nazionali generaliste ex analogiche\". Inoltre da fine giugno 2012 (dopo una breve comparsa a fine maggio), Retecapri e Capri Store sono presenti anche sui mux locali e interregionali di Telecampione, attivi all'epoca in quasi tutta Italia ma dopo un breve periodo ridotti alla Toscana e al Lazio fino alla chiusura definitiva nel 2015.\nTra il 2010 e il 2017 il palinsesto di Retecapri proponeva principalmente il TG autoprodotto, alcuni rotocalchi di informazione (come \"Piazza Montecitorio\", \"Pianeta Salute\", \"New Magazine\") e soprattutto il ciclo di film d'autore e classici \"Un sogno in bianco e nero\" in onda ogni sera alle ore 21. I film trasmessi in prima serata erano poi replicati la mattina successiva alle 8:00 o 7:30; ne andavano in onda altri alle 22:30 o 23:00 (in particolare, la seconda serata del venerd\u00ec era dedicata ai lungometraggi di fantascienza del ciclo \"Film da un altro mondo\") e a volte in nottata. A ci\u00f2 si aggiungevano alternativamente i telefilm \"F.B.I.,\" \"Detective per amore\" e \"La fattoria dei giorni felici\", alcuni cartoni animati quali Sasuke e Golion e la telenovela \"Non basta una vita\", prodotta dalla TBS stessa nel 1984. Le televendite occupavano comunque molte ore al giorno.\nLa vendita delle LCN a Mediaset.\nIl 16 marzo 2017 Television Broadcasting System cede le LCN 20, 120 e 520 (utilizzate da Retecapri e Retecapri 2) a Mediaset; il 5 maggio 2017 Retecapri 2 viene chiusa, mentre Retecapri viene spostata nel mux Mediaset 2 dove alle ore 20:00 riprende le trasmissioni sotto la gestione di Mediaset, con la telenovela \"Milagros\". Per quasi un anno la programmazione della rete \u00e8 composta maggiormente dalle televendite di Mediashopping, che aumentano progressivamente il loro peso fino ad occupare l'intera fascia dalle 9:10 alle 20:10, mentre nelle restanti fasce serali, notturne e del primo mattino vengono trasmesse alcune repliche di fiction, sitcom e telenovelas della library Mediaset.\nIn seguito alla cessione provvisoria del marchio di Retecapri a Mediaset, l'editore TBS trasferisce la programmazione nel nuovo canale provvisorio Capri Television sull'LCN 66, che sostituisce Radio Capri TelevisiON e da essa eredita un ampio spazio dedicato ai videoclip musicali. Il 22 marzo 2018, la versione Mediaset di Retecapri chiude lasciando il posto al nuovo canale 20, che inizia ufficialmente a trasmettere il 3 aprile con la diretta della partita valevole per l'andata dei quarti di finale di Champions League tra e .\nDal 4 aprile 2018 Retecapri riprende le trasmissioni sotto la storica gestione TBS, questa volta alla LCN 66, con la classica programmazione di film (offerti alle 13:00, in seconda serata e soprattutto in prima serata con replica la mattina successiva), video musicali, televendite e notiziari, sostituendo cos\u00ec Capri Television, che viene chiuso definitivamente. \nDal 18 al 20 settembre 2018 Retecapri ospita in tre serate la differita televisiva del festival \"Sanremo canta Napoli\", alla sua prima edizione dal 1931. \nDall'8 ottobre 2018 la programmazione cinematografica viene sospesa e trasferita su Capri Store, in onda sull'LCN 122, e Retecapri continua a trasmettere principalmente video musicali uniti a televendite in alcune fasce orarie (dalle 9:00 alle 12:30 e dalle 14:00 alle 18:00).\nIl 21 febbraio 2019 l'editore Television Broadcasting System cede anche le LCN 66 e 566 a Mediaset, la quale dal 28 febbraio seguente vi riposiziona il canale Mediaset Italia Due. Tra il 4 e il 7 marzo 2019 Retecapri prima perde la LCN 66 e poi continua a trasmettere sull'LCN 122 al posto di Capri Store, che rimane senza numerazione e viene chiusa l'11 marzo alle 02:59.\nDopo il passaggio alla LCN 122, Retecapri si limita a mandare in onda il film di prima serata del ciclo \"Un sogno in bianco e nero\", mentre nel resto della giornata sono trasmesse esclusivamente televendite.\nAscolti.\nDati Auditel relativi al giorno medio mensile sul target individui 4+."}
{"id": "467451", "revid": "729019", "url": "https://it.wikipedia.org/wiki?curid=467451", "title": "Caproni Ca.18", "text": "Il Caproni Ca.18 fu un aereo da ricognizione e osservazione monomotore biposto e monoplano sviluppato dall'azienda aeronautica italiana Caproni negli anni dieci del XX secolo.\nImpiegato dal Servizio Aeronautico del Regio Esercito nelle prime fasi della prima guerra mondiale, venne assegnato alla 15\u00aa Squadriglia da ricognizione e combattimento, la prima ad impiegare velivoli di costruzione e progetto italiani.\nStoria del progetto.\nProgettato da Giovanni Battista \"Gianni\" Caproni derivava dalla famiglia di monoplani Ca.8-Ca.16 sviluppata tra il 1911 ed il 1912.\nIl Ca.18 era destinato al 1\u00ba concorso militare italiano che si tenne all'inizio del 1913, ma il velivolo non ottenne commesse. Successivamente, dopo la nazionalizzazione della Caproni nell'estate del 1913, venne ordinato un lotto di questi velivoli, che andarono ad equipaggiare la 15\u00aa Squadriglia da ricognizione e combattimento, la prima ad impiegare velivoli di costruzione e progetto italiani.\nLo sviluppo del Ca.18 continu\u00f2 con altri modelli che costituivano delle varianti del progetto originale: Ca.19, Ca.20, Ca.24, Ca.25. Tra questi la variante pi\u00f9 significativa \u00e8 costituita dal Ca.20 un prototipo di aereo da caccia.\nTecnica.\nIl Ca.18 era caratterizzato da una struttura realizzata completamente in legno rivestito in tela. La fusoliera, dotata di un abitacolo singolo aperto, adottava dei finestrini laterali per agevolare la visuale del pilota verso il basso, in quanto il Ca.18 era destinato al ruolo di osservazione aerea. Posteriormente terminava in un impennaggio classico dotato di una deriva di piccole dimensioni completamente mobile e di piani orizzontali montati a semisbalzo. L'ala era montata medio alta, controventata da una serie di tiranti in filo d'acciaio che la collegavano ad una torre posta sopra la fusoliera. Particolare era l'adozione di un innesto a baionetta in modo da permetterne un semplice smontaggio per agevolarne la rimessa. Il carrello d'atterraggio era fisso, dotato di ruote a raggi di grande dimensione, ed integrato posteriormente da una struttura posta sotto la parte mediana della trave di coda e che fungeva da supporto al pattino di coda. La motorizzazione era affidata ad un motore rotativo Gnome Lambda di fabbricazione francese in grado di sviluppare una potenza di 80 CV (59 kW).\nImpiego operativo.\nIl Ca.18 venne introdotto durante le prime fasi della prima guerra mondiale, assegnato alla 15\u00aa Squadriglia del Servizio Aeronautico, reparto sotto il comando del Regio Esercito, la prima ad impiegare velivoli di progettazione e costruzione interamente nazionali. Il reparto, basato a Piacenza, oper\u00f2 con sei esemplari effettuando missioni di osservazione aerea in collaborazione ai reparti di artiglieria.\nEsemplari attualmente esistenti.\nUn esemplare, matricola CA-231, \u00e8 attualmente esposto presso il Parco e Museo del volo Volandia di Somma Lombardo, Provincia di Varese."}
{"id": "467452", "revid": "1442080", "url": "https://it.wikipedia.org/wiki?curid=467452", "title": "Big Fish (disc jockey)", "text": "Biografia.\nNoto inizialmente come Fish, dopo molti anni di militanza nei Sottotono, a cui deve la maggior parte del suo successo negli anni novanta, nel 2001 ha intrapreso una carriera solista staccandosi da Tormento. Dal 2004 ha cominciato a pubblicare una serie di singoli che lo porteranno a completare alla fine di settembre 2005 il suo primo album solista, intitolato \"Robe grosse\". A questo album hanno partecipato diversi artisti appartenenti all'hip hop italiano, come Kelly Joyce, Esa, Retnek, Vacca e Mondo Marcio.\nIn contemporanea Fish ha continuato la sua produzione di dischi hip hop. All'inizio del 2006 ha prodotto le basi per \"Solo un uomo\" di Mondo Marcio e per due album di Fabri Fibra, \"Tradimento\" (2006) e \"Bugiardo\" (2007). Nel mese di maggio 2006 \u00e8 stato pubblicato il singolo \"Mi porti su\" (realizzato con Esa e Kelly Joyce), il quale ha anticipato la riedizione di \"Robe grosse\", pubblicata nel mese di giugno 2006.\nNel 2007 ha prodotto l'album \"Figli del caos\" dei Two Fingerz e a partire dal 2010 conduce il programma hip hop \"Beatbox\" su m2o. Il 18 gennaio 2010 ha pubblicato il singolo \"Generazione Tuning\", realizzato in collaborazione con Vacca ed Ensi.\nNel 2013 pubblica il secondo album in studio, intitolato \"Niente di personale\". Esso \u00e8 stato anticipato da quattro singoli: \"Ballare\", realizzato con Nesli, \"Solo col mic\", realizzato con Caparezza, \"Io faccio\", realizzato con Morgan, e \"Lasciami leccare l'adrenalina\", realizzato con Manuel Agnelli. Successivamente, vengono realizzati anche i video del singolo \"Insostituibile\" con Andrea Nardinocchi e del brano \"Nuovomondo\" con Caneda. Nel 2014 ha inoltre recitato nel film \"Numero zero - Alle origini del rap italiano\".\nVerso la fine di agosto 2015, Big Fish ha annunciato la pubblicazione dell'EP \"Midnight Express\", composto da due brani e distribuito dalla Mad Decent, etichetta discografica di Diplo. A seguire \u00e8 stato il singolo \"Ognuno ha ci\u00f2 che si merita\", realizzato con il rapper Fabri Fibra e pubblicato il 30 ottobre. L'anno successivo, pubblica sempre su Mad Decent l'EP \"Manifesto\". La collaborazione con Diplo prosegue con un remix ufficiale del suo singolo \"Be Right There\" e, nel 2017, con il remix ufficiale del singolo dei Major Lazer \"Run Up\" in collaborazione con Nicki Minaj e PartyNextDoor.\nNell'autunno 2018 \u00e8 produttore e coach della squadra di Manuel Agnelli di \"X Factor\". Nel 2020 ha prodotto il singolo \"Sembro matto\" di Max Pezzali."}
{"id": "467453", "revid": "767487", "url": "https://it.wikipedia.org/wiki?curid=467453", "title": "Catapilla (album)", "text": " \nCatapilla \u00e8 il primo album discografico del gruppo britannico omonimo, del 1971.\nIl disco.\nIl loro primo lavoro \u00e8 una miscela di sonorit\u00e0 jazz rock ottimamente eseguita, con lunghe divagazioni strumentali."}
{"id": "467454", "revid": "124784665", "url": "https://it.wikipedia.org/wiki?curid=467454", "title": "Prima guerra servile", "text": "La prima guerra servile si svolse tra il 136 a.C. e il 132 a.C. in Sicilia orientale, con base centrale nella citt\u00e0-roccaforte di Enna, tra gli schiavi siciliani capeggiati da Euno e Cleone di Cilicia e l'esercito romano dell'isola. La guerra trasse origine dalle condizioni misere in cui versavano gli schiavi sin dalla fine della dominazione cartaginese. La scintilla fu la ribellione di \"Haenna\".\n\"Casus belli\".\nNel 146 a.C. Cartagine era stata definitivamente distrutta e rasa al suolo da Scipione l'Emiliano. Il ricordo dell'egemonia cartaginese in terra di Sicilia era oramai lontano, poich\u00e9 sin dalla fine della prima guerra punica i Cartaginesi avevano cessato ogni influenza e sfruttamento dell'isola.\nSotto il governo della repubblica romana l'isola, assai fertile, caratterizzata da un clima mite e in posizione centrale nel Mediterraneo per gli scambi commerciali, viveva decenni di vero e proprio boom economico, grazie soprattutto alla ricchezza che le proveniva dall'esportazione dei suoi prodotti agricoli pregiati, soprattutto grano e vino. Tale stato di fatto aveva favorito la nascita di un ceto aristocratico benestante locale dedito allo sfruttamento estensivo (latifondo) della terra, ma anche delle cave e miniere presenti nell'isola. L'agricoltura, la pastorizia e le miniere richiedevano la disponibilit\u00e0 di un'ingente manodopera, che era reperita facilmente e a buon mercato sui mercati di schiavi, ben forniti grazie alle guerre di conquista che Roma aveva condotto e stava conducendo in quel periodo, soprattutto in Oriente.\nGuerra.\nEuno era uno schiavo del nobile ennese Antigono ed era originario della Siria. Si credeva che fosse un profeta ed egli stesso raccontava di potere vedere il futuro: sosteneva anche che un giorno sarebbe diventato re.\nAlla testa di 400 schiavi inizi\u00f2 la ribellione, entrando ad Haenna e facendo strage di nobili. La vittoria nella citt\u00e0 fece sollevare altri 6.000 schiavi della zona, che proclamarono re Euno con il nome di Antioco e iniziarono a razziare le campagne. Le gesta del piccolo esercito arrivarono all'orecchio di Cleone, che raccolse altri 14\u00a0000 schiavi, li un\u00ec alle truppe di Euno-Antioco e fu nominato generale. I romani cercarono di contrastare gli schiavi, ma inizialmente persero tutte le battaglie.\nL'esercito degli schiavi conquist\u00f2 Catana e poi Tauromenium, che venne scelta come un sicuro caposaldo.\nGli insorti, sconfitti in ordine i pretori Manlio, Lentulo, Ipseo, costrinsero Roma a prendere pi\u00f9 seriamente la situazione e a inviare finalmente un console. Il prescelto fu Gaio Fulvio Flacco.\nIl console non riusc\u00ec a impedire ai ribelli, che contavano ormai quasi duecentomila uomini, di assediare \"Messana\" (odierna Messina). Il comando pass\u00f2 allora al neo-console Lucio Calpurnio Pisone, che con un nuovo e pi\u00f9 forte esercito, sconfisse pesantemente i ribelli nell'ultimo assalto alla citt\u00e0, costringendoli alla ritirata.\nGli schiavi furono assediati da Publio Rupilio a Tauromenium. Essi riuscirono a difendersi a lungo, sopportando anche la fame, addirittura abbandonandosi al cannibalismo, poich\u00e9 si cibarono dapprima dei bambini, poi delle donne, e, quindi, gli uni degli altri, e cedettero soltanto quando uno dei loro capi, Serapione, tradendo i compagni, lasci\u00f2 prendere la roccaforte. Tutti gli schiavi catturati furono, come la legge romana statuiva, torturati e poi uccisi, in questo caso scaraventandoli dalle rupi del promontorio di Tauromenium. Poco dopo il pretore Perperna avanz\u00f2 su Haenna, dove si erano rifugiati Euno e Cleone: la citt\u00e0 torn\u00f2 nelle mani dei romani, che catturarono il re e uccisero il suo generale. Diodoro Siculo ricorda che Euno venne imprigionato a Morgantina, che si era ribellata come Haenna. Gli schiavi rimasti furono ben presto sconfitti. Circa 20.000 furono uccisi e gli altri furono ridotti in una condizione ancora pi\u00f9 misera rispetto all'inizio della guerra. Inoltre venne promulgata la \"Lex Rupilia\", che riorganizzava sul piano giuridico il rapporto tra le citt\u00e0 siciliane (e il loro territorio) e lo stato romano.\nConclusioni.\nLe guerre servili ebbero per teatro, a pi\u00f9 riprese, solo l'Italia romana, a causa delle durissime e crudeli condizioni di trattamento riservate a queste enormi torme di schiavi che i proprietari terrieri, siciliani e italici, sfruttavano fino alla morte per la coltivazione dei latifondi, per la pastorizia, nelle cave e nelle miniere.\nGli sventurati erano marchiati a fuoco, incatenati e gettati in prigioni oppure sottoposti a fatiche massacranti, forniti di scarso cibo e indumenti per coprirsi, di fatto indotti, soprattutto quelli pi\u00f9 giovani e destinati a fare da pastori, alla pratica del brigantaggio per procurarsi cibo e vestiti. In un primo tempo questa piaga era contenuta, ma con il passare del tempo e l'ingrossarsi delle file degli schiavi, soprattutto mediorientali, essa divenne dilagante, giacch\u00e9 gli schiavi presero a riunirsi per bande, che iniziarono dapprima ad assaltare e saccheggiare casolari isolati nelle campagne, uccidendo chiunque gli si opponesse, in un secondo momento a prendere d'assalto i villaggi e poi le cittadine, seminando morte, terrore e distruzione.\nDiodoro Siculo, nella sua opera \"Biblioteca Storica\" (tra il 34 e il 35 a.C.) \u00e8 testimone storico autentico di quanto accadde e adduce espressamente la responsabilit\u00e0 di quanto accadde alla stoltezza e cecit\u00e0 dei padroni degli schiavi, ma anche alla presa di coscienza da parte di questi ultimi di quale sarebbe stata, comunque, la loro vita e che, quindi, era preferibile per loro tentare la sorte e vivere almeno per qualche tempo liberi e nell'abbondanza di cibo, piuttosto che ridotti in catene e destinati a rapida morte sicura.\nQuesti i presupposti che spiegano il divampare di violenze e stragi orribili: da un lato per vendicarsi dei padroni, dall'altro per ripristinare l'ordine pubblico a qualsiasi costo. Infatti va ricordato che per la legge e la consuetudine romana era prassi della procedura criminale torturare gli schiavi e infliggere loro esecuzioni capitali esemplari e crudeli (che erano risparmiate agli uomini di stato libero), anche di massa, specie in caso di sedizione, come la crocifissione.\nEsplosioni e moti di rivolta di questa entit\u00e0 non si verificarono altrove, per esempio in Grecia, poich\u00e9 l\u00ec la presenza di schiavi e il loro utilizzo nei campi o in altri lavori umili era sempre stata piuttosto contenuta e, comunque, non oggetto dei maltrattamenti praticati abitualmente nel mondo romano."}
{"id": "467455", "revid": "767487", "url": "https://it.wikipedia.org/wiki?curid=467455", "title": "The Glove (gruppo musicale)", "text": "The Glove \u00e8 un gruppo (considerabile un supergruppo) creato come side-project di Robert Smith (leader della band The Cure) e Steven Severin (bassista della band inglese Siouxsie &amp; the Banshees). Il gruppo registr\u00f2 un unico album, \"Blue Sunshine\" (1983).\nStoria.\nIl progetto The Glove fu fondato nel 1983 come diversivo per Smith e Severin. Smith era sull'orlo di una crisi di nervi dopo la produzione di \"Pornography\" e l'estenuante tour conclusosi con l'uscita dal gruppo del bassista Simon Gallup.\nIl nome della band si riferisce al Glove presente in \"Yellow Submarine\" dei Beatles (1968), e il titolo dell'album si riferisce al semisconosciuto film horror, nel quale gente che prende la droga chiamata \"Blue Sunshine\" diventa assassina dopo dieci anni dall'assunzione.\nSmith e Severin registrarono solamente un album, \"Blue Sunshine\" del 1983, dal quale furono pubblicati due singoli, prima di tornare a lavorare a tempo pieno con le rispettive band. A causa dei vincoli contrattuali che proibivano a Smith di cantare attivamente con una band diversa dai The Cure, il ruolo di voce solista fu affidato alla ballerina Jeanette Landray, \nUn'edizione rimasterizzata \u00e8 stata pubblicata nell'agosto 2006, insieme a tre album rimasterizzati dei Cure, e include un cd con una versione alternativa dell'intero album con Robert Smith come voce per tutti i pezzi e inediti di studio.\nL'esperienza dei The Glove per quanto marginale rappresenta un punto di svolta fondamentale per la carriera artistica di Robert Smith. La realizzazione del disco \"Pornography\" aveva portato i Cure sull'orlo del baratro. \"Pornography\" \u00e8 caratterizzato da una struttura musicale molto scarna: una base ritmica serrata ed ipnotica, tappeti di tastiere ed un cantato cupo e rabbioso. Le sonorit\u00e0 di \"Blue Sunshine\" sono al contrario allegramente melanconiche. In \"Blue Sunshine\" Robert Smith inizia ad esplorare un elettropop che trover\u00e0 la sua migliore espressione nel disco \"Japanese Whispers\" e nel singolo \"Let's Go to Bed\". Sar\u00e0 questo un filone musicale che porter\u00e0 i Cure alla maturit\u00e0 artistica con album di enorme successo, come \"The Head on the Door\", \"Kiss Me Kiss Me Kiss Me\" e \"Disintegration\"."}
{"id": "467457", "revid": "729019", "url": "https://it.wikipedia.org/wiki?curid=467457", "title": "Castello di Rapallo", "text": "Il castello sul mare \u00e8 una postazione difensiva di Rapallo, nella citt\u00e0 metropolitana di Genova, eretta a difesa dello specchio acqueo presso il lungomare Vittorio Veneto. \u00c8 detto anche castello medievale con una definizione errata poich\u00e9 la costruzione risale solo alla seconda met\u00e0 del XVI secolo.\nAll'interno \u00e8 presente anche una piccola cappella dedicata a san Gaetano costruita nel 1688 con la caratteristica cupoletta con campana, ben visibile all'esterno del castello.\n\u00c8 il simbolo della cittadina rapallese ed \u00e8 stato dichiarato monumento nazionale italiano dal Ministero dei Beni Culturali.\nStoria.\nL'edificazione del castello di Rapallo \u00e8 legata ai fatti storici che interessarono l'allora borgo marinaro il 4 luglio del 1549. Quel giorno Rapallo sub\u00ec l'assalto e il saccheggio da parte del pirata turco Dragut che, oltre ai danni provocati dallo sbarco in tre punti diversi della costa, culmin\u00f2 con il rapimento di ventidue fanciulle del luogo, in seguito fatte schiave dai pirati saraceni ad Algeri.\nLa Rapallo della seconda met\u00e0 del XVI secolo non disponeva di un'adeguata difesa di mura e le uniche postazioni difensive erano costituite dalle torri di avvistamento poste sulle alture e dalle alte case nella zona della marina. Lo sbarco, che avvenne nell'oscurit\u00e0 notturna, fu pertanto rapido e facile per la flotta dell'ammiraglio turco.\nAssoggettato al dominio della Repubblica di Genova (alleata e protettrice di Rapallo dopo l'atto di dedizione della comunit\u00e0 rapallese nel 1229), le truppe genovesi e quelle locali (queste ultime di numero esiguo) nulla poterono contro i pirati arrivati dal mare. \nGenova tuttavia incaric\u00f2 il capitano Gregorio Roisecco, comandante delle truppe arrivate da Genova, di valutare la situazione difensiva del borgo rapallese. Questi sugger\u00ec alla comunit\u00e0 (e alla repubblica) l'edificazione di un castello o di una postazione difensiva per il controllo di questa parte occidentale del golfo del Tigullio.\nLe fasi preliminari della costruzione difensiva.\nIl 16 febbraio del 1550 il doge di Genova Luca Spinola riferisce con un apposito documento al podest\u00e0 di Rapallo che il costo dell'opera da costruire non pu\u00f2 essere affrontate dalla repubblica genovese e che pertanto dovr\u00e0 essere a carico della sola comunit\u00e0 rapallese. Questo comunicato suscit\u00f2 il malcontento degli abitanti dell'entroterra rapallese, detti \"delle Ville\" e che appartenevano al ceto nobile e borghese, che minacciarono addirittura di abbandonare il paese. Gli altri abitanti alla marina, detti \"del Borgo\" e di estrazione popolare, erano pi\u00f9 direttamente interessati alla realizzazione dell'opera, ma con scarsi finanziamenti, e cercarono quindi una mediazione con i compaesani con esiti per\u00f2 negativi.\nGenova, stanca delle discussioni locali, tent\u00f2 una nuova trattativa con il \"mediatore\" capitan Roisecco, ideatore del castello, che con promesse ad entrambe le parti riusc\u00ec a rimettere pace tra gli abitanti della citt\u00e0. Altro scontro fu la scelta del luogo effettivo di costruzione della postazione difensiva: le Ville proposero la zona collinare per una maggiore visuale area, mentre il Borgo punt\u00f2 su una collocazione nella zona della marina pi\u00f9 vicina al nucleo storico.\nAltro punto dolente fu la ripartizione del costo: entrambi gli schieramenti accollarono l'un l'altro la spesa. La nuova discussione tra ceti popolari costrinse il podest\u00e0 a richiedere al Senato della Repubblica di Genova un prestito di 10 lire per finanziare l'opera e ad imporre agli abitanti l'introduzione di una tassa obbligatoria di residenza. Con la locale gabella si riusc\u00ec a raggiungere la somma complessiva di 1.770 lire genovesi potendo cos\u00ec gettare le basi per l'edificazione del castello.\nI lavori.\nL'opera (la cui prima struttura, su disegno di Antonio de C\u00e0rabo, fu molto pi\u00f9 semplice nelle forme rispetto all'attuale impianto) cominci\u00f2 ben presto a prendere corpo nel corso del 1550, ma il podest\u00e0 fu costretto numerose volte a chiedere denaro al governo della Repubblica a causa delle spese aggiuntive e agli alti costi del materiale necessario per poter resistere alle forti mareggiate. I lavori durarono quasi un anno, interrotti talvolta da scioperi spontanei dei lavoratori per il mancato pagamento dello stipendio.\nDopo un alto costo di finanziamento e costruzione il neo podest\u00e0 di Rapallo, Benedetto Fieschi Raggio, il 10 maggio 1551 pot\u00e9 inaugurare l'opera chiedendo al Senato genovese la dotazione di artiglieria necessaria alla difesa del castello. Con la costruzione del castello di Rapallo l'intero comprensorio occidentale del Tigullio and\u00f2 quindi a completarsi con un sistema difensivo e di avvistamento legato ai castelli di Portofino, di Paraggi, di Santa Margherita Ligure e di Punta Pagana presso San Michele.\nNegli anni successivi il castello sul mare fu pi\u00f9 volte modificato con adattamenti ed ampliamenti della struttura.\nSede di varie istituzioni.\nNella sua storia il castello \u00e8 stato sede di importanti organi statali, praticamente fino agli anni cinquanta del Novecento quando venne dichiarato monumento nazionale italiano e acquistato dal Comune di Rapallo.\nNel 1608 divenne sede del capitaneato di Rapallo (istituito in tale anno distaccandosi dal precedente controllo del capitaneato di Chiavari); qui prese alloggio il capitano con relativo ufficio, mentre nella parte basse venne creata una prigione temporanea in attesa di giudizio dal tribunale di Genova. La sede venne poi spostata nel 1645 nel nuovo palazzo di Giustizia (non pi\u00f9 esistente) presso il centro storico rapallese. Nel 1865 divent\u00f2 propriet\u00e0 del Regno d'Italia che scelse l'ex postazione difensiva quale sede della Guardia di Finanza e di un piccolo carcere mandamentale.\nNel 1958 per la somma di 6.700.000 lire viene riscattato dall'ente comunale rapallese che sottopose il castello ad un primo restauro conservativo nel corso del 1963; \u00e8 in questa fase che furono aggiunti gli scogli intorno alla struttura a mo' di maggiore protezione dalle ondate marine.\nL'ultimo grande restauro \u00e8 stato attuato tra il 1997 e il 1999, sotto la direzione scientifica del prof. Benito Paolo Torsello, grazie agli aggiuntivi fondi dall'Unione europea e dal Ministero dei Beni Culturali, con interventi conservativi che hanno riguardato i paramenti esterni fortemente degradati dal salino, i pavimenti, gli infissi e l'impianto elettrico.\nDopo ulteriori lavori di adeguamento alle norme sulla sicurezza (nel corso del 2005), il castello \u00e8 ora sede di mostre artistiche ed eventi culturali.\nL'incendio nelle feste patronali.\nUna locale tradizione, inserita tra gli eventi pi\u00f9 celebri durante le festivit\u00e0 patronali in onore di Nostra Signora di Montallegro nei primi tre giorni di luglio, vede il castello cinquecentesco protagonista di un curioso spettacolo pirotecnico. La sera del 3 luglio, serata conclusiva delle celebrazioni religiose, il castello viene dato simbolicamente \"alle fiamme\" con un collaudato programma pirotecnico e di fumogeni, al passaggio dell'arca argentea della Madonna di Montallegro nei pressi del maniero sul lungomare rapallese.\nPrecedentemente all'evento del simbolico incendio, vengono inoltre innescati i celebri mortaretti o mascoli liguri che detonano lungo il breve percorso che separa il castello dalla terraferma.\nTerminato il \"fragoroso\" scoppiettare dei mascoli il castello si colora, con l'ausilio di lacrimogeni, di un rosso intenso fino alla conclusiva \"cascata bianca\" dalla torretta e lungo il perimetro della fortezza."}
{"id": "467458", "revid": "122320986", "url": "https://it.wikipedia.org/wiki?curid=467458", "title": "Raffaele Persichetti", "text": "Biografia.\nFormazione.\nFu allievo al Liceo Ginnasio \"Ennio Quirino Visconti\" di Roma e, nel 1933, si diplom\u00f2, da privatista, al Terenzio Mamiani. Fu poi insegnante di storia dell'arte, nuovamente, al \"Visconti\".\nGiovane tenente dei granatieri, fu messo in congedo perch\u00e9 invalido, nel corso della Seconda guerra mondiale.\nIl Partito d'Azione.\nNel 1942, Raffaele Persichetti ader\u00ec al Partito d'Azione.\nDopo la fuga di Vittorio Emanuele III da Roma, Persichetti, insieme a Pilo Albertelli, fu tra gli appartenenti al Partito d'Azione che si riunirono alle prime ore del 9 settembre 1943. Durante l'incontro, i presenti furono informati, da una telefonata proveniente dall'ospedale Cesare Battisti (oggi: ospedale Carlo Forlanini), dei combattimenti in corso tra i tedeschi e i militari italiani al ponte della Magliana, visibili dalla terrazza dell'ospedale. I convitati decisero immediatamente di agire, pur essendo senz'armi.\nLa battaglia di Porta San Paolo.\nPersichetti giunse in abito civile e sommariamente armato sulla linea del fuoco di porta San Paolo, il 10 settembre, intorno alle 12:30 circa; si pose subito al comando di un drappello rimasto senza guida, contro le superiori forze tedesche. Verso le 14:00, armato di moschetto e con le cartucce sull'abito civile, fu costretto a indietreggiare all'inizio di viale Giotto gi\u00e0 ferito gravemente a una spalla.\nMaria Teresa Regard, studentessa iscritta al Partito comunista e futura gappista, accorsa per fornire vettovaglie ai combattenti insieme ad altre donne, lo vide cadere nel primo pomeriggio in viale Giotto. Accanto a Persichetti combatteva Adriano Ossicini, del movimento dei cattolici comunisti.\nDediche.\nLa citt\u00e0 gli ha dedicato una breve strada che passa tra la Piramide Cestia e porta San Paolo; una targa si trova all'interno dello stesso Collegio Romano (sede del Liceo Visconti) e un'altra a corso Rinascimento."}
{"id": "467459", "revid": "729019", "url": "https://it.wikipedia.org/wiki?curid=467459", "title": "10\u00aa Armata (Regio Esercito)", "text": "La 10\u00aa Armata del Regio Esercito \u00e8 stata una grande unit\u00e0 del Regio Esercito Italiano che nella prima guerra mondiale ha preso parte alla battaglia di Vittorio Veneto e ha operato sul fronte nordafricano nel corso della seconda guerra mondiale. All'inizio del secondo conflitto mondiale era schierata sul confine orientale della Libia e successivamente in Egitto e venne completamente annientata nel corso dell'operazione Compass, conclusasi con la battaglia di Beda Fomm.\nPrima guerra mondiale.\nLa \"10\u00aa Armata\" venne costituita il 14 ottobre 1918. Dopo la battaglia di Caporetto nel novembre 1917 il Regio Esercito venne riorganizzato da Armando Diaz. Nell'estate del 1918, dopo la battaglia del Solstizio il Regio Esercito ha proseguito nella sua riorganizzazione e in preparazione dell'offensiva italiana prevista per la fine del mese di ottobre il 14 ottobre fu costituita la 10\u00aa Armata, posta al comando del tenente generale Frederick Lambart of Cavan del British Army e costituita dal XIV Corpo d'armata britannico e dall'XI Corpo d'armata italiano. Il XIV Corpo d'armata britannico al comando del maggior generale James Melville Babington era costituito dalla 7\u00aa e dalla 23\u00aa Divisione di fanteria, mentre l'XI Corpo d'armata italiano del tenente generale Giuseppe Paolini aveva alle sue dipendenze la 23\u00aa Divisione bersaglieri del tenente generale Gustavo Fara, la 37\u00aa Divisione territoriale del maggior generale Giovanni Castagnola e il 332\u00ba Reggimento fanteria americano.\nNel corso della battaglia di Vittorio Veneto la \"10\u00aa Armata\" ha operato in coordinamento con l'8\u00aa Armata del \"Montello\" del tenente generale Enrico Caviglia.\nAl termine del conflitto il Comando della 10\u00aa Armata venne sciolto il 18 novembre 1918 per essere ricostituita il 15 ottobre 1939 alla vigilia dell'entrata in guerra dell'Italia nel secondo conflitto mondiale e, destinata a operare in Africa Settentrionale.\nL'inizio delle operazioni.\nLa 10\u00aa Armata venne ricostituita il 15 ottobre 1939 al comando del generale Francesco Guidi, che essendo stato nominato senatore del Regno d'Italia venne sostituito dal generale di corpo d'armata Mario Berti.\nLa 10\u00aa Armata era schierata in Cirenaica, mentre in Tripolitania era schierata la \"5\u00aa Armata\" con il X, XX e XXIII Corpo d'armata a difesa del confine libico-tunisino e della fascia costiera nord occidentale della Libia, assicurando l'interdizione della direttrice del Gebel e di quella costiera Zuara-Sabratha, fino alla piazzaforte di Tripoli. Subito dopo l'armistizio con la Francia la \"5\u00aa Armata\" cedette il XXIII Corpo d'armata alla 10\u00aa Armata attuando con i due Corpi d'armata rimasti la difesa costiera e di alcuni nodi stradali e punti sensibili della Tripolitania.\nDopo una serie di rinvii, dovuti principalmente al fatto che il Maresciallo Rodolfo Graziani comandante di tutte le forze nell'Africa Settentrionale Italiana, si rendeva conto, sul posto, delle difficolt\u00e0 di un'avanzata di truppe per la massima parte appiedate nel deserto.\nIl 13 settembre 1940 le forze disponibili costituite principalmente della 10\u00aa Armata, cui si anche aggiunse un corpo d'armata della 5\u00aa Armata, che ormai non correva pi\u00f9 rischi di attacchi dalla Tunisia, attraversarono il confine con l'Egitto, superando il 15 settembre il passo di Halfaya e occupando il 16 settembre Sidi el Barrani, dove l'offensiva venne fermata. A questo punto era necessario assicurare i rifornimenti idrici alle truppe avanzanti, quindi fu iniziata la costruzione di un acquedotto per poter proseguire verso Marsa Matruh.\nUfficiali generali in campo.\nDopo la morte di Italo Balbo (28 giugno 1940) il maresciallo Rodolfo Graziani assunse il comando di tutte le forze nell'Africa Settentrionale e il governatorato della Libia il giorno 30 giugno.\nI comandanti di divisione e di corpo d'armata erano rappresentativi delle deficienze tipiche del Regio Esercito di quell'epoca, cominciando dal comandante, Rodolfo Graziani, un ufficiale specialista nella lotta anti-guerriglia e d'annientamento tipica delle guerre coloniali italiane del XX secolo, impreparato alla guerra moderna, violento (e responsabile di numerosi crimini di guerra in Libia alla fine degli anni 1920 e in Etiopia a met\u00e0 degli anni 1930), molto retorico (amava la citazione latina), capace di sfruttare a suo uso e consumo la stampa e la propaganda, compromesso con il regime. Dal momento in cui sostitu\u00ec Balbo tempest\u00f2 Roma per ottenere di pi\u00f9 di tutto (cannoni, carri, aerei, armi, munizioni, camion) sottolineando le deficienze dell'armata, ma senza avere chiare priorit\u00e0 per risollevarla. Come governatore della Libia si intromise in ogni decisione tattica e strategica dei suoi sottoposti, pur non visitando quasi mai il fronte (contraddicendo quel poco di buono, dal punto di vista militare, che pareva incarnasse, visto che in precedenza aveva sempre comandato dalla prima linea), esautorando quasi completamente il generale Berti, con cui era in pessimi rapporti. Durante l'operazione Compass perse completamente il contatto con la realt\u00e0, dando ordini contraddittori ai suoi sottoposti e praticando lo scarica-barile verso tutti, soprattutto verso Berti.\nCostui era impreparato per un comando cos\u00ec importante, cui era stato promosso per rimuoverlo dal ministero della guerra, soprattutto era completamente nuovo per l'Africa, che non conosceva. Era un teorico, non privo di capacit\u00e0 intellettuali, poco amato per\u00f2 dagli alti comandi (cui aveva dato fastidio durante la partecipazione italiana alla guerra di Spagna, avanzando diverse critiche sull'uso dei materiali e la strategia italiana), la sua conoscenza della guerra moderna, e di movimento, era superiore alla media dei comandanti italiani, per le sue esperienze in Spagna (dove aveva comandato per un certo periodo di tempo il contingente italiano), che per\u00f2 non era stato capace di ridurre a nuove norme tattiche e strategiche, a differenza dei tedeschi. Sovente malato, le sue capacit\u00e0 (buone o cattive che fossero) non ebbero modo di svilupparsi perch\u00e9 non era tenuto in alcun conto dai suoi superiori, e in particolare dall'opera demolitrice di Graziani.\nGiuseppe Tellera, che lo sostitu\u00ec brevemente, era probabilmente il miglior ufficiale generale presente nel teatro di operazioni, buon conoscitore della logistica, poco carismatico ma, comunque, amato dai sottoposti per l'atteggiamento paterno e attento, tendeva a comandare (fatto raro per gli ufficiali generali italiani dell'epoca) recandosi sovente in prima linea, fattore che pi\u00f9 tardi gli sar\u00e0 fatale. \"Fu l'unico che conserv\u00f2 un briciolo di dignit\u00e0 e buon senso nella caotica ritirata lungo la Cireanica\".\nEnrico Pitassi Mannella, al comando del XXII corpo, aveva sostituito proprio il 10 giugno il popolare e abile generale Umberto Somma, si rivel\u00f2 poco pratico di guerra di movimento e inesperto per il comando di un corpo d'armata (aveva, fino a quel momento, comandato solo per due anni una divisione di fanteria in Albania), ma molto coraggioso, buon artigliere e competente in alcuni combattimenti minori, diretti di persona, attorno a Tobruk, avendo avuto pi\u00f9 tempo a disposizione per imparare la guerra moderna si sarebbe probabilmente rivelato un comandante efficace, ma fu travolto dagli eventi.\nSebastiano Gallina, al comando delle fanterie coloniali, era un ufficiale molto anziano, legato alle esperienze del primo conflitto mondiale e delle guerre coloniali, legato a Graziani, ne condivideva i metodi brutali verso gli indigeni e un certo pressappochismo tattico. Impazz\u00ec dopo la cattura da parte inglese e fu rimpatriato nel 1943.\nAnnibale Bergonzoli era un ufficiale pluridecorato delle guerre coloniali e della prima guerra mondiale, molto popolare tra le truppe, presso le quali era conosciuto col soprannome di \"barba elettrica\", molto coraggioso, completamente inesperto nei combattimenti manovrati e meccanizzati.\nMedesimo problema riguardava anche Carlo Spatocco, molto pi\u00f9 schivo e meno attento alla propaganda della sua immagine e allo charme verso i suoi sottoposti, quest'ultimo per\u00f2 era anche mal visto dal regime, sentimento che ricambiava.\nInfine merita una menzione Pietro Maletti, ufficiale legatissimo a Graziani, capace di trasformare i suoi raggruppamenti libici e Ascari in reparti scelti, anche se impreparati alla guerra moderna, godeva di enorme ascendente sulle sue truppe ed era, personalmente, estremamente coraggioso e capace di combattere in prima linea, incurante della propria sicurezza; era per\u00f2 anche brutale e responsabile di non poche atrocit\u00e0 durante la campagna d'Etiopia.\nGli ufficiali della 10\u00aa Armata, nel complesso (ed escludendo i paracadutisti e alcuni reparti di Ascari) erano scadenti e impreparati anche per gli standard italiani, scarsi e carenti anche i sottufficiali; inoltre gli uni e gli altri spesso non erano in SPE (ovvero di ruolo), ma di complemento (nei reparti nazionali le proporzioni, in genere, erano di otto ufficiali di complemento per ogni ufficiale di ruolo, mentre solo una minoranza di quelli di ruolo era passato dalle accademie, e non avevano ricevuto alcun tipo di addestramento specifico, soprattutto sul piano tecnico (armi, logistica, mine, ecc.) e geografico (molti di loro erano in Africa per la prima volta, senza saper nulla della guerra nel deserto); gli ufficiali che invece avevano conoscenza del teatro africano erano, con poche eccezioni, specialisti delle guerre coloniali, rimasti fermi alla prima guerra mondiale, nel migliore dei casi, per la conoscenza delle guerre moderne. I sottufficiali, come in tutto il Regio Esercito, erano pochissimi e male addestrati, secondo Roatta (che parla a posteriori), addestrati a ubbidire pi\u00f9 che a pensare e a impartire ordini, diversissimi per ruolo e capacit\u00e0 dai flessibili e intraprendenti sottufficiali britannici e tedeschi. Questa armata non era certo la punta di diamante del Regio Esercito (i reparti migliori erano in Italia, o, al massimo, in Albania), ma un esercito coloniale, predisposto per operazioni difensive e di polizia coloniale e potenziato in maniera disorganica (malgrado le rotte tra la Libia e l'Italia fossero, all'epoca, molto sicure). I reparti erano raramente a pieno organico, mancavano i mezzi (in particolare i camion), l'addestramento al fuoco, le direttive (in particolar modo i reparti non erano addestrati a difendersi assumendo una formazione a riccio, soprattutto qualora aggirati), gli equipaggiamenti individuali, mentre gli ufficiali mangiavano e dormivano molto meglio (coperte di lino, chianti, grana, frutta) di sottufficiali e truppa. Le, numerose, formazioni della milizia fascista presenti nel teatro erano peggio addestrate di quelle del Regio Esercito, e mal considerate da quest'ultimo. L'armamento era scadente e le artiglierie, sia pure discretamente comandate da ufficiali di qualit\u00e0 mediamente superiore a quelli di altre armi, erano vecchie, anche precedenti, in alcuni casi, alla prima guerra mondiale. Anche fucili e mitragliatrici, soprattutto nei reparti di Ascari (che, per addestramento e aggressivit\u00e0, invece, sovente superavano quelli dei contingenti nazionali) erano di qualit\u00e0 inferiore a quelle in dotazioni a molte unit\u00e0 destinate alla madre patria o ad altri fronti, in particolare si incontravano numerose mitragliatrici della prima guerra mondiale, anche preda bellica austriaca, e poche armi veramente moderne, rarissime poi quelle contro aeree. I cannoni 47/32 e i mortai da 81mm (le armi pi\u00f9 moderne in dotazione al Regio Esercito) erano pochi, inferiori al dato teorico reggimentale, visto che contemporaneamente il Regio Esercito li stava fornendo ai reparti dislocati in altro loco, un po' pi\u00f9 diffusi gli obici da 65/17, anche in versione auto-cannone.\nIl grosso dei carri era composto da L3, praticamente inutili, con qualche M11/39 e pochissimi M13/40, tutti raccolti nella brigata \"Babini\"; i carri furono utilizzati in genere a spizzichi, senza grandi concentramenti di mezzi, mai in cooperazione con l'artiglieria contro-carro, e tenendoli, per giunta, di riserva il pi\u00f9 possibile.\nCompletamente inadeguato il SIM e i servizi I (informazioni) delle grandi unit\u00e0, il Regio Esercito era convinto che i britannici disponessero in Egitto di 300\u00a0000 uomini, mentre ne avevano solo 50\u00a0000, di converso non comprendevano la potenzialit\u00e0 tecnologica differente dei diversi carri, non informando i comandi della presenza dei Matilda, considerati carri armati come tutti gli altri).\nLe grandi unit\u00e0 presenti nel teatro erano tre divisioni del Regio Corpo delle truppe libiche, addestrate per operazioni di polizia, con ufficiali e sottufficiali prevalentemente italiani, e truppa prevalentemente libica (della Tripolitania), la 1\u00aa e la 2\u00aa divisione libiche avevano un organico di circa 7\u00a0500 uomini (erano quindi piuttosto piccole), di cui 700 circa italiani, prive completamente di automezzi (ed erano le uniche nel settore, a dipendere ancora, in parte, da cammelli e salmerie), con artiglieria di preda bellica austriaca della prima guerra mondiale, poche e vecchie mitragliatrici e qualche reparto ancora armato con fucili Vetterli Vitali mod. 1870-1887. Diverso il caso della divisione-raggruppamento Maletti, meglio armata ed equipaggiata, quasi come una divisione meccanizzata improvvisata, ma molto piccola (un battaglione comando motorizzato, voluto da Balbo), quattro battaglioni di fanteria parzialmente motorizzati, un battaglione (con gli organici di una sola compagnia rinforzata) carri M 11/39, un battaglione sotto organico carri L3, tre gruppi artiglieria di supporto con cannoni vecchi e di piccolo calibro. Si trattava, comunque, di una delle migliori unit\u00e0 coloniali italiane, in parte formata anche da soldati somali ed eritrei.\nSeguivano tre divisioni della milizia, poco considerate dal Regio Esercito e formate, in prevalenza, da camicie nere del Sud Italia (Mussolini riteneva che i meridionali fossero pi\u00f9 adatti geneticamente a combattere in Africa) e da reclute del Regio Esercito, queste ultime erano state inviate per rimpolpare i reparti, un po' scarsi, ed erano state scelte dal Regio Esercito, che osteggiava questa quarta forza armata, quasi solo tra soldati analfabeti o fisicamente di seconda e terza scelta. L'armamento era particolarmente leggero, mentre pochi erano gli automezzi, l'addestramento era per\u00f2 stato curato un po' di pi\u00f9 rispetto a quello delle altre unit\u00e0 delle C.C. N.N. (utilizzate pi\u00f9 nelle parate che nelle manovre), ma era comunque scadente. Erano divisioni binarie, su due legioni/reggimenti di tre piccole coorti/battaglioni, in cui artiglieria, genio e servizi erano tutti formati da personale del Regio Esercito, in positivo avevano un certo spirito di corpo (anche perch\u00e9 formate su basi territoriali, minate per\u00f2 dall'aggiunta di circa 1/3 di coscritti di cattiva qualit\u00e0 in ogni reparto), in negativo influiva la mancanza di rifornimenti, la dimensione minimale dei reparti (ogni divisione aveva appena 6\u00a0000 effettivi, meno di alcune brigate britanniche), la scarsit\u00e0 di artiglierie, armi automatiche e anticarro e la carenza assoluta di automezzi (all'inizio dell'operazione Compass la divisione 23 marzo disponeva di solo 84 camion e automobili, in parte inefficienti). La mancanza di mobilitazione della milizia dell'Italia settentrionale creava malumori, e abbassava il morale.\nVi erano poi quattro divisioni tipo A.S., da 11\u00a0000 effettivi circa (quindi le uniche divisioni ad avere un numero di uomini adeguato, anche se in parte immobilizzato in un pletorico sistema logistico, per altro burocratico e inefficiente), con 46 carri L3 a divisione, vecchie artiglierie (75/27 e soprattutto 100/17), insufficienti cannoni contro carro rispetto alle tabelle reggimentali, in parte sostituiti con obici 65/17, ma comunque in numero inferiore alle esigenze. Solo la 61\u00aa Divisione fanteria \"Sirte\" era un'unit\u00e0 rodata, in Libia dal 1937, mentre la 64\u00aa Divisione fanteria \"Catanzaro\" era in parte costituita da uomini della milizia, ed era giunta, incompleta in armi e mezzi, nel teatro di guerra solo a fine maggio 1940. I soldati si lamentavano per il vitto pessimo, la scarsit\u00e0 d'acqua potabile, l'impossibilit\u00e0 di lavarsi e la mancanza di carta da lettere, e questo ancor prima di raggiungere la linea del fronte.\nCome unit\u00e0 scelta delle truppe nazionali erano presenti i carri della Brigata corazzata speciale \"Babini\", dal nome del suo comandante, gi\u00e0 veterano della guerra di Spagna, che per\u00f2 non fu utilizzata come un'unit\u00e0 organica, ma come un deposito da cui prendere i carri armati per rinforzare di volta in volta determinate posizioni. Disponeva di due battaglioni carri M13/40, uno di carri M11/39, due di carri L3, un singolo battaglione di bersaglieri motociclisti, due gruppi d'artiglieria motorizzati. Era dunque scarsa di fanteria, latitante di cannoni anticarro (la cooperazione tra carri armati e armi anticarro era la caratteristica, vincente, dell'esercito tedesco), ricca di inutili carri L3 e, soprattutto, mancante o almeno carente di reparti logistici per movimentare i carri e ripararli se rotti in azione o perch\u00e9, dovendosi spostare prevalentemente sui cingoli, si insabbiavano, rompevano, danneggiavano. I carri medi erano poi privi dei filtri anti sabbia. Infine i carri medi, sia pur formanti tre battaglioni, erano solo 70, di cui una parte si era resa ormai inservibile per colpa dell'ambiente desertico gi\u00e0 nella marcia di avvicinamento al confine egiziano.\nL'operazione Compass.\nMentre la 10\u00aa Armata si schierava intorno a Sidi el Barrani, le unit\u00e0 britanniche riorganizzavano le loro forze, in particolare la \"Western Desert Force\" (WDF) veniva rinforzata fino a raggiungere il livello di una divisione corazzata (\"7\u00aa Armoured Division\", nota poi come \"Desert rats\", topi del deserto).\nIl giorno 9 dicembre iniziava l'operazione Compass, destinata a respingere la 10\u00aa Armata dall'Egitto. Il Comando della 10\u00aa Armata era stato assunto ad interim, dal 23 novembre, dal generale Italo Gariboldi, a causa dell'assenza del generale Berti che all'inizio del contrattacco inglese si trovava in licenza in Italia per malattia, facendo rientro in Libia il giorno 14 e riassumendo il comando della 10\u00aa Armata il giorno successivo, ma a causa del precipitare della situazione bellica fu esonerato dal comando il 23 dicembre, e sostituito per ordine del maresciallo Rodolfo Graziani dal generale di corpo d'armata Giuseppe Tellera.\nOrganici e schieramento della 10\u00aa Armata al 9 dicembre 1940.\nLa 10\u00aa Armata disponeva di 328 carri armati, di cui 256 leggeri di modello CV35 e 72 medi (in massima parte di modello M11/39 e con pochi M13/40); l'appoggio aereo era fornito dalla 5\u00aa Squadra aerea.\nLo sviluppo delle operazioni e l'annientamento della 10\u00aa Armata.\nIl comandante britannico (generale O'Connor) attacc\u00f2 subito Sidi el Barrani, catturata nel pomeriggio del 10 prendendo prigioniero anche il generale Gallina, mentre il generale Maletti era morto gi\u00e0 il primo pomeriggio del 9, ad Alam-el-Nibewa, mentre cercava di organizzare un contrattacco. Le truppe della 10\u00aa Armata iniziarono il ripiegamento su Bardia (al confine fra Libia ed Egitto). Nel corso dei giorni successivi le forze del Commonwealth (la 7\u00aa Divisione corazzata e la 6\u00aa Divisione fanteria australiana che aveva sostituito la 4\u00aa Divisione fanteria indiana inviata sul fronte eritreo) continuarono a premere su Bardia, che cadde il 5 gennaio, con la cattura di molti prigionieri italiani, fra cui tre generali. Il 22 gennaio cadde Tobruch, e O'Connor annunzi\u00f2 di aver catturato fino a quel momento 30\u00a0000 italiani.\nQuello che restava della 10\u00aa Armata si schier\u00f2 sulla linea Derna - Mechili, ma O'Connor organizz\u00f2 una forza mobile su due battaglioni carri e un gruppo della RHA (\"Royal Horse Artillery\") per tagliare la Cirenaica e giungere direttamente sul golfo della Sirte. Appena venuto a conoscenza di questa mossa Graziani diede l'ordine di ritirata su Agedabia, ma la forza mobile giunse a Beda Fomm prima delle truppe italiane, il 5 febbraio. La 10\u00aa Armata cerc\u00f2 di aprirsi un varco disordinatamente, ma la superiorit\u00e0 in carri e artiglierie e soprattutto la migliore condotta tattica dei britannici s'impose su un'armata italiana composta essenzialmente di unit\u00e0 di fanteria appiedata. Fra i caduti ci fu il generale Tellera, morto in combattimento a Beda Fomm il 7 febbraio 1941, e tra i 25\u00a0000 prigionieri ci furono i generali Cona e Babini.\nAl termine dell'operazione Compass la 10\u00aa Armata non esisteva pi\u00f9, 130\u00a0000 soldati italiani erano stati catturati e le forze britanniche erano insediate in Cirenaica, pronte a marciare sulla Tripolitania."}
{"id": "467460", "revid": "1702319", "url": "https://it.wikipedia.org/wiki?curid=467460", "title": "Trattato di Lussemburgo", "text": "Il 22 aprile 1970 fu firmato il Trattato di Lussemburgo, in base al quale si stabil\u00ec che le attivit\u00e0 della Comunit\u00e0 europea si sarebbero finanziate con risorse proprie e si ampliarono i poteri del Parlamento europeo (non ancora eletto a suffragio universale) che dal momento dell'entrata in vigore del trattato pu\u00f2 respingere in toto il bilancio.\nSi approv\u00f2 inoltre una graduale introduzione di un sistema di risorse proprie, in cui la Comunit\u00e0 percepiva i dazi doganali per i prodotti importati da paesi che non facevano parte di essa e la relativa IVA. Il Trattato di Lussemburgo entr\u00f2 in vigore il 1\u00ba gennaio 1971."}
{"id": "467461", "revid": "125375816", "url": "https://it.wikipedia.org/wiki?curid=467461", "title": "Liceo classico Ennio Quirino Visconti", "text": "Il liceo ginnasio \"Ennio Quirino Visconti\" \u00e8 un liceo classico di Roma sito in piazza del Collegio Romano.\nStoria.\nIl liceo Visconti \u00e8 il pi\u00f9 antico liceo classico di Roma. Venne istituito nel 1871, un anno dopo la fine dello Stato Pontificio, nella sede dell'antico Collegio Romano che, fondato nel XVI secolo e costruito nella seconda met\u00e0 del Cinquecento, \u00e8 oggi monumento nazionale. Il Collegio Romano fu istituito da sant'Ignazio di Loyola dopo la fondazione della Compagnia di Ges\u00f9 (1550), e divenne presto il principale centro educativo e culturale dei gesuiti, con insegnamenti che comprendevano tutti i livelli di studi, fino a quelli universitari. Fu dedicato a Ennio Quirino Visconti, illustre archeologo romano che era stato fautore della Repubblica romana filofrancese alla fine del XVIII secolo.\nDapprima riservato ai soli studenti maschi, a partire dal 1890 il liceo venne frequentato anche dalle ragazze.\nDirettori.\nDall'anno di fondazione ad oggi si sono succeduti i seguenti capi d'istituto:\nIl museo.\nAll'interno del Liceo Ennio Quirino Visconti \u00e8 stata allestita la Wunderkammer, un museo il cui primo nucleo \u00e8 costituito dai reperti del Museo del Collegio Romano, creato per volont\u00e0 di Athanasius Kircher nel 1651, il gesuita cos\u00ec descritto nel 1852 dal suo biografo, G.J. Rosenkranz: \"un naturalista, medico, astronomo, meccanico, filosofo, matematico, archeologo, storico, geografo, fisiologo, umanista, orientalista, musicologo, compositore ed anche poeta\". \nNel museo, inaugurato nel 2015 sono conservati una sfera armillare, alcuni antichi volumi e un telescopio del '600 al centro, circondati dai quattro maestosi obelischi in legno, modellini originali di quelli presenti a Piazza Navona, Piazza del popolo e Piazza della Minerva, nonch\u00e9 una collezione naturalistica di minerali e fossili umani ed animali.\nNella cinematografia.\nAll'interno della scuola sono stati girati i film: \"Mio figlio professore\", diretto nel 1946 da Renato Castellani; \"Caterina va in citt\u00e0\", diretto nel 2003 da Paolo Virz\u00ec; \"Benvenuto Presidente!\", diretto nel 2013 da Riccardo Milani.\nControversie.\nNel 2018, il liceo \u00e8 stato accusato di classismo poich\u00e9 il documento di autovalutazione conteneva le seguenti affermazioni:\nIl testo era presente da tre anni nella sezione \"Scuola in chiaro\" del sito del Ministero della Pubblica Istruzione. La dirigente scolastica ha risposto alle critiche, dichiarando di aver pubblicato una sintesi dei dati numerici che rappresentavano la realt\u00e0 effettiva dell'istituto."}
{"id": "467462", "revid": "286850", "url": "https://it.wikipedia.org/wiki?curid=467462", "title": "Italia 7 Platinum", "text": ""}
{"id": "467466", "revid": "76963", "url": "https://it.wikipedia.org/wiki?curid=467466", "title": "Junior TV (syndication)", "text": "Junior TV \u00e8 una rete televisiva italiana nazionale. Venne fondata da Danilo Orsini nel 1985 e trasmetteva tramite una syndication di almeno 31 emittenti affiliate, con una copertura di circa l'85% del territorio nazionale, in tutte le regioni.\nProponeva per otto ore al giorno una programmazione interamente dedicata a bambini e ragazzi adolescenti, con cartoni animati, anime, telefilm e rubriche di intrattenimento; nella prima met\u00e0 degli anni Novanta strinse un accordo con Publitalia (Fininvest) per la raccolta pubblicitaria.\n\u00c8 stata rilanciata da un nuovo editore il 10 giugno 2021 con il nome Iunior TV ed \u00e8 visibile tramite un'applicazione HbbTV su digitale terrestre e in streaming.\nStoria.\nI cartoni animati trasmessi erano in gran parte anime di produzione giapponese, affiancati ad altre produzioni occidentali; spesso si trattava di serie gi\u00e0 andate in onda su altri canali regionali o nazionali, in particolare quelle dedicate ai robot (es. \"UFO Robot Goldrake\"), ma Junior TV ebbe anche il merito di trasmettere delle prime visioni assolute sul territorio italiano, e in seguito si dedic\u00f2 anche alle autoproduzioni.\nNel 1989 fu la prima emittente in Italia a proporre la serie \"Dragon Ball\", all'epoca non ancora sottoposta a censure e con le sigle originali, in un primo blocco di 54 puntate. A partire dal 1996 Junior TV ritrasmise la serie con un nuovo doppiaggio (lievemente censurato) che arrivava fino all'episodio 99; per problemi di importazione, solo nella primavera 1998 arrivarono in tv le puntate dalla 100 alla 153. (\"Dragon Ball\" sarebbe stato poi ritrasmesso su Italia 1 dal 1999, con lo stesso doppiaggio milanese realizzato per Junior TV ma con pesanti censure). Dopo la trasmissione di tutta la serie fu ospitato in studio Akira Toriyama, creatore del manga dal quale fu tratto il cartone, che si trovava in visita in Italia. Junior TV fu anche l'unico canale a trasmettere le serie australiane \"La ragazza del futuro\" (entrambe le stagioni), \"Pugwall\" e \"Finders Keepers\" e gli anime \"Virtua Fighter e Street Fighter\" , tratti rispettivamente da un videogioco della SEGA e da uno della Capcom. Il fine settimana era dedicato anche ai lungometraggi.\nNel 1995 collabora a una coproduzione europea con Canal J e Children's Channel, \"Molly\", e arriv\u00f2 \"Blinky Bill\", unico cartone animato Down Under trasmesso in Italia, in prima visione assoluta.\nNel 1996 subentr\u00f2 alla direzione Enrico Preziosi, primo inserzionista del circuito, e la rete sub\u00ec un restyling: i cartoni animati tornarono ad essere presentati con dei brevi prologhi realizzati in studio, come nei primi anni dell'emittente, ma con un taglio pi\u00f9 adolescenziale rispetto agli inizi. In studio era presente anche la band Animali Rari, che presentava delle cover tratte dal repertorio del rock. Scomparve la mascotte Junior, un coniglio bianco vestito in salopette rossa. Tra i conduttori del programma principale, \"Casa J\", figuravano una giovanissima Giorgia Surina, ai tempi un volto poco noto al grande pubblico, anche se gi\u00e0 comparso in diversi spot televisivi e cartacei, e il mago-comico Mariano Navetta, detto 'Mister Magic Mariano', che negli anni a seguire presenter\u00e0 a Gardaland oltre 1500 repliche del suo spettacolo. Anche il logo storico del canale fu modificato, e da \"Junior TV\" il nome pass\u00f2 a \"JTV\" (nella stagione 1996/'97 appariva una J antropomorfa, mentre da quella successiva apparve un logo bianco con la scritta TV rossa, che rimarr\u00e0 fino alla fine).\nDal 1997 JTV inizi\u00f2 a trasmettere quotidianamente \"I Simpson\": fino a quel tempo la serie di Matt Groening era considerata, in Italia, un prodotto di nicchia destinato a pochi appassionati. Infatti la serie andava in onda a singhiozzo su Canale 5, a cadenza settimanale, e senza mai ottenere una collocazione stabile nel palinsesto, rimanendo relegata ad orari scomodi, come la domenica mattina, o alle 15:30, mezz'ora prima dell'inizio di \"Bim bum bam\". Pochi mesi dopo, Italia 1 avrebbe iniziato a trasmetterlo anch'essa a cadenza quotidiana e in fascia pomeridiana, riscontrando un duraturo successo. JTV continu\u00f2 contemporaneamente a mandare in onda e replicare le prime stagioni de \"I Simpson\" fino al 1999.\nIn quegli anni, JTV speriment\u00f2, durante i fine settimana, la proiezione di OAV. Tra questi vennero mandati in onda lungometraggi di \"Dragon Ball\" e \"I cavalieri dello zodiaco\", presi dal catalogo delle VHS di \"Dynamic Italia\" e trasmessi senza censure, ma dopo pochi mesi si cominci\u00f2 a riproporre solo repliche. Nonostante nei \"trailer\" e nelle pubblicit\u00e0 su carta si fossero gi\u00e0 annunciati gli OAV di \"Oh, mia dea!\", quest'anime non vide mai la luce sugli schermi. Allo stesso modo, la rete inizi\u00f2 a replicare anche i siparietti introduttivi tra un cartone e l'altro, e per pi\u00f9 di un anno, fino al cambio di editore, utilizz\u00f2 solo immagini di repertorio. Nello stesso periodo Giorgia Surina era approdata su MTV, ma l'emittente continu\u00f2 a replicare in contemporanea le puntate di \"Casa J\" che la vedevano tra i conduttori.\nTra fine 1999 e inizio 2000, il circuito fu rilevato da Raimondo Lagostena Bassi della Profit (gi\u00e0 proprietario di Telecampione, in seguito anche di Odeon TV e altre emittenti) e lo spazio quotidiano di programmazione man mano diminu\u00ec fortemente, tanto che da fine 2001 venne utilizzata solo la fascia dalle 18:30 alle 19:30. Nell'ultimo periodo erano trasmesse repliche di \"Casa J\", il programma \"Armadillo Show\" con Bianca Maria Berardi, la serie animata dei \"Peanuts\" e repliche de\"L'uomo tigre\". Dal 1\u00ba ottobre 2003 il circuito Junior TV perse definitivamente la propria autonomia e venne integrato all'interno di Odeon TV: nei mesi successivi i \"Peanuts\" vennero replicati in diversi orari da Odeon aggiungendo il logo \"JTV\". La scritta \"JTV\" restava a volte a schermo impropriamente, accompagnando anche trasmissioni di ballo. Infine fu eliminata del tutto.\nTra i presentatori pi\u00f9 noti, oltre a Giorgia Surina, Jocelyn Hattab, conduttore della prima stagione \"Baby Show\", Vesna Luisi, Ida Spalla (attrice in Superdut e conduttrice di molti spazi), Federica Fontana, Fabio Canino, passato poi a lavorare alla Rai, Maria Rita Parsi e Raul Cremona. In alcuni programmi comparivano delle macchiette animate realizzate direttamente dall'emittente, fra cui i Pi\u00f9Pazzi, Splash e JTV News.\nIl 10 giugno 2021 l'emittente \u00e8 stata inaspettatamente rilanciata, assieme a Euro TV, dallo stesso editore che gi\u00e0 gestisce la nuova Supersix; come logo compare la \"nuvoletta\" usata dalla syndication fino al 1996, ma il nome viene curiosamente storpiato in \"Iunior TV\". Il nuovo canale \u00e8 visibile in digitale terrestre solo tramite l'applicazione interattiva HbbTV veicolata sui canali Italia Channel e Pianeta TV (LCN 123-251 mux Rete A 2) e Mediatext.it (LCN 166 mux TIMB 2), nonch\u00e9 in streaming sul proprio sito. La programmazione della nuova Iunior TV \u00e8 parallela a quella di Supersix e include le repliche del contenitore Ka-Boom alle 9:00, 13:00 e alle 21:00, programmi musicali fra cui \"80 Nostalgia\" e \"Ora Musica\" e alcuni telefilm e documentari."}
{"id": "467474", "revid": "77358", "url": "https://it.wikipedia.org/wiki?curid=467474", "title": "Cattolicismo", "text": ""}
{"id": "467483", "revid": "26891", "url": "https://it.wikipedia.org/wiki?curid=467483", "title": "Mirage 2000", "text": ""}
{"id": "467491", "revid": "13415", "url": "https://it.wikipedia.org/wiki?curid=467491", "title": "Debian-Edu", "text": ""}
{"id": "467542", "revid": "228587", "url": "https://it.wikipedia.org/wiki?curid=467542", "title": "Partito Popolare", "text": ""}
{"id": "467543", "revid": "767487", "url": "https://it.wikipedia.org/wiki?curid=467543", "title": "Spring (gruppo musicale britannico)", "text": "Gli Spring sono stati un gruppo musicale inglese, \nStoria.\nNati a Leicester nel 1970, gli Spring pubblicarono un solo album omonimo, giudicato uno dei capolavori del cosiddetto rock progressivo di stampo romantico. L'album \u00e8 celebre per le raffinate sonorit\u00e0 e l'equilibrio che si viene a creare fra le melodie e gli arrangiamenti. Lo stile, a tratti, rimanda ai primi King Crimson e ai Moody Blues. Gli Spring si sciolsero solo due anni pi\u00f9 tardi (anche a causa del fallimento della casa discografica Neon). Dopo lo scioglimento quasi tutti i cinque artisti divennero sessionman per altri gruppi (Pick Withers \u00e8 poi andato a far parte dei Dire Straits)."}
{"id": "467544", "revid": "767487", "url": "https://it.wikipedia.org/wiki?curid=467544", "title": "Blue Sunshine", "text": "Blue Sunshine \u00e8 il primo e unico album di studio della band The Glove, pubblicato il 23 agosto 1983.\nIl disco.\nI Glove pubblicarono solamente un album, \"Blue Sunshine\", prima di sciogliersi per tornare ai rispettivi gruppi d'origine. Dall'album furono estratti due singoli. A causa dei vincoli contrattuali che proibivano a Smith di cantare attivamente con una band diversa dai The Cure, il ruolo di voce solista fu affidato alla ballerina Jeanette Landray, che ammetter\u00e0 in seguito che all'epoca non sapeva cantare. La sua performance \u00e8 considerata da alcuni il punto debole dell'album, per altri invece \u00e8 perfetta per il progetto The Glove. Smith canta due canzoni: \"Mr. Alphabet Says\" e \"Perfect Murder\".\nDal punto di vista musicale, l'album dark-psichedelico \u00e8 considerato consistente ed eclettico, semi sperimentale e abbastanza vario; l'ispirazione per molte delle canzoni viene da incubi e dall'abuso di droghe da parte degli autori.\nUn'edizione rimasterizzata \u00e8 stata pubblicata nell'agosto 2006, insieme a tre album rimasterizzati dei Cure. La copia rimasterizzata include un cd con una versione alternativa dell'intero album con Robert Smith come voce per tutti i pezzi e demo mai pubblicate finora."}
{"id": "467546", "revid": "125888422", "url": "https://it.wikipedia.org/wiki?curid=467546", "title": "Codice dei contratti pubblici", "text": "Il Codice dei contratti pubblici \u00e8 una legge della Repubblica Italiana emanata con decreto legislativo 18 aprile 2016, n. 50, che regola la materia degli appalti pubblici di lavori, forniture, servizi e concessioni, e dei relativi contratti pubblici. Alla sua entrata in vigore, ha abrogato il precedente codice dei contratti pubblici di cui al decreto legislativo 12 aprile 2006, n. 163. \u00c8 stato modificato con il D. Lgs.56/2017 ed \u00e8 stato ulteriormente aggiornato con la Legge n. 55 del 14 giugno 2019 (conversione in legge del Decreto \"Sblocca cantieri\")\nContenuti.\nIl codice disciplina la materia e gli adempimenti richiesti in tema di appalti pubblici per lavori (opere), forniture (beni) e servizi, ed in generale la materia delle opere pubbliche: lo stesso ha disposto che con decreto del Ministro delle Infrastrutture e dei Trasporti vengano fissati:\nIl codice ha disposto anche l'istituzione presso l'ANAC, con contestuale affidamento ad essa della gestione dell'\"Albo nazionale obbligatorio dei componenti delle commissioni giudicatrici\", delle procedure di affidamento dei contratti. Ai fini dell'iscrizione in tale albo, i soggetti interessati devono essere in possesso di requisiti di compatibilit\u00e0 e moralit\u00e0, nonch\u00e9 di competenza e professionalit\u00e0 nello specifico settore a cui si riferisca il contratto, secondo i criteri e le modalit\u00e0 definiti dalla stessa ANAC, che li definisce con apposite linee guida.\nVengono inoltre stabiliti:\nIl D.lgs. \"correttivo\" 56/2017 introduce importanti modifiche: reintroduzione dell'appalto integrato per un periodo transitorio e nei casi di urgenza, uso dei parametri di cui al D.M. 143/2013 per i compensi di progettazione; soglia minima di 150 milioni per il contraente generale; soglia limite del 30% per il subappalto, sono alcune delle rilevanti modifiche. Importante la riscrittura dell'art. 95 comma 10, secondo il quale \"Nell'offerta economica l'operatore deve indicare i propri costi della manodopera e gli oneri aziendali concernenti l'adempimento delle disposizioni in materia di salute e sicurezza sui luoghi di lavoro ad esclusione delle forniture senza posa in opera, dei servizi di natura intellettuale e degli affidamenti ai sensi dell'articolo 36, comma 2, lettera a). Gli oneri di sicurezza aziendali non sono quella parte dei lavori relativi alla sicurezza di cantiere non soggetti a ribasso,oneri \"diretti\", bens\u00ec sono oneri \"aziendali\" relativi alle spese che l'azienda deve affrontare annualmente aldil\u00e0 del singolo cantiere, ad esempio per la formazione dei lavoratori in merito alla sicurezza o l'effettuazione delle visite mediche. Ovviamente un operatore che non ha un'azienda o dei lavoratori dipendenti, ad esempio un ingegnere libero professionista senza lavoratori dipendenti, non ha un'azienda, n\u00e9 pertanto deve corrispondere oneri aziendali,e pertanto pur lavorando nel proprio studio nella totale sicurezza, non \u00e8 tenuto ad effettuare queste spese. In caso di gara correttamente potr\u00e0 indicare zero\nFasi propedeutiche all'affidamento di contratti.\nProgrammazione.\nLa normativa impone alle amministrazioni una programmazione biennale per gli acquisti e triennale per i lavori, su cui basare poi le procedure di affidamento dei singoli interventi del piano e prescrive uno studio di fattibilit\u00e0 ambientale prodromico per le opere urbanistiche.\nNomina del responsabile del procedimento.\nDeve essere nominato un responsabile del procedimento amministrativo, che ne coordini le fasi e che risponda a terzi anche ai fini delle comunicazioni di legge ed ai fini delle pubblicazioni obbligatorie ai sensi delle norme sulla trasparenza.\nDetermina a contrarre.\nLa pubblica amministrazione, con un decreto o una determina, deve emanare un atto formale di delibera a contrarre (art. 11 del codice) con cui individua gli elementi essenziali del contratto da affidare e i criteri di selezione degli operatori economici e delle offerte.\nI requisiti dei concorrenti.\nLa capacit\u00e0 tecnica ed economica.\nIl codice prescrive il possesso di requisiti di partecipazione di natura economica e tecnica, negli appalti pubblici di forniture o servizi, agli articoli 41 e 42.\nLa dimostrazione della \"capacit\u00e0 finanziaria ed economica\" delle imprese concorrenti pu\u00f2 essere fornita mediante uno o pi\u00f9 dei seguenti documenti:\nLe pubbliche amministrazioni italiane precisano nel bando di gara i requisiti che devono essere posseduti dal concorrente, nonch\u00e9 gli altri eventuali che ritengono di richiedere. I bilanci o estratti del bilancio non possono essere richiesti a prestatori di servizi o di forniture stabiliti in Stati membri che non prevedono la pubblicazione del bilancio. Il concorrente attesta il possesso dei requisiti relativi ai bilanci o al fatturato mediante dichiarazione sottoscritta in conformit\u00e0 alle disposizioni del decreto del Presidente della Repubblica 28 dicembre 2000, n. 445; all'aggiudicatario \u00e8 richiesta la documentazione probatoria, a conferma di quanto dichiarato in sede di gara.\nLa dimostrazione delle \"capacit\u00e0 tecniche\" dei concorrenti pu\u00f2 essere fornita in uno o pi\u00f9 dei seguenti modi:\nIl principio di proporzionalit\u00e0.\nViene inoltre affermato il \"principio di proporzionalit\u00e0\": come sancito anche dalla giurisprudenza, in merito si ricorda una sentenza del Tribunale Amministrativo Regionale del Lazio:\nLa stazione appaltante deve dunque precisare, nel bando di gara o nella lettera d'invito, quali dei suindicati documenti e requisiti devono essere presentati o dimostrati, a seconda della natura, della quantit\u00e0 o dell'importanza e dell'uso delle forniture o dei servizi. Le informazioni richieste non possono eccedere l'oggetto dell'appalto. Si deve, comunque, tener conto dell'esigenza di protezione dei segreti tecnici e commerciali.\nGli appena sopracitati requisiti possono essere provati in sede di gara mediante dichiarazione sottoscritta in conformit\u00e0 alle disposizione del decreto del Presidente della Repubblica del 28 dicembre 2000 n. 445; al concorrente aggiudicatario \u00e8 richiesta la documentazione probatoria, a conferma di quanto dichiarato in sede di gara. Resta dunque definitivamente esclusa la possibilit\u00e0 di richiedere, sin dalla presentazione delle offerte, certificazioni o attestazioni, ad esempio relative ai servizi o alle forniture eseguiti. \u00c8 da notare che in nessuna delle norme riprodotte si parla di \"servizi identici\", per cui non pare compatibile con il Codice degli appalti pubblici l'affermazione secondo cui:\nAnche il vincolo triennale appare problematico, dato che il Codice prevede la possibilit\u00e0 di provare la propria capacit\u00e0 economica e finanziaria mediante qualsiasi altro documento considerato idoneo dalla stazione appaltante, se il concorrente non \u00e8 in grado, per giustificati motivi, ivi compreso quello concernente la costituzione o l'inizio dell'attivit\u00e0 da meno di tre anni, di presentare le referenze richieste.\nPer quanto riguarda le gare cosiddette \"sotto soglia\", il Codice affida al regolamento il compito di disciplinare, secondo criteri di semplificazione rispetto alle norme dettate per le gare di rilievo comunitario, i requisiti di idoneit\u00e0 morale, capacit\u00e0 tecnico\u2013professionale ed economico-finanziaria che devono essere posseduti dagli operatori economici.\nCriteri di valutazione delle offerte.\nLe gare aggiudicate sulla base dell'offerta economicamente pi\u00f9 vantaggiosa devono indicare nel bando non solo i criteri di valutazione ma anche gli eventuali sottocriteri. Dispone l'articolo 83 del Codice che il bando di gara ovvero, in caso di \"dialogo competitivo\", il bando o il documento descrittivo, elenca i criteri di valutazione e precisa la ponderazione relativa attribuita a ciascuno di essi.\nI criteri devono essere \"pertinenti alla natura, all'oggetto e alle caratteristiche del contratto\" e il codice si limita ad indicarne alcuni a titolo esemplificativo:\nAll'art. 336 il decreto introduceva il metodo del costo standard per la valutazione di congruit\u00e0 dei prezzi. L'ISTAT, con la collaborazione della Camera di Commercio, era incaricata di pubblicare in Gazzetta Ufficiale a cadenza semestrale una comparazione dei prezzi di mercato e di quelli aggiudicati in appalto per un vasto paniere di beni.\nPeraltro, il Consiglio di Stato aveva gi\u00e0 affermato che:\nSoglia tecnica.\n\u00c8 ammissibile inoltre prevedere uno \"sbarramento\" per le offerte che non raggiungono un determinato livello qualitativo, indicando nel bando una soglia, espressa con un valore numerico determinato, in cui lo scarto tra il punteggio della soglia e quello massimo relativo all'elemento cui si riferisce la soglia deve essere appropriato. Le stazioni appaltanti, quando ritengono la ponderazione impossibile per ragioni dimostrabili, indicano nel bando di gara e nel capitolato d'oneri, o, in caso di dialogo competitivo, nel bando o nel documento descrittivo, l'ordine decrescente di importanza dei criteri.\nAltri criteri di valutazione.\nAncora, e particolarmente rilevante, il bando per ciascun criterio di valutazione prescelto prevede, ove necessario, i sub-criteri e i sub-pesi o i sub-punteggi. Ove la stazione appaltante non sia in grado di stabilirli tramite la propria organizzazione, provvede a nominare uno o pi\u00f9 esperti con il decreto o la delibera a contrarre, affidando ad essi l'incarico di redigere i criteri, i pesi, i punteggi e le relative specificazioni, che verranno indicati nel bando di gara.\nLimitati dunque i poteri del seggio di gara: la commissione giudicatrice, prima dell'apertura delle buste contenenti le offerte, fissa in via generale i criteri motivazionali cui si atterr\u00e0 per attribuire a ciascun criterio e subcriterio di valutazione il punteggio tra il minimo e il massimo prestabiliti dal bando. Da notare che la norma dice \"fissa\", non \"pu\u00f2 fissare\", per cui sembra trattarsi di un vero e proprio obbligo, la cui inosservanza potrebbe rappresentare un'illegittimit\u00e0 della procedura per difetto di motivazione.\nGare sottosoglia.\nQuanto sin qui indicato, bench\u00e9 contenuto nel titolo I della parte II del Codice, ove si parla dei contratti di rilevanza comunitaria, \u00e8 applicabile anche nelle \"gare sottosoglia\". Dispone infatti l'articolo 121 che ai contratti pubblici aventi per oggetto lavori, servizi, forniture, di importo inferiore alle soglie di rilevanza comunitaria, si applicano oltre alle disposizioni della parte I, della parte IV e della parte V, anche le disposizioni della parte II, in quanto non derogate dalle norme del titolo II. \nLa disciplina delle gare soprasoglia vale quindi anche per quelle inferiori, tranne laddove viene espressamente disposto diversamente: ad esempio, in materia di pubblicit\u00e0 e termini di presentazione delle domande e delle offerte.\nControlli nelle gare.\nIl ruolo dell'ANAC.\nRiprendendo il contenuto dell'articolo 10 della legge Merloni, il Codice dei contratti pubblici dispone l'effettuazione di controlli a campione in merito ai requisiti dichiarati dai concorrenti; i controlli dal punto di vista amministrativo sono svolti dall'Autorit\u00e0 nazionale anticorruzione. L'art. 48 del d.lgs. 12 aprile 2006, n. 163 prevede che le stazioni appaltanti prima di procedere all'apertura delle buste delle offerte presentate, richiedano ad un numero di offerenti non inferiore al 10% delle offerte presentate, arrotondato all'unit\u00e0 superiore, scelti con sorteggio pubblico, di comprovare, entro dieci giorni dalla data della richiesta medesima, il possesso dei requisiti di capacit\u00e0 economico-finanziaria e tecnico-organizzativa, eventualmente richiesti nel bando di gara, presentando la documentazione indicata in detto bando o nella lettera di invito.\nQuando tale prova non sia fornita, ovvero non confermi le dichiarazioni contenute nella domanda di partecipazione o nell'offerta, le stazioni appaltanti procedono all'esclusione del concorrente dalla gara, all'escussione della relativa cauzione provvisoria e alla segnalazione del fatto all'ANAC, la quale potr\u00e0 sottoporre ad una sanzione amministrativa pecuniaria fino a euro 25.822 quei concorrenti che rifiutino od omettano, senza giustificato motivo, di fornire le informazioni o di esibire i documenti, ed alla sanzione amministrativa pecuniaria fino a euro 51.545 chi fornisce informazioni o esibisce documenti non veritieri.\nL'ANAC dispone altres\u00ec la sospensione da uno a dodici mesi dalla partecipazione alle procedure di affidamento. In merito all'escussione della cauzione, va precisato che questa garanzia diviene obbligatoria per tutte le tipologie di gara, in forza dell'art. 75 del Codice.\nLa richiesta \u00e8, altres\u00ec, inoltrata, entro dieci giorni dalla conclusione delle operazioni di gara, anche all'aggiudicatario e al concorrente che segue in graduatoria, qualora gli stessi non siano compresi fra i concorrenti sorteggiati, e nel caso in cui essi non forniscano la prova o non confermino le loro dichiarazioni si applicano le suddette sanzioni e si procede alla determinazione della nuova soglia di anomalia dell'offerta e alla conseguente eventuale nuova aggiudicazione.\nQuanto sin qui indicato, bench\u00e9 contenuto nel titolo I della parte II del Codice, ove si parla dei contratti di rilevanza comunitaria, \u00e8 applicabile anche nelle gare sottosoglia. Dispone infatti l'articolo 121 che ai contratti pubblici aventi per oggetto lavori, servizi, forniture, di importo inferiore alle soglie di rilevanza comunitaria, si applicano oltre alle disposizioni della parte I, della parte IV e della parte V, anche le disposizioni della parte II, in quanto non derogate dalle norme del titolo II. Ovvero, detto in termini pi\u00f9 semplici, la disciplina delle gare al di sopra della soglia vale anche per quelle inferiori, tranne laddove viene espressamente disposto diversamente (ad esempio, in materia di pubblicit\u00e0 e termini di presentazione delle domande e delle offerte).\nIl termine eventualmente assegnato all'aggiudicatario e al concorrente che segue in graduatoria non dovrebbe, in assenza di esplicita disposizione del bando, ritenersi tassativo, avendo il Consiglio di Stato affermato che:\nProfili penali di condotta.\nPrima del testo unico del 2016, i singoli bandi di fornitura e di gara d'appalto della pubblica amministrazione italiana potevano stabilire un limite alla facolt\u00e0 di contrarre con la PA, condizionandolo a \"requisiti positivi di onorabilit\u00e0, professionalit\u00e0 e indipendenza\", di cui erano esempio il possesso di determinati titoli di studio e l'assenza di conflitto di interessi, anche in forma potenziale e indiretta, in parte tipizzate dalle norme e in parte rimessi al giudizio di opportunit\u00e0 del decisore. Tali obblighi erano posti in capo sia alle persone fisiche partecipanti, che ai legali rappresentanti delle persone giuridiche. Nel codice dei contratti pubblici vigente sono fissati requisiti di capacit\u00e0 tecnica ed economica, analizzati nei paragrafi seguenti.\nSalvo specifiche eccezioni, la pubblica amministrazione non pu\u00f2 escludere preventivamente dalle gare -di fornitura o di appalto-, n\u00e9 revocare un'aggiudicazione definitiva se il titolare viene a trovarsi in pendenza di giudizio in un procedimento amministrativo, ovvero per profili di condotta rilevanti ai fini penali e ai fini specificamente contrattuali (es. reati contro la pubblica amministrazione e di associazione mafiosa, oppure reati ambientali nel contesto di un bando di appalto per servizi di questo tipo). Ad eccezione di specifiche circostanze, tali provvedimenti sono stati dichiarati illegittimi dal Consiglio di Stato, se intervengono prima del giudizio definitivo, altrove previsti nel c.c. art. 2387 vigente, e dal Codice Preda anche in capo agli amministratori non esecutivi delle societ\u00e0 di capitali quotate.\nPrima del 2016, l'eventualit\u00e0 di un ricorso al giudice amministrativo con richiesta di sospensiva urgente, era regolato da tempi perentori. La stazione appaltante non poteva procedere alla stipula del contratto per almeno venti giorni dalla notifica della richiesta di sospensiva della stipula. Se il giudice amministrativo non confermava la misura cautelare entro questo termine (o si dichiarava non competente), l'aggiudicazione diventava efficace e decorrevano ulteriori 60 giorni entro i quali stipulare il contratto. Superato tale termine, l'aggiudicatario del contratto poteva esercitare il diritto di risoluzione senza oneri eccedenti quelli documentati (ex art. 11, comma 9, d.lgs. 163/2006). Non potendosi opporre ulteriori ricorsi da parte di soggetti terzi, qualora il vincitore della gara non avesse eserciatato tale diritto, veniva rimessa alla valutazione di opportunit\u00e0 dell\u2019amministrazione aggiudicatrice la scelta di attendere l\u2019esito del giudizio di primo grado, o di procedere ad un nuovo bando.\nLa pubblicit\u00e0 della finanza di progetto.\nDella finanza di progetto o project financing, quale strumento per la realizzazione di opere pubbliche, si occupano gli articoli 152 e seguenti del Codice dei contratti. In particolare, le forme di pubblicit\u00e0, sono disciplinate dagli articoli 153 e 154.\nEntro venti giorni dall'avvenuta approvazione dei programmi triennali dei lavori pubblici, ovvero degli strumenti di programmazione formalmente approvati sulla base della normativa vigente, le amministrazioni aggiudicatrici rendono pubblica la presenza di interventi realizzabili con capitali privati, in quanto suscettibili di gestione economica.\nLa pubblicit\u00e0 consiste in un avviso indicativo, che deve essere affisso presso la propria sede per almeno sessanta giorni consecutivi e pubblicato sul sito informatico del Ministero delle infrastrutture e dei trasporti di cui al decreto del Ministro dei lavori pubblici 6 aprile 2001 n. 20, e sul sito informatico presso l'Osservatorio. Sino alla entrata in funzione di quest'ultimo, i bandi e gli avvisi sono pubblicati solo sul sito informatico di cui al decreto del Ministero.\nEsso deve apparire sul \u00abprofilo di committente\u00bb dell'amministrazione. Il profilo di committente \u00e8 il sito informatico di una stazione appaltante, su cui sono pubblicati gli atti e le informazioni previsti dal codice, e che pu\u00f2 contenere avvisi di preinformazione, informazioni sugli appalti in corso, sulle commesse programmate, sui contratti conclusi, sulle procedure annullate, nonch\u00e9 ogni altra informazione generale utile come persone da contattare, numeri di telefono e di fax, indirizzi postali ed elettronici (e-mail).\nPer i soggetti pubblici tenuti all'osservanza del decreto legislativo 7 marzo 2005, n. 82 e del decreto legislativo 28 febbraio 2005, n. 42, il profilo di committente \u00e8 istituito nel rispetto delle previsioni di tali atti legislativi e successive modificazioni, e delle relative norme di attuazione ed esecuzione. Fermi tali obblighi di pubblicazione, le amministrazioni aggiudicatrici hanno facolt\u00e0 di pubblicare lo stesso avviso facendo ricorso a differenti modalit\u00e0\nL'avviso deve contenere i criteri in base ai quali si procede alla valutazione comparativa tra le diverse proposte. Gli elementi di giudizio che possono essere utilizzati sono la qualit\u00e0 progettuale, la funzionalit\u00e0, la fruibilit\u00e0 dell'opera, l'accessibilit\u00e0 al pubblico, il rendimento, il costo di gestione e di manutenzione, la durata della concessione, i tempi di ultimazione dei lavori della concessione, le tariffe da applicare, la metodologia di aggiornamento delle stesse, il valore economico e finanziario del piano e il contenuto della bozza di convenzione.\nL'avviso deve, altres\u00ec, indicare espressamente che \u00e8 previsto il diritto a favore del promotore ad essere preferito ai soggetti invitati alla conclusiva procedura negoziata (e cio\u00e8, oltre al promotore, i presentatori delle due migliori offerte nella prima gara), ove lo stesso intenda adeguare il proprio progetto alle offerte economicamente pi\u00f9 vantaggiose presentate dai predetti soggetti offerenti\nA tale proposito va ricordato che l'art. 24 della legge 18 aprile 2005 n. 62 (legge comunitaria 2004) aveva gi\u00e0 sancito l'obbligo di rendere noto sin dal primo avviso dell'esistenza del cosiddetto \"diritto di prelazione\" in favore del promotore. La legge comunitaria aveva poi stabilito che un decreto del Ministero delle Infrastrutture e dei Trasporti disciplinasse gli effetti delle nuove disposizioni sulle procedure in corso i cui avvisi indicativi non contenessero l'indicazione espressa del diritto a favore del promotore. Il Decreto del Ministero delle Infrastrutture e dei Trasporti in questione \u00e8 il n. 301del 25/10/2005 (pubb. in G.U. 28/12/2005) i cui contenuti sono ora ripresi dal Codice all'articolo 253, comma 26.\nOve alla data del 28 dicembre 2005 non sia stato pubblicato il bando per la prima gara, le stazioni appaltanti inseriscono, al momento della pubblicazione del bando, l'indicazione espressa del diritto di prelazione a favore del promotore. Ove sia gi\u00e0 stato pubblicato il bando, le stazioni appaltanti, nel corso della successiva procedura negoziata, inviano comunicazione formale, con l'indicazione espressa del diritto di prelazione a favore del promotore, unicamente ai soggetti partecipanti alla procedura negoziata. Va aggiunto che i contenuti del decreto, riproposti nel codice, sono stati fortemente criticati in dottrina.\nNel 2005 Lino Bellagamba ha affermato: \nNel caso pervenga una proposta, la stazione appaltante \u00e8 tenuta a due adempimenti, entrambi nel termine di quindici giorni dalla ricezione della stessa:\nI bandi di concorso verranno pubblicati, a cura della stazione appaltante, nella Gazzetta Ufficiale della Repubblica Italiana per il tramite dell'Ufficio delle Pubblicazioni. Su tale facolt\u00e0 d'integrazione, gi\u00e0 prevista nella legge Merloni, si \u00e8 espressa la giurisprudenza:"}
{"id": "467549", "revid": "56620", "url": "https://it.wikipedia.org/wiki?curid=467549", "title": "Omologia descrittiva", "text": ""}
{"id": "467552", "revid": "31092", "url": "https://it.wikipedia.org/wiki?curid=467552", "title": "Pace di Torino (1381)", "text": "La pace di Torino del 1381 fu l'evento che pose fine alla guerra di Chioggia tra Genova e Venezia.\nAntefatti.\nNel principio della guerra i genovesi ebbero la meglio, riuscendo a sconfiggere Venezia, occupando la laguna e conquistando numerose citt\u00e0 fedeli alla Serenissima. Dinnanzi alla proposta di una resa senza condizioni, il comandante genovese prefer\u00ec umiliare Venezia richiedendo tra le altre cose che fossero messe le briglie ai cavalli di bronzo presenti nel duomo veneziano. Di fronte a questo affronto la citt\u00e0 di Venezia si decise a combattere fino alla fine, dando fondo ad ogni risorsa anche grazie alla generosit\u00e0 del suo popolo e con un'astuta manovra di accerchiamento, Vettor Pisani, comandante della flotta veneziana, riusc\u00ec ad accerchiare le truppe genovesi che avevano conquistato Chioggia, a isolarle e a tagliare ogni rifornimento. Il 24 maggio 1380 la guarnigione genovese fu costretta alla ritirata da Chioggia e la Repubblica di Genova a partecipare ad un trattato.\nNonostante questo ritiro dalla laguna di Venezia , Genova era ancora decisa a combattere e a piegare una volta per tutte l'odiato nemico, forte soprattutto di una supremazia marittima sulle rotte di Corsica, Sardegna, Sicilia nel mar Egeo orientale e nel mar Nero, senza contare la pressione terrestre su Venezia grazie ai numerosi alleati. Una piccola flotta si dedic\u00f2 comunque ad azioni di schermaglia e pirateria nell'Adriatico, in attesa che venisse rispettato il trattato.\nIn realt\u00e0 Genova ebbe anche alcuni benefici da tale ritiro dalla laguna veneta , restituendo da un lato i territori conquistati ma comunque d'altra parte mantenendo l'egemonia su Cipro e le rotte orientali forti degli accordi commerciali dell'egeo orientale e mar Nero, dove erano pi\u00f9 radicate le colonie genovesi, iniziando un percorso che port\u00f2 in seguito la Superba a varie lotte intestine e alle dominazioni napoleoniche francesi del 1797. \nVenezia si riprese velocemente dalle cessioni territoriali che dovette concedere da un lato , ma d'altra parte potendo riottenere le zone della laguna occupate dai genovesi, ed in seguito diventando sempre di pi\u00f9 dominatrice dei commerci sulle rotte adriatiche , sulle zone delle isole ioniche, verso le zone dell'isola di Creta , fino al suo declino nel 1797.\nLe due citt\u00e0 furono costrette ad una coesistenza , e si trovarono poi assieme a combattere l'impero Ottomano dalla parte della coalizione Cristiana, pur mantenendo comunque contemporaneamente le rotte e le attivit\u00e0 commerciali in concessione dai Turchi.\nTrattato.\nA ricercare la pace erano, oltre alle due contendenti, anche Urbano VI rifugiato presso Genova e i fiorentini, che temevano lo stato di guerra permanente per i disagi causati ai loro commerci.\nMa a persuadere i veneziani e i genovesi a deporre le armi fu la mediazione di Amedeo VI di Savoia, il Conte Verde. Il grande prestigio raggiunto dal membro di Casa Savoia si pot\u00e9 vedere proprio nella pace siglata a Torino l'8 di agosto 1381.\nI due contendenti sottoscrissero i seguenti accordi:"}
{"id": "467560", "revid": "123754562", "url": "https://it.wikipedia.org/wiki?curid=467560", "title": "Sepolto vivo (CSI - Scena del crimine)", "text": "Sepolto vivo (\"Grave Danger\") \u00e8 uno speciale doppio episodio di 90 minuti che chiude la quinta stagione di \"CSI - Scena del crimine\", diretto dal regista cinematografico Quentin Tarantino.\nL'episodio non \u00e8 un film, ma semplicemente un doppio episodio, diretto da Tarantino per sfizio: il regista \u2013 da tempo fan della serie \u2013 voleva sperimentare la regia di un film poliziesco particolarmente truculento, come appunto \"Sepolto vivo\" risulta. L'episodio \u00e8 uscito solamente in home video.\nTrama.\n\u00c8 una notte come tante per i turnisti della scientifica. Anche per Nick, a cui tocca un sopralluogo su una anomala scena del crimine: membra umane abbandonate per la strada.\nGiunto sul posto, Stokes inizia i rilevamenti, ma viene aggredito e portato via da una sconosciuta figura in agguato. Mentre la voce dell'incidente si sparge tra i colleghi, Nick viene caricato inerme su un'automobile e portato lontano.\nIntanto Grissom e Catherine, giunti anch'essi sul luogo, si rendono ben presto conto che si \u00e8 trattato di una ben orchestrata trappola ai danni degli uomini della Scientifica: falsi reperti lasciati volutamente in vista, sconclusionati indizi.\nTornata al distretto, la squadra, ancora in cerca di prime indicazioni, desumibili da alcune tracce di pneumatici rinvenute sulla scena, si vede recapitare un pacco, contenente una audiocassetta e un trasmettitore webcam. Accesolo, Grissom si rende conto che le immagini che sta guardando mostrano Nick, paralizzato dal terrore e interrato in una bara di plexiglas dotata di condotti d'aerazione laterali, cos\u00ec da permettere una prolungata autonomia al prigioniero. Nella bara sono presenti un registratore, contenente un messaggio inquietante del terrorista, ed una pistola (in modo da invogliare Nick a suicidarsi).\nLa richiesta del rapitore \u00e8 precisa: un milione di dollari entro dodici ore, tempo massimo di sopravvivenza per Nick. Tramite il corriere che ha consegnato il pacco, Brass e Greg risalgono ad un indirizzo dove per\u00f2 viene trovato solo un nullafacente del tutto estraneo alla vicenda. L'indirizzo si riveler\u00e0 essere quello dove, anni prima, \u00e8 stato compiuto un delitto che sar\u00e0 trattato nel corso dell'episodio.\nIntanto Catherine, stanca di aspettare mentre Nick rischia di morire, si reca da Sam Braun, titolare di molti casin\u00f2 della citt\u00e0 e padre naturale di Kate per cercare di ottenere la somma richiesta.\nRicevutala, la Willows d\u00e0 il denaro a Grissom, che si reca all'appuntamento. Avuti i soldi, l'uomo, imbottito di plastico, si fa saltare in aria, coinvolgendo anche Grissom che riporta per\u00f2 solo ferite superficiali. Le indagini procedono a rilento, a causa soprattutto della mancanza di indizi rilevanti e concreti su cui lavorare.\nTramite il DNA del pollice dell'uomo fattosi saltare in aria (in quanto l'impronta era inutilizzabile) si riesce a risalire a Kelly Gordon, che si riveler\u00e0 essere la figlia del terrorista, detenuta per omicidio, e cerca di ricavarne informazioni utili, senza per\u00f2 riuscirci. Nel frattempo Nick, il cui equilibrio mentale \u00e8 arrivato al punto di rottura, assiste al creparsi delle pareti della bara, fenomeno per cui un branco di formiche carnivore invade la bara e comincia a mordere Nick, che per\u00f2 riesce a non cedere al panico e al dolore, preoccupandosi di tapparsi orecchie e narici con lembi dei suoi indumenti strappati evitando cos\u00ec l'ingresso delle formiche che avrebbe ulteriormente aggravato la sua situazione.\nGrissom riesce a capire dal tipo di formiche (Solenopsis invicta), con un'abile intuizione, l'esatta ubicazione del tumulo di Stokes. Una volta arrivata sul posto, la squadra \u00e8 avvertita da Hodges che la bara \u00e8 collegata a dei sensori a pressione: togliendo il peso di Nick, una grossa quantit\u00e0 di esplosivo al plastico sarebbe detonata uccidendo i presenti. Ancora una volta, l'abilit\u00e0 di Grissom si rivela provvidenziale.\nTerminata la convalescenza, Nick fa visita a Kelly Gordon, per cercare di offrire conforto, senza successo.\nCameo.\nTony Curtis interpreta se stesso in un cameo. Rivolgendosi a Sam Braun, parlando di travestimenti, dice: \u00abNon sono mica Jack Lemmon\u00bb, citando il suo compagno nel film \"A qualcuno piace caldo\" di Billy Wilder in cui i due attori si travestono da donne per sfuggire alla mafia. Appare anche Frank Gorshin il quale mor\u00ec due giorni prima della messa in onda.\nEdizioni home video.\nDell'episodio \u00e8 stato realizzato un DVD a cura della DNC con contenuti speciali (\"backstage\")."}
{"id": "467565", "revid": "56818", "url": "https://it.wikipedia.org/wiki?curid=467565", "title": "San Francesco", "text": ""}
{"id": "467566", "revid": "767487", "url": "https://it.wikipedia.org/wiki?curid=467566", "title": "Changes (Catapilla)", "text": "Changes (1972) \u00e8 un album dei Catapilla."}
{"id": "467572", "revid": "2178", "url": "https://it.wikipedia.org/wiki?curid=467572", "title": "Nazionale di calcio tedesca", "text": ""}
{"id": "467577", "revid": "36426", "url": "https://it.wikipedia.org/wiki?curid=467577", "title": "Barriere architettoniche", "text": ""}
{"id": "467580", "revid": "478814", "url": "https://it.wikipedia.org/wiki?curid=467580", "title": "Borges", "text": ""}
{"id": "467581", "revid": "198277", "url": "https://it.wikipedia.org/wiki?curid=467581", "title": "Fabio Grosso", "text": "Biografia.\nNato a Roma da una famiglia originaria di San Giovanni Lipioni, nel Chietino, ma cresciuto a Pescara, \u00e8 sposato con Jessica Repetto (figlia di Giorgio, dirigente calcistico ed ex giocatore), dalla quale ha avuto due figli.\nCaratteristiche tecniche.\nGiocatore.\nTerzino sinistro e mancino, all'occorrenza poteva essere schierato come esterno di centrocampo; era abile anche nei calci di punizione. \u00c8 stato considerato uno dei migliori interpreti italiani del ruolo negli anni 2000.\nTra i dilettanti della e in Serie C2 con il ha giocato stabilmente come trequartista. In seguito l'allenatore Serse Cosmi, negli anni al , vista la sua abilit\u00e0 nella corsa e nel cross lo ha trasformato con successo in terzino.\nCarriera.\nGiocatore.\nClub.\nGli inizi, Chieti e Perugia.\nLa carriera di Grosso cominci\u00f2 nel campionato di Eccellenza, dove vest\u00ec la maglia della , che all'epoca era la seconda squadra di Pescara, con cui segn\u00f2 47 gol in poco pi\u00f9 di 100 presenze. Il debutto tra i professionisti avvenne con il nel campionato di Serie C2, con il quale in tre stagioni registr\u00f2 17 reti in 68 partite, 9 delle quali nella stagione 2000-2001 che sanc\u00ec la promozione della squadra abruzzese in Serie C1.\nGrazie a quanto messo in mostra con i neroverdi, Grosso venne notato dagli osservatori del e cos\u00ec, nell'estate del 2001, passato alla squadra allora allenata da Serse Cosmi, cominci\u00f2 a giocare dapprima come esterno di centrocampo nel modulo 3-5-2, e poi come terzino sinistro, disputando tre stagioni in Serie A e cominciando a imporsi a livello nazionale. Con la formazione umbra conquist\u00f2 quello che rimane il suo unico trofeo europeo, la Coppa Intertoto UEFA 2003.\nPalermo.\nIl 30 gennaio 2004 fu ingaggiato dal allora militante in Serie B, con il quale conquist\u00f2 subito il ritorno nella massima divisione (21 presenze e un gol in campionato) e l'anno seguente l'accesso alla Coppa UEFA, dopo aver conquistato il 6\u00ba posto contribuendo con 36 presenze e una rete. Rest\u00f2 legato ai rosanero per un altro anno, con un totale di 90 presenze e 2 gol in campionato, 8 presenze in Coppa Italia e 8 presenze in Coppa UEFA. Le prestazioni con il Palermo, che lo fecero emergere tra i migliori terzini del campionato italiano, gli permisero di ottenere la convocazione per il in cui Grosso assurse tra i protagonisti della vittoriosa spedizione azzurra.\nInter e Olympique Lione.\nAl termine del Mondiale 2006, in cui fu protagonista, il 13 luglio 2006 fu ufficializzata la sua cessione all' (per 6,5 milioni di euro) e, al contempo, l'arrivo a titolo definitivo di Paolo Hern\u00e1n Dellafiore al . Nonostante l'esordio in UEFA Champions League e la vittoria della Supercoppa italiana 2006 e del suo primo scudetto, all'Inter non trov\u00f2 la continuit\u00e0 avuta in Sicilia. Con i nerazzurri raccolse 23 presenze con due reti in campionato e una in Coppa Italia.\nNell'estate seguente fu ceduto all' per 7,5 milioni di euro; vinse la Supercoppa di Francia, la Coppa di Francia e, al culmine di una stagione da titolare, fu determinante per la conquista del settimo titolo francese consecutivo per la sua squadra, segnando il gol partita nel match contro lo . Rest\u00f2 a Lione anche la stagione seguente, collezionando in due anni 71 presenze e 3 gol tra campionato e coppe. Nell'estate del 2009, dopo l'arrivo del giovane terzino Aly Cissokho dal , Grosso decise di lasciare il club.\nJuventus.\nIl 31 agosto 2009, con un accordo raggiunto nell'ultimo giorno della sessione di calciomercato, Grosso torn\u00f2 in Italia trasferendosi alla , che vers\u00f2 al Lione circa due milioni di euro; al giocatore fu assegnata la maglia n. 6 che fu, tra gli altri, di Gaetano Scirea. Debutt\u00f2 con la Juventus il 12 settembre allo Stadio Olimpico di Roma contro la (0-2), mentre segn\u00f2 il primo gol il 22 novembre contro l', su cross di Mart\u00edn C\u00e1ceres, marcatura peraltro decisiva per la vittoria della sua squadra (1-0). Altrettanto importante fu la rete realizzata il 6 marzo 2010 nella gara vinta 2-1 in trasferta contro la . Chiuse la prima stagione alla Juventus con 26 presenze e 2 gol in campionato, 2 presenze in Coppa Italia, 8 presenze nelle coppe europee (6 in Champions League e 2 in Europa League) per un totale di 36 presenze e 2 gol.\nNon rientrando pi\u00f9 nei piani della societ\u00e0, in seguito alla mancata cessione nel calciomercato estivo del 2010 Grosso fu messo fuori rosa. Torn\u00f2 in gruppo nei primi giorni di settembre, debuttando come titolare non prima del 7 novembre 2010 contro il (3-1 per la Juventus) e ci\u00f2 per effetto dei molti infortuni che colpirono la squadra e nonostante la contrariet\u00e0 di qualche dirigente. Tornato una riserva e rimasto ai margini della rosa per due mesi, fu nuovamente utilizzato, da titolare, nella trasferta contro la del 3 aprile 2011, in cui fu l'autore degli assist per i due gol con cui la sua squadra vinse. Chiuse la stagione con 19 presenze in campionato e 2 in Coppa Italia.\nLa stagione successiva fu relegato nuovamente ai margini della squadra in quanto non facente pi\u00f9 parte dei piani tecnici di Antonio Conte. Nonostante ci\u00f2 il 18 settembre 2011 gioc\u00f2 da titolare nella partita esterna contro il terminata 0-1. Firm\u00f2 la seconda presenza in questa stagione il 25 settembre contro il , dopodich\u00e9 non venne pi\u00f9 preso in considerazione dal tecnico Antonio Conte. A fine anno vinse lo scudetto con una giornata d'anticipo; nonostante ci\u00f2 fu l'unico della rosa juventina a non partecipare alla cerimonia di premiazione avvenuta allo Juventus Stadium il 13 maggio 2012. A fine stagione rimase svincolato, per poi ritirarsi dall'attivit\u00e0 agonistica il 5 dicembre successivo.\nNazionale.\n2003-2006.\nEsord\u00ec in nazionale il 30 aprile 2003, nella partita amichevole -Italia (1-2). Sotto la gestione del commissario tecnico Giovanni Trapattoni fu poi utilizzato in altre due occasioni. A partire dal 2005 fu inserito stabilmente nel gruppo degli \"Azzurri\" da Marcello Lippi, che dopo poche partite lo promosse a terzino sinistro titolare, spostando Zambrotta sulla fascia destra. Grosso segn\u00f2 il suo primo gol in nazionale il 3 settembre 2005 a Glasgow, contro la (1-1).\nMondiale 2006.\nGrosso integr\u00f2 il gruppo dei 23 calciatori italiani vincitori del . Inizialmente impiegato come riserva, divenne titolare a cominciare dalla terza partita del torneo, contro la , dimostrandosi da l\u00ec in poi determinante per la squadra. Al 3' di recupero degli ottavi di finale contro l' si procur\u00f2 un rigore poi realizzato da Francesco Totti, che permise all'Italia di passare il turno, pur avendo giocato quasi tutto il secondo tempo in inferiorit\u00e0 numerica.\nIl 4 luglio, nella semifinale contro la segn\u00f2 il gol che sblocc\u00f2 la partita al 119' dei tempi supplementari, quando da un calcio d'angolo di Del Piero, il pallone arriv\u00f2 sui piedi di Andrea Pirlo, che serv\u00ec Grosso smarcato dentro l'area di rigore avversaria; quest'ultimo s'invent\u00f2 un tiro a giro d'interno sinistro, di prima intenzione, che super\u00f2 Jens Lehmann sul palo pi\u00f9 lontano siglando l'1-0 a un minuto dalla fine della partita. Al 120' arriv\u00f2 il 2-0 di Alessandro Del Piero e l'Italia conquist\u00f2 la finale contro la .\nIl 9 luglio, nella finale di Berlino risoltasi ai tiri di rigore dopo l'1-1 dei tempi regolamentari e di quelli supplementari, Grosso entr\u00f2 nella storia del calcio italiano realizzando il quinto e ultimo tiro della sua squadra, chiudendo la partita sul punteggio di 5-3 d.c.r. con cui l'Italia conquist\u00f2 il suo quarto successo nella competizione, a 24 anni di distanza dall'ultimo.\n2007-2009.\nAll'inizio della gestione tecnica di Roberto Donadoni, Grosso non fu convocato a causa di alcuni infortuni. Torn\u00f2 a essere selezionato nel 2007, e il 13 ottobre a Genova realizz\u00f2 il suo terzo gol in Nazionale in occasione di Italia- (2-0), partita valida per le qualificazioni a Euro 2008.\nGrosso fu quindi convocato per il e, all'esordio contro i (vittoriosi per 0-3), cominci\u00f2 come riserva subentrando nel secondo tempo. In seguito guadagn\u00f2 la titolarit\u00e0 per le restanti gare del girone, contro e Francia, giocando ancora positivamente. L'Italia raggiunse i quarti di finale che la videro opposta alla , e Grosso realizz\u00f2 il primo tiro di rigore nella serie necessaria per assegnare la vittoria, allorch\u00e9 la partita si protrasse oltre i tempi regolamentari e supplementari sullo 0-0; tuttavia i successivi errori dei suoi compagni fecero s\u00ec che a passare il turno fossero gli avversari, in forza del punteggio di 4-2.\nIn seguito Grosso fu chiamato a far parte della nazionale anche da Lippi, tornato alla guida della squadra, disputando cos\u00ec la FIFA Confederations Cup 2009, dove l'Italia non super\u00f2 il girone eliminatorio. Poche settimane dopo, il 9 settembre 2009, Grosso realizz\u00f2 un gol nella partita Italia- (2-0), valida per le qualificazioni al Mondiale 2010 e tenutasi a Torino.\nL'anno seguente fu incluso nella lista preliminare dei 30 giocatori scelti per partecipare al Mondiale, tuttavia il 17 maggio fu depennato assieme all'allora compagno di squadra Antonio Candreva.\nAllenatore.\nGli inizi, giovanili juventine.\nIl 10 dicembre 2012 inizia a frequentare a Coverciano il corso di abilitazione per il master di allenatori professionisti Prima Categoria - UEFA Pro, ottenendo la qualifica il 5 luglio 2013.\nL'11 luglio ritorna alla , nominato vice allenatore della formazione Primavera, affiancando in panchina Andrea Zanchetta; l'11 marzo 2014 viene nominato capo allenatore, a seguito dell'esonero di Zanchetta. Confermato sulla panchina per la stagione seguente, nel marzo del 2016 vince con i giovani bianconeri il Torneo di Viareggio, superando in finale i pari et\u00e0 del ; nella stessa stagione raggiunge con la squadra le finali di Coppa Italia Primavera e Campionato Primavera, perse rispettivamente contro e .\nBari, Verona e Brescia.\nIl 13 giugno 2017 si accorda con il , in Serie B. Chiude la stagione al sesto posto finale, in seguito declassato al settimo causa due punti di penalizzazione inflitti al club; qualificato ugualmente ai play-off, viene eliminato nel turno preliminare dal , dopo un pareggio (2-2), proprio per il peggior piazzamento in classifica maturato dai pugliesi nella stagione regolare. A fine stagione rescinde il suo contratto con la societ\u00e0 biancorossa, in seguito fallita.\nIl 21 giugno 2018 diventa il nuovo tecnico del , ancora tra i cadetti. Il 1\u00ba maggio 2019, dopo la sconfitta per 2-3 subita in casa contro il e con la squadra al limite della zona play-off, viene esonerato.\nIl 5 novembre 2019 rescinde il contratto che lo legava al club scaligero, e nello stesso giorno viene nominato allenatore del , in Serie A, in sostituzione dell'esonerato Eugenio Corini. Tuttavia rimane sulla panchina delle \"Rondinelle\" lo spazio di 3 partite, tutte perse, fin quando il 2 dicembre 2019 viene sollevato dall'incarico in favore del ritorno dello stesso Corini.\nSion e Frosinone.\nIl 25 agosto 2020 si accorda con il , formazione svizzera di Super League; viene esonerato il 5 marzo 2021, con la squadra penultima in classifica.\nIl 23 dello stesso mese subentra all'esonerato Alessandro Nesta sulla panchina del , in quel momento al dodicesimo posto in Serie B, a 6 punti dalla zona play-off, ma altrettanto vicina a quella play-out. Il successivo 2 aprile, al debutto sulla panchina giallobl\u00f9, pareggia per 0-0 con la ; per la prima vittoria deve attendere il 1\u00ba maggio, con il 3-1 sul . Con 3 vittorie, 3 pareggi e 2 sconfitte termina il campionato al decimo posto con 50 punti, riuscendo a salvare la squadra dal rischio retrocessione.\nStatistiche.\nStatistiche da allenatore.\n\"Statistiche aggiornate al 27 febbraio 2022.\""}
{"id": "467590", "revid": "729019", "url": "https://it.wikipedia.org/wiki?curid=467590", "title": "Matt Cappotelli", "text": "Nel 2003 vinse la terza stagione del \"reality-show\" organizzato dalla World Wrestling Entertainment (WWE), \"Tough Enough\".\nCarriera.\nTough Enough (2002\u20132003).\nNell'ottobre del 2002 Matthew Cappotelli entr\u00f2 a far parte della terza edizione di \"Tough Enough\", \"reality-show\" organizzato dalla World Wrestling Entertainment (WWE) per trovare un nuovo wrestler da ingaggiare. Il 23 gennaio 2003 Cappotelli fu eletto vincitore a pari merito con John Hennigan; grazie alla vittoria del \"reality\" si guadagn\u00f2 un contratto con la WWE.\nOhio Valley Wrestling (2003\u20132006).\nNel giugno del 2003 Matthew Cappotelli venne inviato nella Ohio Valley Wrestling (OVW), all'epoca territorio di sviluppo della WWE, per ricevere un ulteriore allenamento. Qui form\u00f2 un \"tag-team\" con Johnny Jeter, con il quale vinse l'OVW Southern Tag Team Championship. Il 9 novembre 2005 vinse l'OVW Heavyweight Championship, sconfiggendo proprio il suo ex compagno.\nAll'inizio del 2006 la WWE pens\u00f2 di spostarlo nel \"roster\" principale, ma tutto fu bloccato quando a Cappotelli venne diagnosticato un tumore al cervello che lo costrinse al ritiro dal mondo del wrestling.\nLa morte.\nAll'inizio del 2006 a Matthew Cappotelli venne diagnosticato un tumore al cervello che lo costrinse al ritiro dal mondo del wrestling. Nel maggio del 2007 venne operato con successo, ma il tumore si ripresent\u00f2 in forma pi\u00f9 aggressiva dieci anni dopo. Cappotelli mor\u00ec il 29 giugno 2018, all'et\u00e0 di 38 anni e 239 giorni.\nTitoli e riconoscimenti.\nOhio Valley Wrestling (OVW)\nPro Wrestling Illustrated\nWorld Wrestling Entertainment (WWE)"}
{"id": "467594", "revid": "599013", "url": "https://it.wikipedia.org/wiki?curid=467594", "title": "Andrea Barzagli", "text": "Nella sua carriera ha vinto un campionato di Bundesliga con il (2008-09) e otto campionati consecutivi di Serie A con la (dal 2011-12 al 2018-19), club questo ultimo con cui ha conquistato anche un record di quattro Coppe Italia consecutive (dal 2014-15 al 2017-18) e quattro Supercoppe di Lega (2012, 2013, 2015 e 2018), disputando inoltre due finali di UEFA Champions League (2015 e 2017); nelle categorie minori vanta le vittorie di un campionato di Serie C1 (2001-02) e di una Supercoppa di Serie C (2002) con l' oltrech\u00e9 un Campionato Nazionale Dilettanti (1998-99) con la .\nCon la nazionale italiana \u00e8 stato campione del mondo a , finalista all'europeo di e terzo classificato alla Confederations Cup di Brasile 2013; ha inoltre preso parte ai mondiali di e agli europei di e . In ambito giovanile, con l' \u00e8 stato medaglia di bronzo ai Giochi di , mentre con l' si \u00e8 laureato campione d'Europa a Germania 2004 e con ha trionfato all'edizione 2001-2002 del Torneo Quattro Nazioni.\nConsiderato tra i migliori difensori al mondo della sua generazione, a livello individuale \u00e8 stato inserito per quattro volte (2012, 2013, 2014 e 2016) nella squadra dell'anno AIC.\nBiografia.\nNel 2013 si \u00e8 sposato con la modella italiana Maddalena Nullo; la coppia ha due figli.\nCaratteristiche tecniche.\nEra un difensore centrale completo, forte fisicamente \u2014 da cui il soprannome di \"Roccia\", nato negli anni a Palermo e poi mantenuto per il resto della carriera \u2014, veloce e abile nel costruire il gioco oltrech\u00e9 d'ineccepibile correttezza. Dotato di senso della posizione, duttilit\u00e0 e intelligenza tattica, sapeva disimpegnarsi sia in una linea difensiva a quattro sia a tre elementi; all'occorrenza poteva inoltre essere impiegato come terzino destro.\nAssieme a Leonardo Bonucci e Giorgio Chiellini, nel corso degli anni 2010 compagni di squadra sia nella Juventus sia in nazionale, Barzagli ha formato un affiatato terzetto difensivo denominato \u00abBBC\u00bb dalla stampa specializzata; la solidit\u00e0 del trio ha portato al paragone con la linea difensiva composta dai terzini Virginio Rosetta e Umberto Caligaris nonch\u00e9 dal centromediano Luis Monti, alla base dei successi di Juventus e nazionale negli anni 1930.\nCarriera.\nGiocatore.\nClub.\nRondinella Impruneta, Pistoiese e Ascoli.\nInizia a giocare a calcio nelle file della Cattolica Virtus, piccola societ\u00e0 fiorentina, e poi nella con la quale esordisce nel 1998, a 17 anni, nel Campionato Nazionale Dilettanti ottenendo a fine stagione la promozione in Serie C2, cosa che gli permette di esordire tra i professionisti l'anno successivo.\nNel 2000 passa alla , in Serie B, dove arriva da centrocampista. L'allenatore degli arancioni \u00e8 Bepi Pillon che lo trasforma in difensore centrale, un ruolo che ricopre con eleganza e vigoria fisica. Tuttavia con la maglia arancione disputa solo cinque partite in cadetteria prima di tornare a met\u00e0 stagione alla Rondinella Impruneta, in C2.\nL'anno seguente entra nella rosa dell', dove rimane per due stagioni: nella prima ottiene la promozione dalla Serie C1 alla Serie B. Frattanto nell'estate 2002 viene acquistato dal , che contestualmente lo lascia in prestito nelle Marche per un'altra stagione; chiude l'esperienza nell'Ascoli con 46 presenze e 3 reti.\nChievo, Palermo e Wolfsburg.\nPassa quindi al , che lo acquista in compropriet\u00e0 con il club piacentino: con la formazione clivense debutta in Serie A a 22 anni, il 31 agosto 2003 in -Chievo (1-1). In questo campionato colleziona 29 presenze, segnando 3 reti e un'autorete.\nNel 2004 il lo acquista per 2,5 milioni di euro. Il difensore diventa subito titolare e perno della squadra rosanero, che a fine stagione conquista la prima qualificazione in Coppa UEFA della sua storia grazie al sesto posto in campionato. Nei successivi quattro anni tra i siciliani, Barzagli colleziona 142 presenze e 3 reti in Serie A, mentre in Europa totalizza 15 presenze e 1 gol: alla chiusura della stagione 2006-07, risulta insieme a Franco Brienza il calciatore rosanero pi\u00f9 presente nelle competizioni internazionali per club, con 15 apparizioni (i due saranno poi raggiunti da Mattia Cassani nell'annata 2010-11). Nella stagione 2007-08 diventa inoltre il capitano della squadra palermitana.\nNell'estate 2008 viene ceduto, per 11,9 milioni di euro, al club tedesco del insieme al suo compagno di reparto a Palermo Cristian Zaccardo. A fine stagione vince la Bundesliga giocando tutti i 34 incontri del torneo senza essere mai sostituito. Il 15 settembre 2009 esordisce in Champions League in Wolfsburg- (3-1). Chiude la seconda stagione a Wolfsburg con 2 presenze in Champions e 3 in Europa League, e 24 presenze di campionato con 1 rete all'attivo. Rimane in Germania fino al gennaio 2011, collezionando 17 presenze in campionato in quest'ultimo scorcio.\nJuventus.\n2011-2014.\nIl 27 gennaio 2011 la acquista il giocatore per una cifra pari a euro (pi\u00f9 eventuali bonus legati ai risultati sportivi). Esordisce con la maglia bianconera il successivo 2 febbraio, nella gara persa in trasferta contro la sua ex squadra del (2-1) e valida per la 23\u00aa giornata del campionato di Serie A.\nLa stagione successiva si conferma come titolare inamovibile della difesa bianconera, la meno battuta del campionato con 20 reti subite in 38 incontri, vincendo lo scudetto con una giornata di anticipo; per lui si tratta del secondo titolo nazionale in carriera, dopo quello 2008-09 in Germania. Nell'ultima partita di campionato, giocata il 13 maggio 2012 allo Juventus Stadium e vinta contro l', segna la sua prima rete in maglia bianconera inusualmente su calcio di rigore, pochi minuti dopo esser subentrato all'infortunato Giorgio Chiellini, fissando il risultato sul 3-1: era l'unico fra i titolari bianconeri ancora senza reti all'attivo in stagione. La squadra torinese giunge inoltre in finale di Coppa Italia, perdendo a Roma contro il .\nAl primo impegno della stagione 2012-13, l'11 agosto a Pechino, vince la sua prima Supercoppa di Lega dopo che la Juventus batte per 4-2 ai tempi supplementari il Napoli. Il 28 aprile 2013, nel derby della Mole vinto per 2-0 sul , ottiene la 100\u00aa presenza con la maglia bianconera.\nIl 5 maggio seguente arriva con tre giornate di anticipo la conquista del secondo scudetto di fila, grazie al successo casalingo per 1-0 sul Palermo. Chiude la stagione come il bianconero con pi\u00f9 presenze in assoluto, 48, alla pari con il compagno di reparto Leonardo Bonucci.\nLa stagione seguente si apre il 18 agosto 2013 con la vittoria della sua seconda Supercoppa di Lega, dopo che la Juventus batte per 4-0 la allo Stadio Olimpico di Roma. Il 4 maggio 2014 arriva la conquista del suo terzo scudetto consecutivo.\n2014-2019.\nAgli ordini di Massimiliano Allegri, successore di Antonio Conte sulla panchina bianconera, il 2 maggio 2015 Barzagli vince il suo quarto scudetto consecutivo, grazie al successo esterno per 1-0 sulla . Il 20 dello stesso mese vince la sua prima Coppa Italia, giocando la vittoriosa finale di Roma sulla Lazio risoltasi ai supplementari. Il successivo 6 giugno parte titolare nella finale di Champions League contro il , che a Berlino vedr\u00e0 prevalere i catalani per 3-1.\nL'8 agosto vince la sua terza Supercoppa di Lega contro la Lazio. Nel 2016 continua a essere protagonista nella Juventus, infatti a fine stagione risulta uno dei giocatori pi\u00f9 impiegati, vincendo il suo quinto scudetto consecutivo con la \"Vecchia Signora\" e aggiudicandosi la sua seconda Coppa Italia di fila, superando in finale il . Frattanto il 6 marzo dello stesso anno, a Bergamo, era tornato al gol dopo quattro anni \u2014 in quella che rimarr\u00e0 l'ultima rete della sua carriera \u2014, sbloccando il risultato nella vittoria 2-0 sul campo dell'Atalanta.\nIl 17 maggio 2017 mette in bacheca la Coppa Italia, la terza consecutiva per la formazione torinese, in seguito alla vittoria nella finale di Roma sulla Lazio; quattro giorni dopo, con il successo 3-0 allo Stadium sul , arriva anche il sesto titolo italiano di fila e annesso terzo \"double\" nazionale consecutivo, che consente alla Juventus di battere dopo 82 anni il record della Juve del Quinquennio. Il 3 giugno a Cardiff gioca la sua seconda finale di Champions League con la maglia della Juventus, persa 1-4 contro il .\nI successi si ripetono nell'annata 2017-18, in cui la Juventus fa suo il settimo scudetto consecutivo e annesso quarto \"double\" domestico di fila, quest'ultimo un primato nel calcio italiano. Sul piano personale il 20 settembre 2017, in occasione della vittoria interna di campionato contro la (1-0), il difensore \u2014 ormai riconosciuto come \u00ab\"leader\" silenzioso\u00bb dello spogliatoio bianconero \u2014 indossa per la prima volta la fascia di capitano dei torinesi, assurgendo ancora tra i protagonisti della squadra nonostante le 37 primavere e qualche acciacco di troppo che inizia a farsi sentire.\nLa stagione seguente, tuttavia, vede Barzagli costantemente frenato da sempre pi\u00f9 frequenti infortuni che ne minano la continuit\u00e0 di rendimento e che, sommati all'inevitabile trascorrere degli anni, lo fanno scivolare definitivamente indietro nelle gerarchie difensive juventine; una situazione che lo porta, il 13 aprile 2019, ad annunciare il ritiro dall'attivit\u00e0 agonistica al termine della stagione. Scende in campo per l'ultima volta il successivo 19 maggio, a 38 anni, nella gara interna contro l'Atalanta (1-1) valevole per la penultima giornata di campionato, nella quale la Juventus solleva per l'ottava volta consecutiva la Coppa Campioni d'Italia, record assoluto nella storia della Serie A e dei maggiori campionati nazionali d'Europa; insieme al compagno di squadra Chiellini, inoltre, \u00e8 tra i due soli \"ottacampioni\" d'Italia nel vittorioso ciclo bianconero degli anni 2010.\nNazionale.\nNazionali giovanili.\nIl primo trofeo con la maglia della nazionale arriva nel 2002, quando con l' vince la prima edizione del Torneo Quattro Nazioni. L'anno successivo il commissario tecnico Claudio Gentile lo promuove nell', con la quale nel 2004 gioca e vince da titolare gli europei di categoria. Nell'agosto dello stesso anno fa parte della nazionale olimpica, sempre guidata da Gentile, con la quale vince la medaglia di bronzo ai Giochi di .\nNazionale maggiore.\nIl 17 novembre 2004, a 23 anni, esordisce in nazionale maggiore, sotto la guida di Marcello Lippi, nella partita amichevole Italia- (1-0), dimostrandosi uno dei migliori giovani \"azzurri\".\nDopo essere entrato stabilmente nel gruppo azzurro, Barzagli ha preso parte al vittorioso in Germania, dove ha esordito negli ottavi di finale vinti contro l' (1-0), entrando in campo nella ripresa dopo l'espulsione di Marco Materazzi. Ha giocato invece da titolare l'intero incontro successivo, il quarto di finale vinto contro l' (3-0), in sostituzione dello squalificato Materazzi.\nDopo la vittoria del mondiale, nel biennio seguente Barzagli gioca da titolare molte partite delle qualificazioni europee, e viene quindi convocato dal nuovo selezionatore Roberto Donadoni per la fase finale dell'europeo di . Gioca da titolare la sfida d'esordio del girone, la sconfitta per 0-3 contro i , non venendo poi pi\u00f9 schierato; la manifestazione si conferma sfortunata per Barzagli quando, il 19 giugno, durante un allenamento si rompe il menisco interno del ginocchio sinistro, chiudendo l\u00ec il suo torneo; la nazionale viene eliminata ai quarti di finale, cadendo ai tiri di rigore contro la poi vincitrice dell'edizione.\nRimane fuori dal giro azzurro per i successivi tre anni, fino a quando, sul finire del 2011, viene convocato dal commissario tecnico Cesare Prandelli a seguito delle ottime prestazioni fornite nello stesso periodo con la Juventus. Inserito nella lista dei 23 convocati per la fase finale del in Polonia e Ucraina, rischia di saltare la competizione a causa di uno stiramento al polpaccio sinistro, salvo poi venir confermato dopo accertamenti medici. Ottiene 4 presenze nella manifestazione e disputa da titolare la finale di Kiev, persa dall'Italia per 4-0 contro la Spagna.\nNel 2013 viene inserito da Prandelli nella rosa dei 23 convocati per la Confederations Cup in Brasile. In tale torneo gioca fino alla semifinale persa ai rigori contro la Spagna, mentre non scende in campo, per un infortunio al tendine, nella partita contro l' che consente all'Italia di ottenere, ancora dal dischetto, il terzo posto nella manifestazione.\nOrmai tra i punti fermi (assieme ai colleghi di reparto Buffon, Bonucci e Chiellini, e agli altri compagni di squadra Marchisio e Pirlo) della cosiddetta \"Ital-Juve\" dei primi anni 2010, prende interamente parte alle tre partite disputate dagli azzurri al mondiale di , in cui non vanno oltre la fase a gironi.\nConfermato dal nuovo CT Antonio Conte, gi\u00e0 suo tecnico alla Juventus, viene convocato anche per la fase finale del in Francia. Il cammino azzurro oltralpe si interrompe ai quarti di finale contro la , che si impone 6-5 dopo i tiri di rigore, durante i quali lo stesso Barzagli segna il \"penalty\" di sua competenza. Sebbene avesse annunciato, sul finire del 2015, l'intenzione di lasciare la nazionale al termine della succitata competizione continentale, nell'agosto 2016 torna sui propri passi proseguendo la carriera in maglia azzurra fino al 13 novembre 2017, quando lascia definitivamente all'et\u00e0 di 36 anni e dopo 73 presenze, dopo l'eliminazione dell'Italia ai \"play-off\" contro la e la mancata qualificazione al .\nDopo il ritiro.\nDopo avere conseguito nell'estate 2019 a Coverciano il patentino UEFA B come allenatore di base, il successivo 25 settembre torna alla Juventus, stavolta nei ranghi dello staff tecnico, in qualit\u00e0 di collaboratore dell'allenatore Maurizio Sarri; lascia l'incarico il 14 maggio 2020, adducendo ragioni famigliari. Nel settembre dello stesso anno inizia a frequentare a Coverciano il corso UEFA A, per poter allenare le prime squadre fino alla Serie C ed essere tecnico in seconda in Serie A e B.\nNel luglio del 2021 diventa opinionista sportivo per la piattaforma DAZN. Il successivo 2 agosto viene nominato assistente delle giovanili della nazionale italiana, spaziando dall'Under-15 all'Under-20.\nStatistiche.\nAl 19 maggio 2019 Barzagli ha disputato, tra club, nazionale maggiore e nazionali giovanili, 789 partite. \nPresenze e reti nei club.\n\"Statistiche aggiornate al 19 maggio 2019.\""}
{"id": "467598", "revid": "446353", "url": "https://it.wikipedia.org/wiki?curid=467598", "title": "Operazione Vespri siciliani", "text": "Loperazione Vespri siciliani fu un'operazione di polizia svoltasi dal 25 luglio 1992 all'8 luglio 1998 dalle Forze armate italiane in Sicilia, cos\u00ec intitolata perch\u00e9 ispirata al nome della rivolta popolare del XIII secolo denominata appunto Vespri siciliani.\nIn tutta l\u2019Operazione si sono avvicendati circa 150.000 militari, di cui 12.500 ufficiali, 12.500 sottufficiali e 125.000 militari di truppa.\nStoria.\nAntefatti.\nLa presenza dell'esercito in Sicilia fu resa necessaria in appoggio alle normali forze di polizia dopo la tragica serie di eventi che insanguinarono l'isola nel 1992, come l'attentato mafioso che aveva provocato la morte del giudice Giovanni Falcone, ucciso insieme con la sua scorta nell'attentato del 23 maggio denominato strage di Capaci.\nCirca due mesi dopo fu seguito da un altro attentato dinamitardo, che provoc\u00f2 la morte del giudice Paolo Borsellino e della sua scorta avvenuto il 19 luglio, conosciuto come strage di via d'Amelio.\nUn parziale tentativo di impiego di militari con compiti di ordine pubblico fu attuato qualche giorno prima, per un breve periodo in Sardegna con l'operazione denominata \"Forza Paris\" (luglio 1992), in occasione del rapimento di Farouk Kassam, ma si era trattato pi\u00f9 che altro di un addestramento a pattugliamenti e rastrellamenti in ambienti impervi, possibile rifugio dei fuorilegge.\nSvolgimento dell'operazione.\nSi tratt\u00f2 del primo intervento in grandi forze, per ragioni di ordine pubblico, effettuato dalle Forze Armate italiane nel dopoguerra, e fu anche il pi\u00f9 consistente numericamente. Fu composto in gran parte da militari di leva.\nL'invio dell'Esercito italiano venne deciso il 24 luglio 1992 dal consiglio dei ministri presieduto da Giuliano Amato, con il Decreto-legge \"Misure urgenti per contrastare la criminalit\u00e0 organizzata in Sicilia\" n. 349 del 25 luglio 1992, che autorizzava l'uso dei militari per operazioni di sicurezza e controllo del territorio e di prevenzione di delitti di criminalit\u00e0 organizzata, e conferiva al personale militare alcune funzioni proprie della qualifica di ufficiali e agenti di pubblica sicurezza.\nIl governo ebbe il via libera dal Parlamento (dopo accesi dibattiti parlamentari), e il Capo di Stato Maggiore dell'Esercito, generale Goffredo Canino, concord\u00f2 con il capo della Polizia, il prefetto Vincenzo Parisi, le modalit\u00e0 operative di intervento, tra cui il controllo delle postazioni fisse. Il coordinamento fu affidato ai singoli \"Comitati provinciali per l'ordine e la sicurezza\", guidati dai prefetti, cui fu prevista la partecipazione di un ufficiale dell'Esercito.\nIl 25 luglio 1992 i primi reparti impiegati furono quelli di stanza a Palermo, . Alla Brigata Aosta gi\u00e0 di stanza in Sicilia, si aggiunse, a partire dal 26 luglio, la brigata paracadutisti Folgore.\nIl 14 agosto operavano in Sicilia oltre 8.000 militari: 1.000 paracadutisti della Brigata Folgore e 500 lancieri del 6\u00ba Gruppo Squadroni Lancieri di Aosta a Palermo; 1.800 alpini della Brigata Julia a Enna, Ragusa e Siracusa; 1.500 soldati della Brigata Aosta a Catania e Messina; 800 bersaglieri del 23\u00ba Battaglione bersaglieri \"Castel di Borgo\" e altri 1.500 soldati della Brigata Aosta a Trapani, mentre 1.800 soldati della Brigata Friuli ad Agrigento e Caltanissetta. Militari che svincolavano da tutta una serie di servizi i 24.000 uomini delle forze dell'ordine in servizio in Sicilia.\nNel 1994 in turni di 6.200 uomini, avevano gi\u00e0 prestato servizio 45.000 militari dell'Esercito, appartenenti a quattordici diverse Brigate, scesi nel 1996 a 4.200. Fu utilizzata anche l\u2019Aviazione dell'Esercito per il controllo del territorio, che effettu\u00f2 2.966 ore volo di elicotteri.\nA partire dal febbraio del 1998 sono poi iniziate le operazioni per la sostituzione dei reparti militari con le forze di polizia. Nel giugno del 1998, gli ultimi reparti militari lasciavano i presidi di Catania e Palermo, decretando, di fatto, il termine dell\u2019operazione.\nBilancio.\nL'operazione colp\u00ec duramente l'operativit\u00e0 della attivit\u00e0 \"militare\" di cosa nostra e contribu\u00ec all'arresto di numerosi boss effettuati in quegli anni dalle forze dell'ordine: Giuseppe Madonia (1992), Salvatore Riina, Salvatore Biondino, Raffaele Ganci, Calogero Ganci, Benedetto Santapaola, Francesco Onorato (1993), i fratelli Graviano (1994), Vittorio Mangano, Leoluca Bagarella, Francesco Giuliano (1995), Salvatore Biondo, Giuseppe Monticciolo, Giovanni Brusca, Enzo Salvatore Brusca, Giovanni Riina (1996), Michele Mercadante, Pietro Aglieri, Salvatore Grigoli e Gaspare Spatuzza (1997).\nI militari effettuarono o parteciparono a:\nComandanti.\nIl comandante dell'operazione Vespri Siciliani era un generale di corpo d'armata, che contemporaneamente aveva la carica di comandante della Regione Militare Sicilia. Esercitava il controllo operativo di tutte le unit\u00e0 militari poste alle sue dipendenze.\nReparti operanti.\nNel corso dei sei anni hanno operato a rotazione i seguenti reparti:"}
{"id": "467603", "revid": "594360", "url": "https://it.wikipedia.org/wiki?curid=467603", "title": "Vogue", "text": "Vogue \u00e8 un periodico mensile fondato nel 1892 a New York da Arthur Baldwin Turnure.\nRitenuta una delle pi\u00f9 prestigiose e autorevoli riviste del mondo della moda, \u00e8 edita dal 1909 da Cond\u00e9 Nast (oggi parte del gruppo editoriale Newhouse), che rilev\u00f2 da Turnure la pubblicazione un anno prima della morte di quest'ultimo.\nL'edizione statunitense della rivista, stampata in lingua inglese, \u00e8 diretta dalla giornalista britannica Anna Wintour.\n\"Vogue\" \u00e8 pubblicato in altre 21 edizioni nazionali per complessive 16 lingue: oltre all'inglese (Australia, India e Regno Unito) figurano spagnolo (Messico e Spagna), portoghese (Brasile e Portogallo), arabo, cinese, tedesco, giapponese, coreano, francese, italiano, olandese, polacco, russo, taiwanese, thailandese, turco, ucraino, rumeno e moldavo\nVogue.\nLa rivista dal punto di vista strutturale \u00e8 divisa in tre sezioni principali:\nLa rivista solitamente si chiude con la pagina \"Ultimo Sguardo\", che \u00e8 in genere dedicata a un unico, lussuoso, accessorio di moda.\nLe pagine pubblicitarie sono di solito disposte in modo prevalente nel FDL e nel RDL mentre il CDL non \u00e8 interrotto da pagine pubblicitarie.\nStoria.\n\"Vogue\" nacque a New York il 17 dicembre del 1892 da Arthur Baldwin Turnure come \"gazzetta mondana\" settimanale. La rivista fu dichiaratamente creata al fine di rappresentare l'alta societ\u00e0 newyorkese, raccontando gli interessi e lo stile di vita di questa classe agiata. \"Vogue\" era destinata ad un pubblico sia femminile che maschile ed era suddivisa in rubriche tra cui: \"Uno sguardo alle vetrine\", \"I modelli di Vogue per la sarta\",\" La moda elegante a buon prezzo\", \"Lettera da Parigi (o Londra)\", \"Uno sguardo sulla societ\u00e0\", \"La toeletta della signora\", \"L'uomo elegante\", \"Pettegolezzi mondani\", \"Per la padrona di casa\" e \"Come rispondere alla corrispondenza\".\nI lettori della rivista non erano solo gli appartenenti all'alta societ\u00e0 newyorkese ma anche, e soprattutto chi aspirava ad appartenervi.\nIl 24 giugno del 1909 si ebbe la cosiddetta \"seconda nascita\" di \"Vogue\", quando Cond\u00e9 Montrose Nast, dopo aver concluso le trattative d'acquisto della rivista (iniziate nel 1905), ne divenne il nuovo editore. Nei primi mesi del 1910 Cond\u00e9 Nast attu\u00f2 una serie di importanti cambiamenti alla rivista: \"Vogue\" divenne bisettimanale e le sue pagine aumentarono da una media di 30 ad una di 100 a numero, cos\u00ec come aument\u00f2 il suo prezzo; le copertine divennero pi\u00f9 colorate, gli spazi pubblicitari e gli articoli dedicati alla moda ed alla societ\u00e0 aumentarono. \"Vogue\" divenne una vera e propria rivista femminile.\nNel 1910 \"Vogue\" con una tiratura di 30.000 copie, raggiungeva incassi di gran lunga superiori rispetto alle riviste concorrenti che avevano una tiratura di centinaia di migliaia di copie. Questo fenomeno era dovuto al fatto che \"Vogue\" possedeva un numero di pagine pubblicitarie che superava del 44% le riviste concorrenti, nonostante le sue tariffe fossero le pi\u00f9 alte sul mercato.\nNel 1912 Cond\u00e9 Nast decise di rendere \"Vogue\" internazionale, vendendo la rivista anche a Londra. Lo scoppio della prima guerra mondiale rese l'esportazione pi\u00f9 rischiosa cos\u00ec che l'editore decise di creare un'edizione locale autonoma. Il 15 settembre del 1916 nacque \"Vogue UK\". Cond\u00e9 Nast tent\u00f2 in seguito una versione in lingua spagnola di \"Vogue\", pubblicata tra il 1918 e il 1923, che non ebbe successo. La versione francese di \"Vogue\" usc\u00ec nelle edicole Il 15 giugno del 1920. Fu tentata anche una versione tedesca tra il 1928 e il 1929 senza per\u00f2 ottenere successo.\nNel 1927 Cond\u00e9 Nast, all'apice del successo, decide di quotare in Borsa il proprio impero editoriale.\nLa crisi del 1929 gli fece perdere la propriet\u00e0 di \"Vogue\". L'editore riusc\u00ec comunque a rimanere un membro attivo della \"Cond\u00e9 Nast Publications\", con il compito di continuare a gestire \"Vogue\" come meglio credeva; negli anni successivi riusc\u00ec a recuperare il possesso della rivista.\nDopo la morte di Cond\u00e9 Nast nel 1942, la direzione della \"Cond\u00e9 Nast Publications\" pass\u00f2 al suo fidato collaboratore Iva Sergei Voidato Patc\u00e9vitch, il quale avvi\u00f2 una nuova fase di espansione. Nel 1959 Samuel I. Newhouse Sr, presidente di Advance Publications, acquis\u00ec il 46% della Cond\u00e9 Nast Publications. Successivamente l'intero capitale azionistico pass\u00f2 alla famiglia Newhouse.\nNel dicembre del 1972, sotto la direzione di Grace Mirabella e sotto consiglio di Newhouse, \"Vogue\" divent\u00f2 mensile. Questa scelta fu conseguenza del fatto che i numeri venduti a met\u00e0 mese riscuotevano meno successo dei numeri pubblicati all'inizio del mese. Con \"Vogue\" ad uscita mensile, la tiratura aument\u00f2 subito di 50.000 copie.\nGli anni fra il 1973 e il 1979 furono uno dei periodi pi\u00f9 fiorenti della storia di \"Vogue\", che pass\u00f2 da una tiratura di 400.000 copie ad una di un milione.\nDall'agosto del 1988 ad essere la direttrice di \"Vogue America\" \u00e8 Anna Wintour.\nNel 2012, \"Vogue\" ha edizioni in 19 paesi ed \u00e8 considerata una delle pi\u00f9 prestigiose riviste di moda al mondo.\nLe direttrici.\nNel corso dell'esistenza di \"Vogue\" si sono succedute alla direzione del giornale sette donne, ognuna delle quali ha permesso a \"Vogue\" di essere un partecipante attivo nella cultura della moda.\nJosephine Redding.\nNel 1892 la prima direttrice di \"Vogue\" fu Josephine Redding, la quale era, pi\u00f9 precisamente la responsabile della parte femminile della rivista (all'epoca il giornale era destinato ad entrambi i sessi); si occupava quindi dei modelli per la sarta, di argomenti attinenti alla moda e di una rubrica dedicata agli animali.\nMarie Harrison.\nNel 1901 divenne direttrice Marie Harrison, sorella della vedova del fondatore Arthur Turnure. Marie Harrison rimase a far parte della redazione di \"Vogue\" dopo l'acquisto di Cond\u00e9 Nast, per volere del contratto di passaggio di propriet\u00e0. Quando la signora Turnure tent\u00f2 una causa legale contro Cond\u00e9 Nast, ritenendo che la percentuale di azioni da lei ricevuta dovesse essere pi\u00f9 alta; la societ\u00e0 licenzi\u00f2 Marie Harrison, con l'accusa di aver preso le parti della sorella.\nEdna Woolman Chase.\nNel 1914 assunse la direzione del giornale Edna Woolman Chase, che aveva iniziato a lavorare per \"Vogue\" nel 1895 all'et\u00e0 di diciotto anni, nel reparto distribuzione. Era una persona organizzata e molto esigente nei confronti dei suoi dipendenti: obblig\u00f2 per esempio tutte le donne che lavoravano a \"Vogue\" ad indossare calze di seta nera, guanti bianchi ed un cappello. \u00abPer Edna Woolman Chase, lavorare per Vogue significava essere, ed apparire \"Vogue\"\u00bb. Era molto famosa anche per le sue prediche ed i suoi consigli spietati, soprattutto in fatto di moda e tendenze. Edna Woolman Chase nel 1914 \u201cinvent\u00f2\u201d la \"sfilata per beneficenza\": riun\u00ec tutte le signore pi\u00f9 in vista dell'alta societ\u00e0 di New York e tutti gli stilisti americani, organizzando una sfilata di moda, i cui proventi andarono a donne e bambini per le sofferenze inflitte dalla guerra. Lo scopo di questo evento non era soltanto benefico; Edna Chase voleva pubblicizzare gli stilisti americani per la paura che con la prima guerra mondiale la Haute Coture francese andasse in crisi, trascinando con s\u00e9 anche il futuro di \"Vogue\". L'evento riscosse molto successo e nel numero di Vogue del 1\u00ba dicembre del 1914 gli vennero dedicate quindici pagine, di cui undici ai modelli e altre tre alle fotografie dei partecipanti.\nEdna Woolman Chase and\u00f2 in pensione all'et\u00e0 di settantacinque anni, nel 1951, dopo cinquantasette anni passati a \"Vogue\" di cui trentotto come direttrice..\nJessica Daves.\nNel 1952 divenne direttrice Jessica Daves, nonostante non tutti la ritenessero adatta a quel ruolo, in quanto aveva conoscenze limitate in ambito fotografico e non era abbastanza creativa da potersi occupare dei servizi di moda. Consapevole delle sue lacune, Jessica Daves cedette tutte le responsabilit\u00e0 grafiche a Alexander Lieberman (pittore, scultore, fotografo e dal 1943 art-director di Vogue), mentre lei si dedic\u00f2 principalmente al miglioramento dei testi al fine di innalzare il livello intellettuale di \"Vogue\". Jessica Daves era molto conservatrice nei riguardi delle immagini di moda e questo era spesso un pretesto di discussioni con l'art-director A. Lieberman; nonostante ci\u00f2 seppe mantenere la rivista al passo con i tempi includendo nei servizi non solo abiti di alta moda ma anche capi di qualit\u00e0 a prezzi accessibili anche alla classe media.\nDiana Vreeland.\nNel 1962 Diana Vreeland divenne direttrice di \"Vogue\" e apport\u00f2 non pochi cambiamenti alla rivista, le mode si fecero pi\u00f9 provocanti, e la fotografia pi\u00f9 azzardata e sensuale. \"Vogue\" sotto la guida di Diana Vreeland influenz\u00f2 la moda come mai era successo prima: non erano pi\u00f9 gli stilisti a dettare moda, ma era Diana Vreeland a commissionare gli abiti che intendeva includere nei suoi servizi di moda. Per Diana Vreeland la moda era uno spettacolo non un servizio. La rivista era come un grande palcoscenico e sulle pagine avveniva la rappresentazione; per questo il palcoscenico doveva essere allestito e decorato come richiedeva la rappresentazione. Lo scopo della Vreeland era portare le lettrici lontane dalla realt\u00e0.\nGrace Mirabella.\nNel 1971 con la direzione di Grace Mirabella, \"Vogue\" cambi\u00f2 nuovamente volto. La societ\u00e0 nei primi anni Settanta venne completamente trasformata. Le donne diventarono forza lavoro, e pretesero di fare carriera proprio come gli uomini. La rivista venne quindi adattata alla nuova donna lavoratrice, che doveva essere impeccabile in ogni momento della giornata, con un abbigliamento elegante ma allo stesso tempo pratico e comodo. In questo periodo \"Vogue\" torna a rispecchiare la realt\u00e0 assumendo un registro pi\u00f9 giornalistico e dedicando un maggior numero di pagine alla bellezza e alla salute. Nel 1972 \"Vogue\" divent\u00f2 un mensile.\nAnna Wintour.\nNel 1988 Anna Wintour assunse la direzione di \"Vogue\" con l'incarico di modernizzare l'aspetto della rivista e dare nuova vitalit\u00e0 alla sua lunga tradizione giornalistica. Anna Wintour si occup\u00f2 per prima cosa della copertina, rinnovandola completamente, iniziando dal raffigurare la modella per intero mettendo in risalto i vestiti da lei indossati. Nel primo numero del novembre 1988 propose una modella israeliana Michaela Bercu, con un paio di jeans a vita bassa, senza cintura e giacchetta firmata Christian Lacroix Couture. Il risultato fu straordinario, riuscendo nel suo intento di creare una versione enfatizzata dell'abbigliamento comunemente indossato dalle persone dell'epoca e portando a \"Vogue\" capi adatti ad ogni portafoglio. \"Vogue\" perse cos\u00ec la sua immagine stereotipata di una rivista esclusivamente elitaria. La scelta di servizi fotografici con ambientazioni esterne e modelle ritratte senza trucco serviva, secondo la Wintour, a lasciarsi alle spalle il passato fatto di immagini troppo perfette. L'approccio realistico, che voleva mostrare ragazze vere in situazioni reali, serviva ad avvicinare \"Vogue\" al suo pubblico.\nSecondo Anna Wintour \u00ab\"Vogue\" oggi \u00e8 molto pi\u00f9 di una rivista, \u00e8 un super brand\u00bb. La direttrice \u00e8 fortemente determinata a conservare il carattere unico di Vogue, tenendo ben presenti gli obiettivi della rivista: celebrare il bello ed il creativo.\nLe copertine.\nLa copertina di \"Vogue\" \u00e8 sempre stata un elemento fondamentale della rivista e come tale serve ad attirare l'attenzione dei potenziali lettori.\nTra il 1892 e il 1909, quando \"Vogue\" era una gazzetta per l'aristocrazia newyorkese, le copertine usavano in modo del tutto casuale talvolta una fotografia, altre volte un'illustrazione, altre volte ancora una stampa.\nCon l'arrivo di Cond\u00e9 Nast anche le copertine subirono un importante cambiamento. Il nuovo editore era consapevole dell'importanza delle copertine per la vendita in edicola e decise che doveva essere creato uno stile immediatamente riconoscibile.\nCond\u00e9 Nast impose quindi copertine a colori e disegni, non fotografie; il numero di artisti impiegati per le illustrazioni doveva essere limitato, cos\u00ec che fosse pi\u00f9 semplice per i lettori identificare la rivista. Nast impose inoltre, che la parola \"Vogue\" fosse incorporata nel design. Cond\u00e9 Nast decise che \"Vogue\" doveva trasformarsi nel luogo eletto per l'espressione artistica d'avanguardia. A questo proposito scelse per le sue copertine talenti emergenti dalla \u00c9cole Nationale des Beaux-Arts di Parigi, che facevano parte dei nuovi movimenti artistici, principalmente il Cubismo e l'Art D\u00e9co. Tra i numerosi giovani talenti che Nast ingaggi\u00f2, i pi\u00f9 famosi furono Georges Lepape e Eduardo Garcia Benito.\nAttraverso le copertine, \"Vogue\" promuoveva ogni nuova tendenza artistica che fosse, \u00abintrinsecamente valida\u00bb, e che possedesse \u00abquell'intangibile qualit\u00e0 chic che distingue tutti i contenuti della rivista\u00bb.\nNei primi anni Trenta, il dominio degli artisti francesi sulle copertine cominci\u00f2 a declinare. Il problema delle copertine illustrate degli anni Venti era che lo stile usato dagli illustratori non permetteva il riconoscimento degli abiti indossati dalle donne in copertina. Negli anni Trenta le copertine di \"Vogue\" iniziarono a riflettere una tendenza pi\u00f9 \"fotografica\" con illustrazioni ricche di dettagli. Fra gli artisti pi\u00f9 adatti a questo tipo di stile c'erano Harriet Messerole, Douglas Pollard, William Bolin, Jean Pag\u00e8s, Christian B\u00e8rard e Carl Erikson, che si firmava \"Eric\" e che \u00e8 da molti ritenuto il principale rappresentante del periodo di transizione tra \"l'Era dell'illustrazione\" e \"l'Era della Fotografia\" nelle copertine della rivista.\nIl 1\u00ba luglio del 1932 \"Vogue\" present\u00f2 in copertina una fotografia a colori di Steichen, raffigurante una ragazza in costume. Questo avvenimento si rivel\u00f2 decisivo per il futuro di \"Vogue\". Il cambiamento graduale delle copertine veniva guidato dall'intuito dell'editor, che cercava il modo pi\u00f9 efficace per attirare l'attenzione del pubblico contemporaneo. L'ascesa della fotografia nelle copertine fu spinta anche dall'incremento delle vendite quando erano appunto le fotografie ad apparire in copertina. Nel 1938 furono pubblicate otto copertine con fotografie a colori; nel 1939 il numero sal\u00ec a dodici, la met\u00e0 delle copertine annuali. Uno dei motivi per il quale le fotografie a colori tardavano a comparire nelle copertine dei giornali era l'alto costo. Dopo l'avvento della fotografia, le copertine ritrassero donne particolari, che indossavano specifici indumenti di stilisti identificabili, rendendo il legame tra \"Vogue\", ed il commercio sempre pi\u00f9 inscindibile.\nPrima degli anni Sessanta, le modelle in copertina dovevano trasmettere fascino ed eleganza, con un comportamento aristocratico da perfetta padrona di casa, con un'ottima posizione sociale. Gli anni Sessanta trasformarono completamente le copertine: ora le modelle rappresentavano delle donne libere, sensuali, meno orientate verso il romanticismo e l'atmosfera di casa di lusso, ma pi\u00f9 rivolte all'espressione della propria identit\u00e0.\nLe copertine di \"Vogue\" negli anni Sessanta, ritraevano il volto della modella con particolare attenzione agli occhi ed alla bocca. Lo sguardo era sempre rivolto all'obiettivo, ma erano le labbra a dare il tocco sensuale all'immagine. Il trucco e la pettinatura assunsero un'importanza fondamentale, e il ruolo dell'art-director divenne fondamentale per il design della copertina.\nDurante l'epoca di Grace Mirabella, l'immagine in primo piano, che negli anni Sessanta rivolgevano lo sguardo direttamente alle lettrici, si afferm\u00f2 definitivamente sulle copertine di \"Vogue\". Nella formula \"guardami negli occhi\", cos\u00ec definita da fotografi ed editor, il volto della modella riempiva quasi tutta la copertina, gli occhi erano grandi e le labbra sempre sorridenti, e l'immagine mirava a mettere in risalto la bellezza tipicamente americana della nuova donna moderna. Per completare la copertina vennero aggiunti i titoli che annunciavano gli articoli del numero.\nCon Anna Wintour i primi piani dei volti nelle copertine furono sostituiti da immagini di modelle a figura intera, che mettevano in risalto l'abbigliamento da loro indossato. Le modelle dovevano avere un'aria moderna, naturale, cos\u00ec che le lettrici, si potessero immedesimare. Durante i primi due anni passati a \"Vogue\" Anna Wintour, ebbe l'idea di usare ripetutamente la stessa modella per le copertine, ma facendola fotografare ogni volta da fotografi diversi, cos\u00ec che diventasse parte di \"Vogue\". Alla fine degli anni Ottanta il cast delle ragazze di copertina cambi\u00f2, le modelle vennero sostituite dalle stelle di Hollywood.\nIl logo.\nIl logo di \"Vogue\", inizialmente creato da Harry Mc Vickar, con l'immagine di due donne reclinate sulla parte alta della copertina, rimase praticamente invariato per i primi anni della rivista. Sub\u00ec solo qualche variazione occasionale quando la copertina divenne a colori. Nel gennaio del 1907, la parola \"Vogue\" venne inserita come trabeazione sopra due colonne.\nCon l'arrivo di Cond\u00e9 Nast e la decisione di stampare tutte le copertine a colori, la parola \"Vogue\" venne inserita nell'illustrazione, cambiando spesso il suo aspetto grafico (cosa che ai giorni nostri sarebbe impensabile). Cond\u00e9 Nast cambiava il logo ogni volta che voleva, lasciando agli illustratori il compito di sceglierne la forma e la posizione nella pagina. Lo scopo era quello di associare Vogue allo stile pittorico pi\u00f9 moderno ed elegante, e di dare alle lettrici la sensazione di tenere in mano un oggetto d'arte.\nNel 1947 Alexander Liberman, all'epoca art-director di \"Vogue\", cre\u00f2 l'attuale logo della rivista.\nVogue e L'arte.\nDalla gestione di Cond\u00e9 Nast in poi, \"Vogue\" ha sempre coinvolto gli artisti pi\u00f9 illustri di ogni epoca.\nGli illustratori di Vogue.\nNei primi decenni di \"Vogue\" erano gli illustratori ad occuparsi delle copertine. Tra i diversi artisti che hanno realizzato le copertine di \"Vogue\" figurano nomi illustri, tra i quali Salvador Dal\u00ed e illustratori professionisti come Georges Lepape ed Eduardo Garcia Benito, che andavano a rispecchiare nelle copertine i movimenti artistici di cui facevano parte. Cond\u00e9 Nast fece s\u00ec che i lettori guardando le copertine di \"Vogue\" si trovassero davanti a vere e proprie opere d'arte. Artisti come il sopracitato Dal\u00ec si servivano delle copertine dei giornali per diffondere la loro idea di arte.\nLa fotografia di moda.\n\u00abUna fotografia di moda non \u00e8 la fotografia di un vestito; \u00e8 la fotografia di una donna\u00bb: con questa definizione Liberman intendeva riassumere ci\u00f2 che una donna si aspetta di vedere in una fotografia di moda, ovvero uno specchio di se stessa, delle proprie fantasie di come vorrebbe apparire agli occhi degli altri.\nLe prime fotografie che apparvero su \"Vogue\" raffiguravano donne dell'alta societ\u00e0, vestite con abiti sontuosi e grandi cappelli; le immagini erano spesso state scattate nelle loro dimore o nei luoghi di ritrovo dell'alta societ\u00e0 dell'epoca, come yacht club o country club.\nL'arrivo di Cond\u00e9 Nast trasform\u00f2 anche lo stile fotografico di \"Vogue\". Nast stabil\u00ec che gli abiti dovevano essere indossati da attrici, le quali erano pi\u00f9 adatte a posare rispetto alle signore dell'alta societ\u00e0. Inizialmente Nast commission\u00f2 le fotografie ai Campbell Studios.\nNel gennaio del 1913, comparve su \"Vogue\" una suggestiva fotografia che ritraeva una donna in abito bianco con ornamenti scuri, rivolta verso l'obiettivo con aria altezzosa ed una mano su un fianco. Questa fotografia rivoluzion\u00f2 lo stile della fotografia di moda dell'epoca, tanto che il fotografo, Adolphe de Mayer firm\u00f2 nel 1914 un contratto di esclusiva per le riviste Cond\u00e9 Nast.\nAd Adolphe Mayer seguirono molti altri maestri della fotografia, tra cui Edward Steichen, Cecil Beaton, Horst P. Horst, Toni Frissel e Andr\u00e9 Durts, che contribuirono a rendere uniche le pagine di \"Vogue\" negli anni Venti e Trenta.\nDurante la seconda guerra mondiale, \"Vogue\" diede grande spazio ai reportage di guerra di Lee Miller che segu\u00ec l'esercito americano dallo sbarco in Normandia alla liberazione della Francia, del Lussemburgo, del Belgio e dell'Alsazia. Lee Miller fotograf\u00f2 anche i campi di concentramento di Buchenwald e Dachau, fotografie che \"Vogue\" pubblic\u00f2 sul numero di giugno del 1945.\nIrving Penn, che per pi\u00f9 di sessant'anni si occup\u00f2 di fotografia per \"Vogue\", entr\u00f2 a far parte della rivista nel 1943, come assistente dell'allora neo art director A. Lieberman. Il compito di Penn all'epoca era quello di trovare nuove idee per le copertine e di spiegarle ai fotografi. Penn, non riuscendo nel suo compito, venne convinto da Lieberman a scattare lui stesso le fotografie; iniziando cos\u00ec la sua carriera da fotografo.\nLiberman nel suo ruolo di art-director era deciso a rivoluzionare la rivista; ma per farlo aveva anche bisogno di nuovi fotografi oltre a Horst, Beaton e Penn. Venne assunto Erwin Blumenfeld sotto consiglio di Beaton, che port\u00f2 a Vogue lo stile fotografico che lo rese celebre nel settore, era un esperto di tecniche di camera oscura, ed amava sperimentare. Blumenfeld fu autore di dozzine di copertine ma quella che pi\u00f9 o rappresenta \u00e8 la copertina del numero di gennaio del 1950, la quale raffigurava il viso della modella Jean Patchett che Blumenfield ridusse ad un solo occhio ed una bocca con un neo. Lieberman lo defin\u00ec \u00abil pi\u00f9 grafico di tutti i fotografi\u00bb, tanto che Blumenfeld si occup\u00f2 prevalentemente di copertine.\nNel 1955 venne assunto William Klein il quale riusc\u00ec a creare atmosfere uniche nelle sue fotografie, utilizzando le strade delle metropoli come ambientazione e facendo s\u00ec che le modelle avessero un atteggiamento del tutto naturale davanti all'obiettivo. Klein era inoltre solito usare teleobiettivi e grandangolari non comunemente usati all'epoca, nella fotografia di moda.\nIl 1\u00ba settembre del 1962 \"Vogue\" usc\u00ec con le ultime foto di Marilyn Monroe, scattate da Bert Stern in un servizio per \"Vogue\" che venne effettuato all'Hotel Bel Air di Los Angeles.\nNel 1965 Richard Avedon si un\u00ec a \"Vogue\"; era gi\u00e0 un fotografo affermato e port\u00f2 a \"Vogue\" il suo stile il cosiddetto \"Look Avedon\". Per le fotografie di moda il Look Avedon significava ragazze moderne, che risultassero perfettamente a loro agio pur indossando indumenti di plastica o metallo in voga nell'alta moda degli anni Sessanta.\nNegli anni Settanta si present\u00f2 il problema di rappresentare indumenti pratici, da tutti i giorni ma senza privarli del fascino e della fantasia necessari a colpire l'attenzione delle lettrici. Nacque lo \"Stile di Strada\" o \"Stile Paparazzi\", ovvero i fotografi facevano finta di sorprendere le loro modelle in strada mentre svolgevano le loro consuete attivit\u00e0 quotidiane. Molti fotografi, tra cui Chris von Wangenheim, Barry Lategan, Albert Watson, Duane Michaels, Kourken Pakchanian e Stan Malinowski diventarono esperti di questo stile. Arthur Elgort seppe per\u00f2 distinguersi da tutti, diventando uno dei fotografi preferiti di Grace Mirabella.\nNei primi anni Settanta \"Vogue\" assunse Helmut Newton il fotografo che cre\u00f2 le immagini pi\u00f9 sensuali e provocanti del XX secolo. Nello stesso periodo approd\u00f2 a \"Vogue\" anche una fotografa, che scandalizz\u00f2 le lettrici con servizi fotografici a sfondo erotico Deborah Turbeville. Entrambi i fotografi, nonostante fossero molto criticati dal pubblico erano fortemente sostenuti da Liberman, che trovava estremamente innovativo rappresentare la moda con sensualit\u00e0.\nAnna Wintour si circond\u00f2 di talenti della fotografia come Annie Leibovitz, Steven Meisel, Arthur Elgort e Patrick Demarchelier, oltre ad altri grandi nomi quali Helmut Newton, Bruce Weber, Herb Ritts e Irving Penn. Con questa squadra, trasform\u00f2 le pagine di \"Vogue\" in un grande spettacolo artistico e sofisticato.\nVita e opere di artisti a Vogue.\nNegli anni in cui Jessica Daves era a capo di \"Vogue\", uno dei suoi obiettivi principali era quello di innalzare il livello culturale della rivista; a questo proposito introdusse nella rivista argomenti di carattere intellettuale, pubblicando scritti di autori famosi e doppie pagine dedicate alla vita e alle opere di vari artisti. Uno dei pezzi pi\u00f9 apprezzati dell'epoca fu \"Una conversazione con Stravinsky\".\nLieberman contribu\u00ec a condurre \"Vogue\" ad livello intellettuale pi\u00f9 alto, curando ogni minimo dettaglio degli articoli dedicati all'arte. Vogue pubblic\u00f2 articoli su Alberto Giacometti e Maurice Utrillo; il numero di dicembre del 1951 dedic\u00f2 sei pagine all'opera eseguita da Henry Matisse nella Chapelle du Rosaire di Vence.\nPer anni Lieberman si impegn\u00f2 inoltre a fotografare gli studi dei grandi pittori in un progetto del tutto personale; idea che gli venne nel 1948 quando visit\u00f2 la casa in Normandia di Georges Braque. In seguito fotograf\u00f2 gli atelier di Matisse, Utrillo, Marie Laurencin e Franti\u0161ek Kupka. Il progetto approd\u00f2 poi a \"Vogue\". Nell'aprile del 1952 apparve sulla rivista il primo articolo sugli studi dei pittori; si occupava di Paul C\u00e9zanne, la cui casa di Aix-en-Provence era stata acquistata da un poeta che aveva mantenuto lo studio esattamente com'era. Seguirono poi altri articoli sugli atelier degli artisti, tutti viventi, tra i quali Braque, Matisse, Picasso, Giacometti, Jacques Villon (fratello di Marcel Duchamp) e Marc Chagall.\nVogue Italia.\n\"Vogue Italia\" nasce dall'acquisto nel 1962 della rivista italiana \"Novit\u00e0\" (mensile fondato da Bebe Kuster nel 1950 e diretto da Lidia Tabacchi) dall'americana Cond\u00e9 Nast di Samuel Irving Newhouse. \"Novit\u00e0\" era destinato ad un pubblico d'\u00e9lite e trattava di stile, arredamento e moda. La nuova propriet\u00e0 ribattezza la testata \"Vogue &amp; Novit\u00e0\", nel novembre 1965, per poi diventare definitivamente \"Vogue\" nel giugno 1966, diretto da Franco Sartori, il quale modifica l'impostazione della testata raggiungendo i canoni di raffinatezza e di grande cura per l'immagine fotografica che gi\u00e0 caratterizzavano l'edizione francese e quella americana. Sartori cambia il formato, la carta, la copertina e coinvolge grandi fotografi come Richard Avedon, Irving Penn, Norman Parkinson, Bert Stern, Helmut Newton.\nI primi anni di \"Vogue Italia\" furono molto difficili con perdite che ammontavano a 30 milioni nel 1965 e a 67 milioni nel 1967.\nAlla fine degli anni Settanta, con il boom del made in Italy, \"Vogue Italia\" diventa il primo interlocutore degli stili che in breve si imporranno a livello internazionale.\nNel luglio del 1988, poco dopo la morte di Sartori, Franca Sozzani viene nominata direttrice. La nuova direttrice accentua lo stile sofisticato del giornale, rendendolo sempre pi\u00f9 attento alle varie tendenze. La grafica diventa aggressiva e nei primi anni Novanta la diffusione di \"Vogue Italia\" aumenta progressivamente. Franca Sozzani rimane direttrice fino alla morte, avvenuta nel dicembre 2016. Il 20 gennaio 2017, dopo un mese dalla morte della Sozzani, Emanuele Farneti, gi\u00e0 direttore di \"GQ Italia\", viene nominato direttore di \"Vogue Italia\" e L'Uomo Vogue.\n\"Vogue Italia\" esce con 12 numeri l'anno e con importanti allegati: \"Vogue Unique\", dedicato all'alta moda ed al lusso (marzo e settembre); \"Casa Vogue\", un'esibizione unica degli interiors d'autore (aprile e ottobre); \"Shopping in Vogue\" (febbraio ed agosto); \"Beauty in Vogue\" (maggio e novembre).\nEdizioni.\nNel corso degli anni \"Vogue\" ha continuato ad espandersi all'estero, andando a toccare tutti i continenti, raggiungendo 19 paesi.\nNegli Stati Uniti sono nate anche nuove edizioni di Vogue, nel 2002 \u00e8 stato lanciato \"Teen Vogue\", sotto la direzione di Amy Astley e nel settembre 2005 \u00e8 stata la volta di \"Men's Vogue\", diretto da Jane Fielden. Nel giugno 2012 \u00e8 in fase di progettazione una terza pubblicazione, \"Vogue Living\".\nFilm e documentari.\nNegli ultimi anni \"Vogue\" ha ispirato pi\u00f9 di una produzione cinematografica.\nIl Diavolo veste Prada.\nNel 2006 \u00e8 uscito nelle sale Il Diavolo veste Prada, film di David Frankel, tratto dall'omonimo romanzo di Lauren Weisberger. alla redazione di Vogue, nella quale l'autrice del libro ha lavorato per un breve periodo come assistente di Anna Wintour.\nThe September Issue.\n\"The September Issue\" \u00e8 un film-documentario sul mondo della moda diretto da J. R. Cutler e prodotto da Eliza Hindmarch e Sadia Shepardche.\nPer la realizzazione del film-documentario, le telecamere hanno seguito per oltre otto mesi di lavoro la direttrice di \"Vogue America\" Anna Wintour ed il suo staff tra servizi fotografici, incontri di lavoro e settimane della moda. \"The September Issue\", mostra la realizzazione del numero di settembre del 2007, un tomo di 840 pagine (la pi\u00f9 alta foliazione mai raggiunta), di cui 727 di pubblicit\u00e0; considerato il pi\u00f9 importante numero dell'anno, in quanto capace di influenzare le tendenze di un'intera stagione.\n\"The September Issue\", oltre a mostrare la quantit\u00e0 di lavoro necessaria alla realizzazione di un numero di \"Vogue\", getta luce sul ruolo che la direttrice Anna Wintour ha non solo a \"Vogue\" ma nell'intero mondo della moda"}
{"id": "467604", "revid": "114035278", "url": "https://it.wikipedia.org/wiki?curid=467604", "title": "Montaperto (Agrigento)", "text": "Montaperto \u00e8 una borgata di circa 400 abitanti, 279\u00a0m s.l.m., del comune di Agrigento, da cui dista circa 7\u00a0km.\nStoria.\nNel feudo, appartenente sin dal Trecento alla famiglia fiorentina degli Uberti, Pietro Montaperto ottenne dal re Carlo V la licenza per la costruzione del borgo nel 1523, anche se l'edificazione ebbe inizio solo nel 1565. La famiglia Montaperto ottenne, nel XVII secolo il titolo di marchese, che mantenne sino al 1812.\nFu sottocomune di Agrigento con un proprio delegato sindaco.\nFino al 2005, assieme alla vicina borgata di Giardina Gallotti, ha costituito la III Circoscrizione del comune di Agrigento.\nNel borgo esistono la chiesa di San Lorenzo martire, del XVIII secolo, e la chiesa del Rosario dei primi decenni dell'Ottocento.\nFeste e sagre.\nLa settimana Santa ed i tradizionali \u201clamenti\u201d del Venerd\u00ec Santo\nCollegamenti esterni.\nSito su Montaperto"}
{"id": "467613", "revid": "1926649", "url": "https://it.wikipedia.org/wiki?curid=467613", "title": "Simone Barone", "text": "Barone cresce al Parma, non riuscendo a farsi spazio in prima squadra e venendo ceduto in prestito prima al Padova (C1), poi all'Alzano Virescit (B). Resta in B anche nella stagione seguente, trasferendosi al Chievo, che al termine del campionato ottiene la promozione in A. Nel 2002 \u00e8 di nuovo a Parma, esordendo anche in Coppa UEFA: dopo due anni il Palermo lo acquista. In questo periodo comincia a essere convocato anche in nazionale. Al termine della stagione 2005-2006 \u00e8 convocato per disputare il vittorioso Mondiale in Germania. In seguito si accorda con il Torino, infine indossa anche la divisa del Cagliari e quella del Livorno, in B, dove chiude la carriera alla soglia delle 400 presenze da professionista.\nBiografia.\nPur non avendo origini campane, Simone Barone \u00e8 nato a Nocera Inferiore in quanto il padre Michele, anch'egli calciatore e precisamente attaccante, all'epoca militava nella della vicina Torre del Greco.\n\u00c8 sposato con Carla Duraturo, seconda classificata a Miss Italia 2002 e poi \"soubrette\" televisiva, che lo ha reso padre di due figli.\nCaratteristiche tecniche.\nGiocatore.\nEra una mezzala destra, che poteva giocare discretamente in quasi tutte le posizioni del centrocampo.\nCarriera.\nGiocatore.\nClub.\n\u00c8 cresciuto nel settore giovanile del , squadra con la quale ha debuttato in Serie A disputando 2 partite nella stagione 1996-1997. Nel 1997-1998 non gioca alcuna partita e l'anno seguente viene prestato al Padova in Serie C1, dove gioca 28 partite segnando 4 reti.\nNel 1999-2000 gioca nell'Alzano Virescit, in Serie B, disputando 27 partite con una rete. La stagione successiva cambia nuovamente maglia approdando al Chievo Verona, con cui vince subito e da protagonista il campionato di 2000-2001, gioca 31 partite segnando 4 reti.\nNel 2001-2002 in Serie A con la maglia del Chievo gioca 16 partite. Nel 2002-2003 torna al , dove gioca 29 partite segnando una rete. L'anno seguente invece totalizza 33 presenze e segna 3 reti.\nIl 16 luglio 2004 viene acquistato dal Palermo per 5 milioni di euro. Nella stagione 2004-2005 gioca 35 partite segnando 2 reti in campionato e ottiene anche 3 presenze in Coppa Italia; con il 6\u00ba posto la squadra si qualifica per la prima volta in Coppa UEFA, competizione in cui disputa 7 partite nell'annata successiva, oltre a 36 partite di campionato con 3 reti in campionato e 4 incontri di Coppa Italia. Con i siciliani colleziona complessivamente 72 presenze e 5 reti in due stagioni.\nIl 5 agosto 2006 viene acquistato a 4,1 milioni di euro dal neopromosso in Serie A, con il quale raggiunge la salvezza giocando 33 partite.\nNel 2007-2008 la storia si ripete, dopo un buon inizio di campionato si infortuna e quando torna in campo non \u00e8 pi\u00f9 nelle condizioni di forma precedenti, totalizza 22 presenze segnando 1 rete, Nel 2008-2009 colleziona 27 presenze e una rete ma a fine anno il retrocede in Serie B.\nIl 6 agosto 2009 passa al Cagliari per un milione di euro, firmando un contratto triennale. Nella stagione 2009-2010 colleziona 16 presenze in campionato, al termine del quale resta svincolato nonostante fosse sotto contratto per altri due anni e si fosse ben integrato nella squadra, poich\u00e9 con il Presidente dei sardi Massimo Cellino ha concordato una buonuscita. Dal 14 agosto 2010 ha cominciato ad allenarsi per un periodo con il Crociati Noceto.\nDopo aver sostenuto la preparazione atletica con il , e dopo un periodo di prova con il , il 28 luglio 2011, dopo un anno di inattivit\u00e0, viene ingaggiato dai toscani militanti in Serie B. Esordisce in maglia amaranto il 14 agosto in Livorno-Siracusa (3-1) del secondo turno di Coppa Italia, giocando titolare e uscendo al 60' per far posto a Lorenzo Remedi. Realizza il primo gol con la maglia degli amaranto il 17 settembre durante la partita contro la Juve Stabia, terminata 3-0 per i labronici. Chiude la stagione con 20 presenze e 2 reti, rimanendo svincolato.\nNazionale.\nHa debuttato in nazionale a 26 anni, il 18 febbraio 2004, nella partita amichevole Italia-Repubblica Ceca (2-2), sotto la gestione del CT Trapattoni. Barone era molto stimato dal CT Marcello Lippi, che durante il suo primo biennio alla guida della nazionale lo inser\u00ec stabilmente nel gruppo, e lo convoc\u00f2 per il vittorioso Mondiale 2006, dove da comprimario collezion\u00f2 2 presenze. In tale competizione, fu protagonista di un episodio entrato nell'immaginario collettivo dei tifosi italiani: nella terza e decisiva partita della fase a gironi, contro la , sul risultato di 1-0 per gli Azzurri, a pochi minuti dalla fine affianc\u00f2 il compagno di squadra Filippo Inzaghi in una lunga corsa in contropiede, dopo aver eluso la sbilanciatissima retroguardia avversaria che cercava disperatamente il gol del pareggio; i due si trovarono cos\u00ec liberi in area avversaria contro il solo portiere ceco Petr \u010cech, tuttavia, nonostante il supporto di Barone che avrebbe potuto facilmente appoggiare in rete a porta vuota, Inzaghi prefer\u00ec superare in dribbling lo stesso \u010cech e siglare cos\u00ec lui il definitivo 2-0.\nBarone ha un bilancio di 16 presenze e un gol in nazionale, realizzato a Cagliari allo stadio Sant'Elia, il 9 febbraio 2005 nella partita amichevole Italia-Russia (2-0).\nAllenatore.\nL'11 gennaio 2013 pone fine alla sua carriera da giocatore per ricoprire il ruolo di allenatore della formazione Allievi del . Il 5 maggio 2013 subentra a Massimo Storgato alla guida della formazione Primavera giallobl\u00f9.\nIl 30 luglio 2015 diviene allenatore della formazione Juniores del . Il 4 luglio 2016, nel ruolo di vice, segue Gianluca Zambrotta nella breve esperienza in India con i Delhi Dynamos.\nDall'estate 2017 allena la formazione Under-16 della , con cui nella stagione d'esordio raggiunge la finale scudetto, persa contro i pari et\u00e0 dell'.\nNell\u2019estate del 2018 passa alla Berretti del ; vincendo il proprio girone con 55 punti accede alla fase finale Serie A - Serie B venendo per\u00f2 subito eliminato con un punto conquistato nel girone A. Dopo lo stop dovuto al COVID-19, nel campionato Under-18 del 2020-2021 arriva quartultimo.\nNell'estate 2021 viene scelto come nuovo allenatore della Correggese, per\u00f2 pochi giorni dopo aver iniziato il ritiro estivo, complice anche il cambio di propriet\u00e0, viene esonerato e sostituito da Gabriele Graziani.\nIl 15 febbraio 2022 diviene collaboratore tecnico di Davide Nicola alla ."}
{"id": "467650", "revid": "125994635", "url": "https://it.wikipedia.org/wiki?curid=467650", "title": "Guglielmo I d'Orange", "text": "Biografia.\nI primi anni.\nGuglielmo nacque il 24 aprile 1533 nel castello di Dillenburg nel ducato di Nassau, in Germania. Egli era il maggiore tra i figli del conte Guglielmo I di Nassau-Dillenburg e di Giuliana di Stolberg-Werningerode, e venne cresciuto con un'istruzione di tipo luterano. Egli aveva anche quattro fratelli minori e sette sorelle minori: Giovanni, Luigi, Enrico, Adolfo, Maria, Ermanna, Anna, Elisabetta, Caterina, Giuliana, Maddalena.\nQuando suo cugino Renato di Ch\u00e2lon, principe di Orange, mor\u00ec senza eredi nel 1544, l'undicenne Guglielmo eredit\u00f2 le sue propriet\u00e0 tra le quali si includeva il titolo di principe di Orange, alla condizione che egli si convertisse al cattolicesimo. Oltre alle propriet\u00e0 del cugino egli eredit\u00f2 da sua sorella anche vasti possedimenti nei Paesi Bassi (attuali Paesi Bassi e Belgio). Per via della sua giovane et\u00e0, l'imperatore Carlo V fu reggente in suo nome dei suoi domini sin quando Guglielmo non raggiunse la maggiore et\u00e0 per governare. Guglielmo venne inviato nei Paesi Bassi per ricevere l'educazione richiesta, dapprima nella residenza di famiglia a Breda e poi a Bruxelles sotto la supervisione di Maria d'Asburgo (Maria d'Ungheria), sorella di Carlo V e governatrice dei Paesi Bassi imperiali. A Bruxelles Guglielmo impar\u00f2 le lingue straniere e ricevette un'educazione militare e diplomatica sotto la direzione di Champagney (J\u00e9r\u00f4me Perrenot), fratello di Granvelle.\nIl 6 luglio 1551, Guglielmo spos\u00f2 Anna di Egmont, ricca erede delle terre di suo padre, e il giovane principe ottenne i titoli di signore di Egmond e conte di Buren. La coppia ebbe tre figli. Quello stesso anno, Guglielmo venne nominato capitano nei reparti di cavalleria. Favorito da Carlo V, egli ebbe una splendida carriera e divenne comandante di una delle armate imperiali all'et\u00e0 di soli 22 anni. Venne nominato membro del \"Raad van State\", il pi\u00f9 alto organo di consiglio politico dei Paesi Bassi dell'epoca, nel novembre del 1555, poco prima dell'abdicazione dell'imperatore in favore del figlio Filippo II di Spagna.\nSua moglie Anna mor\u00ec il 24 marzo 1558. Successivamente Guglielmo ebbe una breve relazione con Eva Elincx, alla quale diede un figlio illegittimo, Giustino di Nassau: Guglielmo lo riconobbe ufficialmente e si prese la responsabilit\u00e0 della sua educazione, nominandolo successivamente anche ammiraglio della flotta olandese.\nLa Spagna deteneva all'epoca il controllo sull'area dei Paesi Bassi, secondo quanto risultato dalla suddivisione territoriale che Carlo V aveva voluto all'atto della sua abdicazione, per cui questi domini erano passati al suo figlio primogenito Filippo II, il quale, nel 1559, nomin\u00f2 Guglielmo \"statolder\" (governatore) delle province di Olanda, Zelanda e Utrecht, incrementando notevolmente il suo potere politico. Successivamente egli venne nominato anche statolder della Franca Contea nel 1561.\nDa politico a ribelle.\nPur non essendosi mai opposto direttamente al re di Spagna, Guglielmo fin\u00ec per divenire ben presto uno dei pi\u00f9 importanti membri dell'opposizione al governo spagnolo nel consiglio di stato, assieme a Filippo di Montmorency conte di Hoorn ed a Lamoral di Egmont. Tutti e tre erano essenzialmente alla ricerca di potere personale contro il governo \"de facto\" costituito da Claude de Berlaymont, Granvelle e Viglio di Aytta, ma in generale richiedevano pi\u00f9 privilegi per la nobilt\u00e0 fiamminga, ritenendo che l'aristocrazia locale fosse la pi\u00f9 adatta ad amministrare lo stato anzich\u00e9 gli \"hidalgos\" spagnoli.\nGuglielmo era inoltre insoddisfatto per la crescita della persecuzione dei protestanti nei Paesi Bassi. Cresciuto come luterano e successivamente educato al cattolicesimo forzosamente, Guglielmo era molto religioso, ma era un fervido propugnatore della libert\u00e0 religiosa tra i popoli. La politica dell'Inquisizione nei Paesi Bassi era stata inasprita dal cardinale Antoine Perrenot de Granvelle, primo ministro e nuovo governatore dei Paesi Bassi spagnoli, e da Margherita d'Austria (1522\u201383) (sorellastra di Filippo II, figlia illegittima di Carlo V), il che fece crescere ancora di pi\u00f9 l'opposizione della popolazione olandese al governo spagnolo, che per giunta seguitava a rimanere nei Paesi Bassi pi\u00f9 come un invasore che come un amministratore.\nIl 25 agosto 1561, Guglielmo d'Orange si spos\u00f2 per la seconda volta. La sua nuova moglie, Anna di Sassonia, venne descritta dai contemporanei come \"assorta nei suoi pensieri, debole, accondiscendente, ma allo stesso tempo crudele\", anche se si ritiene a ragion veduta che Guglielmo l'abbia sposata soprattutto per ottenere una maggiore influenza in Sassonia, in Assia e nel Palatinato. La coppia ebbe cinque figli.\nDal 1564 Guglielmo divenne sempre pi\u00f9 un propugnatore attivo della sua critica, trovando sempre maggiore consenso, il che preoccupava particolarmente l'amministrazione spagnola che pure a suo tempo gli aveva concesso la massima fiducia e ora si trovava a dover escogitare uno stratagemma per combatterlo, ancora pi\u00f9 dopo il suo ultimo matrimonio con una protestante. In un famoso discorso al Consiglio di Stato, Guglielmo disse apertamente che, malgrado la sua intima convinzione cattolica, egli non poteva tollerare che il re di Spagna oltre a regnare su un popolo lo privasse pure delle proprie libert\u00e0 fondamentali.\nSuccessivamente, nella sua \"Apologia\" (1580), Guglielmo spieg\u00f2 come la sua risoluzione ad opporsi al governo di Filippo II fosse nata nel giugno del 1559 quando, durante un viaggio di caccia a Bois de Vincennes assieme al duca di Alba ed al re Enrico II di Francia, aveva udito una conversazione tra il re di Francia ed il duca spagnolo circa un possibile accordo segreto per sterminare i protestanti in Francia e nei Paesi Bassi spagnoli. A quel tempo Guglielmo aveva mantenuto il silenzio, ma decise che avrebbe investito ogni proprio sforzo per evitare che questo massacro avesse luogo.\nAll'inizio del 1565 un folto gruppo di membri della bassa nobilt\u00e0, tra i quali si trovava anche il fratello di Guglielmo, Luigi, form\u00f2 la Confederazione dei Nobili. Il 5 aprile di quell'anno essi presentarono una petizione a Margherita d'Austria, chiedendole la fine della persecuzione dei protestanti. Dall'agosto all'ottobre del 1566 un'ondata di iconoclasti (conosciuta come \"Beeldenstorm\") si diffuse in tutti i Paesi Bassi. Calvinisti, anabattisti e mennonisti, adirati per la loro persecuzione, iniziarono a distruggere le statue di santi di centinaia di chiese e monasteri cattolici olandesi.\nA seguito di questa ondata tutto sembrava perduto, ma invece Margherita decise di accondiscendere alla richiesta dei nobili, purch\u00e9 essi si fossero impegnati a ristabilire l'ordine pubblico nel paese, invitando a prendere parte della Confederazione dei Nobili anche membri dell'alta nobilt\u00e0 di stato come ad esempio lo stesso Guglielmo d'Orange. Tra la fine del 1566 e l'inizio del 1567, divenne chiaro che ella non avrebbe mantenuto le promesse fatte e dopo che alcune ribellioni minori fallirono, molti calvinisti e luterani entrarono nei Paesi Bassi. A questa notizia Filippo II fece sapere che avrebbe mandato il proprio generale d'esercito Fernando \u00c1lvarez de Toledo, duca di Alba (conosciuto anche col soprannome di \"Duca di Ferro\") a restaurare l'ordine; Guglielmo diede le proprie dimissioni dagli incarichi di stato e si ritir\u00f2 nella nativa Nassau nell'aprile del 1567, apparentemente in segno di protesta, ma in realt\u00e0 perch\u00e9 aveva finanziato gran parte delle rivolte fallite in seguito all'arrivo dei nuovi protestanti.\nDopo il suo arrivo nell'agosto del 1567, il duca d'Alba stabil\u00ec la fondazione del \"Consiglio dei torbidi\" (conosciuto popolarmente come \"Consiglio del Sangue\") per giudicare quanti fossero stati coinvolti nelle ribellioni e nell'iconoclastia. Guglielmo fu uno dei 10.000 richiamati dal Consiglio, ma non si present\u00f2 davanti alla corte. A seguito di questo fatto, venne dichiarato ufficialmente fuorilegge e le sue propriet\u00e0 vennero confiscate. Essendo uno dei pi\u00f9 prominenti e popolari politici dei Paesi Bassi, Guglielmo d'Orange emerse subito come uno dei capi della resistenza armata. Egli finanzi\u00f2 la \"Watergeuzen\", gruppo di rifugiati protestanti che formarono delle bande di corsari e razziarono le citt\u00e0 spagnole della costa, uccidendo molti spagnoli e anche molti olandesi collaborazionisti. Egli raggrupp\u00f2 anche un esercito (composto in gran parte da mercenari tedeschi) per combattere via terra le armate del duca d'Alba. Guglielmo si alle\u00f2 anche con gli ugonotti francesi a seguito delle guerre di religione in Francia e da loro ebbe altro sostegno. Guidata da suo fratello Luigi, l'armata invase il nord dei Paesi Bassi nel 1568, anche se subito l'azione si dimostr\u00f2 fallimentare. Gli ugonotti vennero sconfitti dalle truppe francesi prima che potessero invadere i Paesi Bassi e una piccola forza condotta da Jean de Villers venne catturata due giorni dopo dai realisti. Villers, per aver salva la vita, rivel\u00f2 ai francesi tutti i piani dei ribelli protestanti nei Paesi Bassi. Il 23 maggio, l'esercito al comando di Luigi vinse per\u00f2 nella battaglia di Heiligerlee nella provincia settentrionale di Groninga contro l'esercito spagnolo guidato dallo statolder dell'area, Jean de Ligne, duca di Aremberg, che rest\u00f2 ucciso nello scontro assieme al fratello minore di Guglielmo, Adolfo.\nIl duca d'Alba, nel frattempo, continuava ad emettere condanne a morte verso i nobili dimostratisi complici nelle sollevazioni popolari (tra questi anche i conti di Egmont e Hoorn, il 6 giugno di quell'anno), e successivamente invi\u00f2 una spedizione a Groninga. Qui egli annient\u00f2 completamente le forze di Luigi nella Battaglia di Jemmingen del 21 luglio, anche se Luigi riusc\u00ec a fuggire..\nLa guerra.\nGuglielmo rispose agli attacchi del duca d'Alba conducendo una grande armata nel Ducato di Brabante, ma il duca spagnolo cautamente evit\u00f2 un immediato confronto in campo aperto, aspettandosi che presto l'armata di invasori sarebbe stata dispersa, dal momento che man mano che avanzava, nelle armate di Guglielmo scoppiavano rivolte e, con l'approssimarsi dell'inverno e la mancanza di fondi, questi venne costretto a ritirarsi. Guglielmo, l'anno successivo, progett\u00f2 nuovi piani per invadere l'area ma dovette rinunciarvi sempre per mancanza di supporto e denaro. Egli rimase ad ogni modo popolare come figura presso il pubblico, attraverso la propaganda estensiva portata avanti sulla sua persona unitamente alla circolazione di alcuni pamphlets.\nGuglielmo d'Orange giustificava la propria guerra non come una volont\u00e0 diretta di opporsi a Filippo II, ma di contrastarne solo l'inadeguato governo dei Paesi Bassi con la forza e con le truppe. Il 1\u00ba aprile 1572 una banda di \"Watergeuzen\" prese la citt\u00e0 di Brielle, che era stata lasciata scoperta dalle guarnigioni spagnole. Contrariamente all'ordinaria tattica del \"mordi e fuggi\", essi occuparono il villaggio e lo reclamarono in nome del principe di Orange, issandovi la sua bandiera in segno di conquista. Altre citt\u00e0 seguirono questo esempio ed aprirono i loro cancelli ai \"Watergeuzen\" e presto gran parte delle citt\u00e0 dell'Olanda e della Zelanda aderirono alla causa dei ribelli, con le notevoli eccezioni di Amsterdam e Middelburg. I ribelli, quindi, convocarono gli Stati Generali (anche se non erano tecnicamente qualificati per farlo) e ristabilirono Guglielmo d'Orange come statolder di Olanda e Zelanda.\nNello stesso periodo le armate ribelli presero tutte le citt\u00e0 dell'area, da Deventer a Mons. Guglielmo stesso avanz\u00f2 quindi con il proprio esercito e marci\u00f2 in molte citt\u00e0 del sud, tra le quali Roermond e Lovanio, contando anche sull'aiuto degli ugonotti francesi, il che per\u00f2 si dimostr\u00f2 impossibile dopo i sanguinosi fatti della Notte di San Bartolomeo che tennero impegnati gli ugonotti in Francia. Dopo un improvviso attacco spagnolo alla sua armata, Guglielmo dovette ritirarsi a Enkhuizen, nei Paesi Bassi. Gli spagnoli, quindi, organizzarono delle contromisure e saccheggiarono molte delle citt\u00e0 conquistate dai ribelli, massacrando gli abitanti presenti, cos\u00ec come accadde a Malines ed a Zutphen. I maggiori problemi gli spagnoli li incontrarono nelle citt\u00e0 dell'Olanda, come nell'Assedio di Haarlem che dur\u00f2 ben sette mesi con la perdita di 8.000 vite umane.\nNel 1574 le armate di Guglielmo vinsero molte battaglie minori e molti scontri navali. Gli spagnoli, guidati da don Luis de Z\u00fa\u00f1iga y Requesens (dal momento che Filippo II aveva preferito rimuovere il duca d'Alba dal suo incarico nel 1573), ebbero dal canto loro dei grandi successi. La loro decisiva vittoria alla Battaglia di Mookerheyde, nel sud-est del paese, cost\u00f2 la vita a due dei fratelli di Guglielmo, Luigi ed Enrico. I ribelli presero invece Leida, che rappresent\u00f2 uno dei loro punti di forza oltre che una grande vittoria, a tal punto che Guglielmo d'Orange decise di fondarvi un'universit\u00e0, la prima delle Province Unite del Nord.\nDopo che sua moglie era stata dichiarata insana di mente nel 1571, Guglielmo si era separato dalla consorte ed il suo matrimonio era stato sciolto. Egli si rispos\u00f2 quindi per la terza volta, il 24 aprile 1575, con Carlotta di Borbone-Montpensier, una ex-monaca francese molto popolare tra il pubblico. Assieme la coppia ebbe sei figlie femmine. E fu proprio nel 1575 che Guglielmo fonda l'Universit\u00e0 di Leida, la pi\u00f9 antica universit\u00e0 dei Paesi Bassi\nDopo il fallimento dei negoziati di Breda nel 1575, la guerra riprese nuovamente. La situazione miglior\u00f2 per i ribelli dopo l'improvvisa morte di don Requesens nel marzo del 1576, fatto che provoc\u00f2 la defezione di molti soldati spagnoli che non avevano ricevuto da tempo la loro paga e si sfogarono contro la citt\u00e0 di Anversa, fatto che peggior\u00f2 ulteriormente la nomea degli spagnoli nei Paesi Bassi. Mentre il nuovo governatore don Giovanni d'Austria stava giungendo nei Paesi Bassi dalla nativa patria, Guglielmo d'Orange chiese alle citt\u00e0 che avevano aderito alla sua causa la firma della Pacificazione di Gand, nella quale le citt\u00e0 sottoscrivevano di dover combattere per espellere definitivamente gli spagnoli dai Paesi Bassi. Ad ogni modo il concordato non ebbe il successo sperato, in quanto tutto venne posto sulla questione religiosa, fatto che non piacque a molte citt\u00e0 cattoliche o protestanti.\nQuando don Giovanni sigl\u00f2 l\"'Editto perpetuo\" nel febbraio del 1577, intenzionato a perseguire le intenzioni della Pacificazione di Gand, sembrava che la guerra stesse volgendo a favore di Guglielmo d'Orange. Ad ogni modo, dopo che Giovanni d'Asburgo prese il possesso della citt\u00e0 di Namur con la forza nel 1577, nuove sollevazioni popolari si ebbero nei Paesi Bassi. Don Giovanni tent\u00f2 di negoziare la pace, ma Guglielmo d'Orange intenzionalmente lasci\u00f2 che i negoziati fallissero. Il 24 settembre 1577, egli fece la propria entrata trionfale nella capitale Bruxelles. Allo stesso tempo l'influenza dei calvinisti cresceva, ed in particolare la loro opposizione ai cattolici, fatto che Guglielmo aborriva innanzitutto per motivi personali e religiosi, in quanto egli desiderava la libert\u00e0 religiosa assoluta. Il 6 gennaio 1579 molte province del sud, scontente delle scelte radicali di Guglielmo, decisero di sottoscrivere l'Unione di Arras nella quale accettavano quale loro governatore Alessandro Farnese, duca di Parma, militante bandiera spagnola.\nCinque province del nord, successivamente, seguirono le citt\u00e0 del Brabante e delle Fiandre e siglarono l'Unione di Utrecht del 23 gennaio confermando la loro unit\u00e0. Guglielmo inizialmente si era opposto a questa unione, dal momento che si augurava che tutte le province (e non solo una loro parte) si unissero tra loro, ma fin\u00ec per dare apertamente il proprio supporto all'organizzazione dal 3 maggio di quell'anno. L'Unione di Utrecht divenne successivamente un'organizzazione costituita \"de facto\" e rimase come formale connessione tra le province olandesi sino al 1795.\nLa dichiarazione d'indipendenza.\nMalgrado la rinnovata unione, il duca di Parma si dimostr\u00f2 vincente nella conquista di buona parte delle citt\u00e0 del sud dei Paesi Bassi. Dal momento che egli, secondo il Trattato di Arras, si era impegnato a diminuire la presenza di truppe spagnole nei Paesi Bassi e siccome Filippo II necessitava delle proprie forze belliche altrove, il duca di Parma non fu in grado di fare molti passi avanti sino alla fine degli scontri nel 1581. Nel frattempo, Guglielmo e i suoi attendevano aiuti dalla Francia ed in particolare dal duca d'Angi\u00f2, fratello del re Enrico III di Francia. Il 29 settembre 1580 gli Stati Generali (ad eccezione di Olanda e Zelanda) siglarono con il duca francese il Trattato di Plessis-les-Tours. Il duca ottenne il titolo di \"Protettore della Libert\u00e0 dei Paesi Bassi\" e divenne il nuovo sovrano dell'area, anche se non ufficialmente.\nIl 22 luglio 1581 gli Stati Generali dichiararono apertamente la loro decisione di non riconoscere pi\u00f9 Filippo II quale loro sovrano e questa formale dichiarazione d'indipendenza consent\u00ec al duca d'Angi\u00f2 di portare aiuto pi\u00f9 concretamente ai ribelli. Egli non giunse nei Paesi Bassi sino al 10 febbraio 1582, quando venne ufficialmente accolto da Guglielmo d'Orange a Vlissingen. Il 18 marzo, lo spagnolo Juan de J\u00e1uregui tent\u00f2 di assassinare Guglielmo ad Anversa. Anche se Guglielmo venne gravemente ferito, riusc\u00ec a sopravvivere grazie anche all'intervento di sua moglie Carlotta e di sua sorella Maria. Mentre per\u00f2 Guglielmo lentamente si riprendeva, la salute di Carlotta peggiorava ed ella mor\u00ec il 5 maggio di quello stesso anno. Il duca di Angi\u00f2, nel frattempo, non era molto benvoluto dalla popolazione e addirittura le province di Olanda e Zelanda si rifiutarono di riconoscerlo quale loro sovrano, criticando apertamente la politica filofrancese di Guglielmo.\nIl duca di Angi\u00f2, sentendosi criticato, decise di far valere le proprie posizioni in virt\u00f9 dell'aiuto tributato agli olandesi, prendendo con la forza Anversa il 18 gennaio 1583 e saccheggiandola. L'intera armata del duca di Angi\u00f2, per\u00f2, venne decimata dalle forze olandesi ed egli ricevette severe ammonizioni da parte di Caterina de Medici e di Elisabetta I d'Inghilterra (che egli aveva corteggiato). La posizione del duca francese in Olanda era impossibile da mantenere ed egli fece ritorno in patria nel giugno di quello stesso anno. Lasciato solo, Guglielmo divenne politicamente isolato, anche se questo contribu\u00ec ulteriormente ad accrescere il suo ruolo politico, tanto pi\u00f9 che Olanda e Zelanda lo mantennero quale loro statolder, tentando di dichiararlo conte delle loro province e quindi sovrano ufficiale. Nel mezzo di tutto questo, Guglielmo spos\u00f2 in quarte nozze, il 12 aprile 1583, Louise de Coligny, un'ugonotta francese, figlia di Gaspard de Coligny. Ella sar\u00e0 madre di Federico Enrico d'Orange (1584\u00a0\u2013 1647), quarto dei figli maschi legittimi di Guglielmo.\nL'assassinio.\nIl cattolico francese Balthasar G\u00e9rard era un sostenitore di Filippo II e, secondo la sua opinione, Guglielmo d'Orange era uno dei peggiori traditori del re di Spagna e della religione cattolica. Dopo che Filippo II aveva dichiarato Guglielmo fuorilegge ed aveva promesso una taglia di 25.000 corone per il suo assassinio, egli decise di riscuotere questa taglia uccidendo Guglielmo d'Orange ed inizi\u00f2 a viaggiare per i Paesi Bassi alla sua ricerca. Egli prest\u00f2 servizio nelle armate del governatore del Lussemburgo, Peter Ernst I von Mansfeld-Vorderort per due anni, sperando di avvicinarsi a sufficienza a Guglielmo; questo non avvenne mai e perci\u00f2 G\u00e9rard decise di lasciare l'esercito nel 1584. Egli si rec\u00f2 dal duca di Parma per esporgli i suoi piani, ma il duca non ne venne impressionato a sufficienza da dargli credito. Nel maggio del 1584, egli si present\u00f2 a Guglielmo come un nobile francese per consegnargli il sigillo del conte di Mansfelt. Guglielmo invi\u00f2 G\u00e9rard in Francia per donare il sigillo ai francesi in segno di amicizia, ma quando questi ritorn\u00f2 nei Paesi Bassi nel luglio di quello stesso anno port\u00f2 con s\u00e9 due pistole.\nIl 10 luglio G\u00e9rard prese un appuntamento con Guglielmo d'Orange nella sua casa di Delft, oggi conosciuta col nome di \"Prinsenhof\", il giorno in cui Guglielmo aveva per ospite a cena Rombertus van Uylenburgh. Dopo che Guglielmo ebbe terminato scese le scale per incontrare G\u00e9rard che gli spar\u00f2 colpendolo al petto.\nSecondo il resoconto ufficiale, le ultime parole di Guglielmo furono:\nSecondo la storica inglese Lisa Jardine, Guglielmo d'Orange risult\u00f2 il primo capo di Stato ad essere assassinato con una pistola.\nG\u00e9rard venne catturato prima che potesse raggiungere Delft e venne imprigionato. Egli fu torturato prima di essere condannato il 13 luglio ad una morte estremamente crudele, anche per le usanze dell'epoca: il tribunale stabil\u00ec che la mano destra di G\u00e9rard fosse bruciata con un ferro incandescente, che la carne fosse staccata dalle sue ossa con delle pinze in sei punti differenti del corpo, che fosse squartato e scorticato vivo, che il suo cuore gli fosse strappato dal petto e che gli venisse gettato in faccia, che fosse infine decapitato.\nTradizionalmente, i membri della famiglia di Nassau venivano sepolti a Breda, ma la citt\u00e0 si trovava nelle mani degli spagnoli quando Guglielmo mor\u00ec ed egli venne sepolto nella Chiesa Nuova di Delft. Il suo monumento funerario, originariamente sobrio, venne rimpiazzato nel 1623 da uno molto pi\u00f9 ricco realizzato da Hendrick de Keyser il Vecchio e da suo figlio Pieter. Da allora gran parte dei membri della casa di Orange-Nassau, compresi tutti i monarchi dei Paesi Bassi, vennero sepolti in questa chiesa. \nUn suo pronipote, Guglielmo, divenne successivamente re di Inghilterra e Scozia e come tale venne sepolto nell'Abbazia di Westminster, unico degli Orange a venire sepolto fuori dai Paesi Bassi.\nMatrimoni ed eredi.\nGuglielmo si spos\u00f2 quattro volte.Nel 1551 spos\u00f2 Anna di Egmont, dalla quale ebbe due figli:\nNel 1561 spos\u00f2 Anna di Sassonia, figlia di Maurizio I, Elettore di Sassonia, dalla quale ebbe quattro figli che raggiunsero l'et\u00e0 adulta:\nNel 1575 spos\u00f2 Carlotta di Borbone-Montpensier, dalla quale ebbe sei figli:\nNel 1583 spos\u00f2 Louise de Coligny, figlia di Gaspard de Ch\u00e2tillon, dalla quale ebbe un figlio:"}
{"id": "467651", "revid": "228587", "url": "https://it.wikipedia.org/wiki?curid=467651", "title": "Principe", "text": "Il termine principe (femminile principessa, in italiano arcaico anche pr\u00e8nce o pr\u00e8nze , dal latino \"princeps\") indica un membro dell'alta aristocrazia, ma con molte differenze di significato.\nOrigine storica.\nLa parola latina \"princeps\", affine a \"primus\", \u00e8 traducibile come \"primo tra pari\" (\"primus inter pares\"). Fu stabilito come titolo onorifico per il presidente del senato romano durante la repubblica; l'imperatore Augusto assunse poi il titolo, che prese un significato affine a monarca: lo stesso titolo assegn\u00f2 ai suoi nipoti, incaricati di amministrare gli affari di stato e le cerimonie religiose durante le vacanze dell'imperatore.\nLa parola non entr\u00f2 nell'uso comune per indicare la monarchia se non in et\u00e0 moderna; i re medioevali avevano altri titoli pi\u00f9 formali, nella lingua locale e in latino. Prima del XIII secolo \"princeps\" veniva usato pi\u00f9 che altro per tradurre in latino termini autoctoni o come termine generico per un potentato.\nSignificati del termine.\nIl titolo di \"principe\" acquista un significato araldico ben preciso solo nel Cinquecento. Tuttavia questo significato varia secondo le nazioni. Inoltre, in alcune lingue si usano parole diverse per indicare le diverse accezioni. \nIn latino, nelle lingue romanze, ed in inglese, si usa un'unica parola con tre significati principali:\nIn altre lingue esistono parole diverse per i vari significati. Ad esempio in tedesco Prinz \u00e8 il figlio del re, mentre F\u00fcrst \u00e8 sia il sovrano di un piccolo stato (titolo inferiore a quello di Herzog, cio\u00e8 duca), sia il principe elettore (Kurf\u00fcrst) dell'Impero.\nAraldica.\nElmo e corona di principe.\nLe insegne araldiche di principe sono: elmo d'oro arabescato posto in fronte; corona sormontata da 8 foglie d'acanto o fioroni d'oro (5 visibili) alternati a 8 perle (4 visibili). Questa corona \u00e8 utilizzata soprattutto dai principi italiani. \nI \"principi sovrani\" del Sacro Romano Impero portavano la corona sormontata da quattro archetti, di cui tre visibili, ed il globo, quale simbolo della propria sovranit\u00e0. Quanto all'anello della corona, esso poteva avere varie fogge. La pi\u00f9 usata era un tocco bordato di pelliccia d'ermellino ed era chiamato, quindi, anche \"F\u00fcrstenhut\" (letteralmente \"berrettone da principe\"). Tuttavia si usavano anche anelli ornati da 8 foglie d'acanto ed 8 perle, come per i principi non sovrani. Ovvero ornati da 4 foglie d'acanto (3 visibili) e 4 perle (2 visibili). Tali corone erano usate dai \"principi del Sacro Romano Impero\" (compreso il Principe del Liechtenstein) e dai principi russi. Invece il Principe di Monaco, essendo sovrano di uno stato tuttora indipendente, fregia il proprio stemma della corona reale.\nI principi ereditari hanno corone specifiche secondo le nazioni.\nUso nelle diverse nazioni.\nIn Gran Bretagna, Spagna, Portogallo, nelle monarchie scandinave, il titolo di principe \u00e8 riservato all'erede al trono, cos\u00ec come avveniva nel Regno di Sardegna ed in quello di Prussia.\nLe monarchie in cui il sovrano conferiva il titolo di \"principe\" quale massimo rango nobiliare erano lo Stato Pontificio, il Regno di Napoli ed il Regno di Sicilia.\nIn altre monarchie i principi costituivano di fatto l'alta nobilt\u00e0, ma erano stati insigniti del titolo da sovrani stranieri.\nLe grandi famiglie francesi avevano ricevuto il titolo di principe dall'Imperatore o dal Papa.\nIn Polonia ed Ungheria il titolo di principe non esisteva. Tuttavia nel periodo in cui questi regni furono sottoposti all'Austria, alla Russia ed alla Prussia, le maggiori famiglie locali ottennero il titolo di principe da una delle tre potenze.\nCos\u00ec i regni dei Paesi Bassi, creato dopo il Congresso di Vienna e in quello del Belgio (1830) non hanno conferito il titolo principesco. Tuttavia nel loro territorio vivono alcune famiglie che ebbero il titolo quando quei territori appartenevano al Sacro Romano Impero.\nI principi russi, invece, furono creati in modo simile ai principi del Sacro Romano Impero, ma nel XVI secolo.\nQuando il principe di Mosca conquist\u00f2 gli altri principati russi, prese per s\u00e9 il titolo di Zar, ovvero di Imperatore della Russia. Per distinguere gli ex-principi, ormai divenuti vassalli dello zar, dagli altri nobili, i boiardi, che erano sempre stati vassalli di uno dei principi, ai primi lasci\u00f2 il titolo di \"principe\" (\"kniaz\") per ricordare che erano degli ex-sovrani. Tuttavia, Pietro il Grande cominci\u00f2 a concedere il titolo di principe anche ad altre famiglie, che non avevano mai avuto un principato indipendente, ed i suoi successori proseguirono in queste concessioni. Perci\u00f2, di fatto, anche se nati come principi sovrani nel Medioevo, essi costruirono a partire dal Cinquecento il massimo rango nobiliare di una monarchia assoluta.\nPrincipi italiani.\nMolte erano le famiglie italiane insignite nel tempo del titolo di principe. Tra queste sono da distinguere i principi reali (i Savoia), i principi sovrani (ad esempio i Cybo Malaspina di Massa e Carrara e gli Appiani e poi i Boncompagni Ludovisi di Piombino), i principi del Sacro Romano Impero (ad esempio i Gonzaga di Vescovato), i principi romani (ad esempio gli Altieri, i Ruspoli, i Borghese, gli Orsini, gli Albani, i Colonna, gli Ottoboni), per lo pi\u00f9 creati dal Papa, quelli creati dal Regno di Napoli, come i Brancaccio, i Pignatelli o quelli creati dal Regno di Sicilia, come i Branciforte, i Moncada, i Patern\u00f2, gli Alliata o i Gagliardi, e quelli di origine bizantina, come i Comneno, o crociata, come i Savoia-Acaia. Oltre al capofamiglia, tutti i rappresentanti, sia maschi che femmine, di famiglie di principi sovrani e reali hanno diritto al titolo di principe. Nelle altre famiglie principesche ad averne diritto \u00e8 solo il capofamiglia. La grande quantit\u00e0 di Principi nel Regno di Napoli fu dovuta anche alla concessione del titolo in cambio di finanziamenti economici alla Corona.\nIl titolo di principe del Sacro Romano Impero \u00e8 inferiore a quello di duca, marchese o conte sovrano: \u00e8 per questo che famiglie come i Visconti, principi del S.R.I ma anche sovrani di Milano, erano conosciuti come duchi o signori di Milano, pi\u00f9 che come principi dell'Impero. Lo stesso vale per i principi infeudati o creati dal Papa o dall'Imperatore o dal Re di Napoli.\nAlcune famiglie che hanno come secondo cognome quello di famiglie sovrane (ad esempio della Rovere, d'Aragona, Sforza) non discendono da queste, ma da queste furono autorizzate a portare il loro cognome in quanto si erano distinte per alcuni particolari servigi (ad esempio i Chigi della Rovere, i Lante della Rovere, i Riario Sforza).\nIn Italia gli ultimi principi sovrani furono i Boncompagni-Ludovisi di Piombino, i Gonzaga di Castiglione delle Stiviere, i Ferrero-Fieschi di Masserano, i Meli Lupi di Soragna, gli Este di San Martino d'Este. Avevano il trattamento e titolo di \"Serenissimo Principe\" anche il granduca di Toscana e i dogi di Venezia e di Genova. Il titolo fu assegnato anche a importanti personaggi italiani, come Vespasiano Gonzaga, duca di Sabbioneta o Alfonso II Del Carretto, marchese di Finale, i cui stati erano appunto feudi imperiali. In alcune rappresentazioni iconografiche delle loro insegne araldiche il tocco \u00e8 bianco e non rosso, forse perch\u00e9 privi della dignit\u00e0 arciducale.\nPrincipi dell'impero.\nFacevano parte dell'Alta nobilt\u00e0 tedesca (\"Hochadel\") e si distinguevano in sovrani o meno. Quelli sovrani costituivano il \"Collegio dei Principi\", il secondo dei tre corpi elettorali che componevano il Reichstag del Sacro Romano Impero. I principi laici erano riuniti nel Banco secolare e il loro numero variava nel tempo. Il loro numero fu incrementato dalla met\u00e0 del XVII secolo con la costituzione della sezione dei \"Nuovi Principi\". Vi erano ammessi solo i principi sovrani di feudi imperiali o, talvolta, titolari di signorie sovrane. Erano principi dell'impero anche i rappresentanti dell'alto clero tedesco che governavano sovrani gli stati ecclesiastici (Arcivescovi, Vescovi, Preposti, Abati e Badesse dell'impero), i quali avevano la precedenza su tutti i principi laici.\nInfine, vi erano i principi-conti che, pur elevati al rango di principe, non governavano principati ma solo contee o signorie sovrane. In questo caso erano ammessi solo in una delle quattro sezioni del collegio dei conti dell'impero (sempre parte integrante del collegio elettorale dei principi).\nLa dignit\u00e0 di \"principe dell'Impero\" poteva essere conferita a tutti i vassalli diretti dell'Imperatore, che di fatto erano quasi indipendenti, qualunque titolo nobiliare avessero: duca, principe elettore, conte palatino, margravio, langravio, burgravio, conte. Di questi feudi imperiali sopravvive ancora come stato indipendente il solo principato del Liechtenstein.\nDato che la maggior parte dei conti tedeschi e austriaci erano vassalli di uno dei principi dell'impero, di solito di un duca o di un elettore, il Congresso di Vienna volle distinguere i conti ex sovrani che erano principi dell'Impero da quelli che invece erano vassalli di un principe, cos\u00ec dette solo ai primi il titolo di principi. Sicch\u00e9 dal 1815 in Germania ed Austria il titolo di principe divenne di rango inferiore a quello di duca e superiore a quello di conte.\nPrincipe regnante.\nUn principe o una principessa che \u00e8 il capo di stato di un territorio che ha una monarchia come forma di governo \u00e8 un \"principe regnante\".\nPrincipati esistenti.\nLe attuali monarchie principesche includono:\nMicronazione.\nNella stessa tradizione, alcuni monarchi autoproclamati delle cosiddette micronazioni sono dei principi:\nTermine generico.\n\u00c8 ancora nell'uso, sebbene meno comune, il concetto originale di \"principe\" come termine generico, nel senso di \"colui che eccelle\"; ad esempio un famoso avvocato pu\u00f2 essere chiamato \"principe del foro\". Niccol\u00f2 Machiavelli intitol\u00f2 uno dei suoi libri \"Il Principe\", riferendosi con questo termine a \"condottiero\" o \"guida politica\"."}
{"id": "467652", "revid": "1982", "url": "https://it.wikipedia.org/wiki?curid=467652", "title": "Jose Luis Zapatero", "text": ""}
{"id": "467653", "revid": "12290", "url": "https://it.wikipedia.org/wiki?curid=467653", "title": "I Difensori", "text": ""}
{"id": "467663", "revid": "767487", "url": "https://it.wikipedia.org/wiki?curid=467663", "title": "Il sogno di Calvin", "text": "Il sogno di Calvin (\"Like Mike\") \u00e8 un film del 2002 diretto da John Schultz e interpretato dal rapper Bow Wow.\nTrama.\nIl film racconta la storia di Calvin, un orfano tredicenne che viene in possesso di un paio di scarpe da basket appartenute al grande Michael Jordan.\nCon quelle scarpe ai piedi Calvin diventa un giocatore straordinario nonostante la bassa statura, le scarpe sono state colpite da un fulmine e quindi sono state modificate tanto da permettergli di essere messo sotto contratto dalla (fittizia) franchigia NBA dei Los Angeles Knights. Mentre gli avversari sono estasiati dalle cose che Calvin riesce a fare in campo, il tutore, ovvero il capo dell'orfanotrofio, gli ruba le scarpe. Calvin riesce a riprenderle grazie ai suoi amici e un ex nemico. I suoi nuovi compagni di squadra non lo sopportano, soprattutto il suo compagno di stanza in trasferta: Tracey Reynolds.\nPer\u00f2, piano piano i due cominciano ad avvicinarsi e a essere grandi amici. Intanto le partite si vincono e la squadra si arriva ai play off. Calvin viene adottato da Tracey Reynolds con il suo migliore amico.\nCuriosit\u00e0.\nNel film appaiono molti famosi giocatori NBA:"}
{"id": "467669", "revid": "767487", "url": "https://it.wikipedia.org/wiki?curid=467669", "title": "Pastiche", "text": "Con il termine pastiche si intende, in generale, un'opera composta, in tutto o in larga parte, da brani tratti da opere preesistenti, per lo pi\u00f9 con intento imitativo. Il termine viene usato soprattutto nell'ambito della letteratura, della musica e della pittura. Mutuato dalla lingua francese, \"pastiche\" proviene dall'ambito culinario: il pasticcio \u00e8 infatti una preparazione dove una crosta di pasta raccoglie svariati pezzi di carne e verdure, eventualmente avanzati da altri piatti.\n\"Pastiche\" in ambito letterario.\nUn \"pastiche\" \u00e8 l'incorporazione in un unico testo letterario o teatrale di frammenti di testi diversi come articoli di giornali, dialoghi tratti da film, poesie, canzoni, simboli e fotografie.\nFormalmente si va dalla citazione, che copia fedelmente il testo d'origine e ne cita la fonte, al plagio di tipo parodico oppure a omaggio o sfott\u00f2 dell'autore o del testo di partenza, fino alla satira, o come ha sostenuto Alain de Botton, si tratta di una \"riproduzione non convincente di stili passati\".\nPer diversi anni, a partire dal secolo XVII, gli esercizi di imitazione, detti \"\u00e0 la mani\u00e8re de\" erano un modo per creare \"pastiche\" che, mentre dichiaravano la propria appartenenza a una scuola o a uno stile, offrivano al contempo la possibilit\u00e0 di esercitarsi e di sfruttare una corrente gi\u00e0 nota per farsi conoscere. Per lo stesso motivo si \u00e8 cominciato a parlare di \"pasticcio\", in italiano, laddove la combinazione dei testi pi\u00f9 o meno citati portava a una situazione narrativa inestricabile, usando a metafora anche il vocabolario della cucina (pasticcio nel senso di pat\u00e9).\nGi\u00e0 nella famosa \"Encyclop\u00e9die\" illuminista si parla di \"pastiche\" come qualcosa che risulta n\u00e9 originale n\u00e9 copia, ma fatta nel gusto e alla maniera di un altro artista, quasi a voler dimostrare di possederne le qualit\u00e0 tecniche. Poi dall'esercizio \"di scuola\" si \u00e8 passato al \"falso\" (bisogna anche considerare la storia del diritto d'autore e dell'editoria, a volte del tutto anonima nel prendere per\u00f2 in esame il concetto di falso, che oggi \u00e8 considerato un reato, ma non da sempre).\nNel 1787 il saggio \"Pastiche\" di Jean-Fran\u00e7ois Marmontel (parte dell'opera \"El\u00e9ments de litt\u00e9rature\") d\u00e0 una definizione retorica del \"pastiche\" quale imitazione affettata della maniera e dello stile di un grande artista, lasciando poi intendere che la presenza di numerosi \"pastiche\" attorno a un'opera sia il segno della grandezza dell'opera stessa. Ci sono due modi di imitare un grande scrittore, imitarlo per cosa lo si distingue e ritiene grande o imitarlo per semplice \"pastiche\", svilendo in fondo il modello in un'intenzione che finisce con l'essere comunque satirica\nAnche Giacomo Leopardi fa da giovane alcuni \"pastiche\", e Marcel Proust addirittura vi intitola un libro (\"Pastiches et m\u00e9langes\", 1919, raccolta di articoli da \"Le Figaro\"). In pratica, si prende un soggetto e lo si racconta in maniere diverse dalla propria, imitando altri scrittori (Proust, per esempio, \"\u00e0 la mani\u00e8re de\" Balzac, Flaubert, Henri de R\u00e9gnier, Ernest Renan, ecc.).) Questo tipo di esercizio mondano andr\u00e0 a svilupparsi sui giornali dei primi decenni del secolo XX, quasi a volersi dare una coscienza della propria decadenza rispetto alla letteratura alta, e insieme a legittimarne un \"uso quotidiano\".\nUn esempio pu\u00f2 considerarsi anche \"Le copiste indiscret\" di Jean Pellerin (1919).\n\u00c8 poi riconoscibile la forma \"pastiche\" anche dietro gli \"Esercizi di stile\" di Raymond Queneau, che in qualche modo, segnano un capitolo del postmodernismo. Il \"pastiche\" \u00e8 infatti un elemento caratteristico della letteratura postmoderna, i cui tratti salienti sono appunto un'apertura del testo attraverso forme differenti di intertestualit\u00e0, esplicite relazioni di un testo con altri testi. Un esempio anglosassone \u00e8 \"The British Museum Is Falling Down\" di David Lodge.\nQuando Gianfranco Contini, parlando dell'amico Carlo Emilio Gadda riconosce in lui la vocazione del \"pastiche\", con l'imitazione di parlate diverse e la commistione di linguaggi tecnici, arcaismi e trasposizioni di dialetti, definisce il \"pastiche\" come una combinazione \"di risentimento, di passione e di nevrastenia\". Che l'influenza non sia un campo di facile attraversamento lo dimostra anche Harold Bloom nei suoi primi studi, ma \u00e8 in particolare con gli anni della contestazione e di ricerca letteraria (per esempio in molti esponenti del cosiddetto \"Gruppo 63\") che il \"pastiche\" assume la funzione di parodia come trasformazione ludica di testi classici.\nQuesto trasformare in gioco la letteratura, desacralizzandola e smontandone la presunzione filosofica diviene, insomma, la tendenza generale di buona parte della letteratura dagli anni settanta del XX secolo, dove il \"pastiche\" in quanto tale si fa meno riconoscibile e pi\u00f9 intessuto nella trama formale (e di contenuto) delle opere.\n\"Pastiche\" in ambito musicale.\nIl compositore americano Frank Zappa fa del \"pastiche\" uno dei motivi conduttori e ispiratori di molte sue opere, citando, parodiando e rielaborando i pi\u00f9 diversi generi musicali: rock, jazz, musica dodecafonica, musica seriale.\n\"Pastiche\" in ambito operistico.\nIn campo operistico si definisce come \"pastiche\" o centone un'opera lirica composta, in tutto o in parte, da arie tratte da opere o composizioni preesistenti di differenti autori, in certi casi conservando il libretto originale, pi\u00f9 spesso con il testo del libretto opportunamente modificato in base alle esigenze sceniche o in chiave satirica. Le opere \"pastiche\" hanno avuto il loro apogeo a cavallo del XVII e XVIII secolo.\n\"Pastiche\" in ambito alimentare.\nAnche in cucina a volte si usa il termine, soprattutto a indicare una mescolanza di erbe aromatiche o una specie di gulasch."}
{"id": "467670", "revid": "123164139", "url": "https://it.wikipedia.org/wiki?curid=467670", "title": "Franco Semioli", "text": "Carriera.\nClub.\nTorino e vari prestiti.\nMuove i primi passi nel San Maurizio Canavese, squadra dalla quale il Torino lo preleva all'et\u00e0 di otto anni. Nel club granata compie tutta la trafila delle giovanili fino a debuttare in prima squadra nella stagione di Serie B 1998-1999 giocando 2 partite.\nL'anno seguente viene prestato alla , sempre in Serie B, con cui gioca 24 incontri. Tornato al Torino, la stagione successiva disputa 16 gare (con un gol) e ottiene la promozione in Serie A dopo la vittoria del campionato di Serie B 2000-2001.\nNell'estate 2001 viene acquistato in compartecipazione dall'.\nNel 2001-2002 \u00e8 inizialmente sempre al Torino, in Serie A, con cui debutta nel \"derby\" contro la il 14 ottobre 2001, e con cui gioca 3 incontri; a gennaio viene mandato in Serie B alla , dove gioca 12 partite ottenendo la retrocessione della squadra umbra in Serie C1 all'ultima giornata (la squadra verr\u00e0 poi ripescata).\nNella stagione 2002-2003, passato al in Serie B, sotto la guida dell'allenatore Andrea Mandorlini colleziona 31 presenze con 3 gol in campionato.\nChievo Verona.\nNella stagione 2003-2004 passa in compartecipazione al ChievoVerona in Serie A. Di questa squadra diventa titolare del centrocampo, giocando 133 partite di campionato nell'arco di quattro stagioni e mettendo a segno 10 gol.\nNell'estate 2005 viene acquistata dal ChievoVerona la met\u00e0 del cartellino del giocatore detenuta ancora dall'. Nella stagione successiva ottiene la retrocessione con la squadra.\nNella stagione 2006-2007 riesce a fare il suo esordio nelle due principali competizioni europee: il 10 agosto 2006 fa il suo esordio nei preliminari di Champions League nella sfida tra il Levski Sofia e il ChievoVerona terminata 2-0 per la squadra bulgara. Il 14 settembre 2006 invece fa il suo esordio in Coppa UEFA nell'incontro tra Sporting Braga e ChievoVerona terminato 2-0 per la squadra portoghese.\nFiorentina.\nNel luglio del 2007 viene acquistato dalla Fiorentina per 7 milioni di euro.\nIl 20 settembre 2007, nell'andata del primo turno di qualificazione di Coppa UEFA, segna il suo primo gol in Europa e in maglia viola a Groninga al 65'. Nella stagione 2007-2008 totalizza 21 presenze e 2 gol in Serie A.\nNella stagione 2008-2009, con la qualificazione alla Champions League, riesce a totalizzare 22 presenze in campionato.\nSampdoria.\nAl termine della stagione viene ceduto a titolo definitivo alla per 5 milioni di euro, voluto dal tecnico di allora Luigi Delneri, e firma un contratto quadriennale. Fa il suo esordio in blucerchiato il 23 agosto 2009 nell'incontro vinto dalla Sampdoria a Catania per 2-1. Rientrato stabilmente tra i giocatori titolari, il 24 gennaio 2010 trova con la maglia blucerchiata il suo primo gol in -Sampdoria, siglando la rete del definitivo 2-3 a favore dei liguri.\nRitorno al Vicenza.\nIl 7 settembre 2012 viene ceduto a titolo definitivo al in Serie B. Il 9 febbraio 2013, dopo oltre tre anni senza segnature, torna al gol siglando la rete che decide il derby con l'Hellas Verona. Il 23 luglio 2014 si svincola dal club veneto.\nChieri.\nIl 3 ottobre 2014 viene ingaggiato dal Chieri, militante in Serie D, In due anni mette insieme in tutto 55 presenze e 6 gol e il 3 giugno 2016 annuncia il ritiro dal calcio giocato.\nNazionale.\nFranco Semioli \u00e8 stato convocato 35 volte nelle varie selezioni delle nazionali italiane scendendo in campo 27 volte segnando in totale 10 gol.\nL'esordio in Nazionale arriva a 26 anni, il 16 agosto 2006 durante Italia-Croazia (0-2), prima partita del CT Roberto Donadoni.\nAllenatore.\nUna volta ritiratosi diventa subito il vice allenatore e il tecnico della squadra Juniores del Chieri.\nIl 13 giugno 2017 inizia a Coverciano il corso da allenatore professionista categoria UEFA A che abilita ad allenare formazioni giovanili e squadre fino alla Lega Pro e consente anche di fare l'allenatore in seconda in Serie A e B. Il 7 settembre seguente supera con esito positivo l'esame di fine corso.\nDopo il biennio al Chieri per la stagione 18-19 \u00e8 chiamato a guidare la formazione Under 17 della Football Club Pro Vercelli 1892.\nPer la stagione 19-20 fa ritorno dopo un passato da calciatore al Torino Calcio in veste di allenatore della formazione Under 17, la stagione successiva segue la formazione Under 18.\nStatistiche.\nPresenze e reti nei club.\n\"Statistiche aggiornate al 10 maggio 2015.\""}
{"id": "467681", "revid": "1005847", "url": "https://it.wikipedia.org/wiki?curid=467681", "title": "Deputati dell'Assemblea Costituente", "text": ""}
{"id": "467687", "revid": "171091", "url": "https://it.wikipedia.org/wiki?curid=467687", "title": "Segnaletica bilingue", "text": "La segnaletica bilingue (o, per estensione, multilingue) \u00e8 costituita dalla rappresentazione in un pannello segnaletico di iscrizioni in pi\u00f9 di una lingua. L'utilizzo della stessa \u00e8 di norma riservato a situazioni locali nelle quali vige il bilinguismo amministrativo (regioni bilingui o di confine) o vi \u00e8 un notevole flusso turistico o commerciale (aeroporti, stazioni, porti, punti di frontiera, citt\u00e0 turistiche, itinerari internazionali, sedi di autorit\u00e0 internazionali). In senso estensivo include, nelle regioni le cui lingue sono trascritte in alfabeti diversi da quello latino, la traslitterazione dei toponimi e l'eventuale traduzione dei testi complementari (solitamente in lingua inglese o francese). La tendenza generale \u00e8 comunque quella di sostituire le informazioni che dovrebbero essere fornite in pi\u00f9 lingue (a scapito della leggibilit\u00e0 della segnaletica stessa) con simboli e pittogrammi internazionalmente standardizzati rappresentativi del contenuto dell'informazione. L'impiego della segnaletica bilingue \u00e8 forse il principale strumento simbolico di percezione e istituzionalizzazione della realt\u00e0 bilingue di un territorio.\nEvoluzione della segnaletica bilingue.\nL'utilizzo della segnaletica bilingue ha avuto nel corso degli ultimi anni una notevole espansione, in particolare nel mondo occidentale e democratico, dove si \u00e8 accompagnato da un lato all'internazionalizzazione dei movimenti delle persone e dall'altra parte alla conquista di maggiori forme di tutela da parte di minoranze etniche e linguistiche, nonch\u00e9 alla consapevolezza della non corrispondenza tra i confini amministrativi degli Stati e le divisioni etnico-linguistiche.\nI primi casi di segnaletica bilingue si riferiscono a situazioni assolutamente centrali e primarie come quella di Bruxelles nel Belgio, dove con l'inizio del secolo, il superamento del modello ottocentesco dello Stato/Nazione culturalmente unitario a seguito della rivendicazione di maggiori tutele linguistiche per la lingua fiamminga/olandese (peraltro maggioritaria nel paese nonostante il maggior prestigio del francese) ha portato a un lungo processo di parificazione tra l'uso delle due lingue. Il secondo esempio \u00e8 stato quello del Tirolo meridionale germanofono (Alto Adige) che, annesso all'Italia con la prima guerra mondiale e successivamente oggetto di politiche di assimilazione (l'italianizzazione dei toponimi da parte di Tolomei), in forza del rispetto dei trattati internazionali ha dovuto applicare misure di tutela e parificazione tra le due lingue. Si noti che in entrambi i casi si tratta comunque di territori strategici confinanti con ambiti di lingue riconosciute e pienamente ufficiali in altri paesi, la cui alternativa alle iniziative di tutela poteva essere costituita dall'annessione all'altro Stato o dal ricongiungimento con quella che era la loro nazione, come nel caso dell'Alto Adige. In casi simili abbiamo avuto l'invasione tedesca delle regioni sudete in Cecoslovacchia e i ripetuti tentativi di ripresa dell'Alsazia, che per\u00f2 alla fine, restando francese, ha subito un inevitabile processo di francesizzazione. Diverso \u00e8 il caso dell'Irlanda, che nonostante un forte processo di assimilazione da parte del Regno Unito riusc\u00ec a raggiungere l'indipendenza e ora protegge il gaelico irlandese come seconda lingua ufficiale dello stato, nonostante il numero molto esiguo dei parlanti.\nIl primo esempio di rivendicazione di una lingua il cui ambito di diffusione si trova quasi completamente all'interno di un unico stato pu\u00f2 essere fatto risalire all'esperienza del rinascimento della lingua catalana in Spagna precedentemente al periodo franchista, virtuosamente ripresa alla caduta dello stesso fino a determinare uno dei pi\u00f9 evoluti casi di tutela linguistica in Europa, esempio imitato dalla maggior parte delle regioni autonome europee e divenuto spunto per numerose leggi di tutela e nonch\u00e9 per il Trattato del Consiglio d'Europa per la tutela delle lingue minoritarie.\nL'impiego della segnaletica bilingue \u00e8 spesso indicativo del livello di tutela e di effettivo plurilinguismo di un territorio, o talvolta della fase di evoluzione delle rivendicazioni di tutela:\nSono inoltre presenti casi in cui si registra un comportamento differenziato tra le varie autorit\u00e0 proprietarie delle strade, in cui solitamente la rete locale e urbana registra una forma pi\u00f9 avanzata di bilinguismo (anche se spesso con risultati poco uniformi e standardizzati, talvolta ai limiti della conformit\u00e0 normativa) mentre la rete nazionale riflette maggiori difficolt\u00e0 all'applicazione dello stesso (ma quando presente lo applica in forma maggiormente standardizzata e conforme).\nProblematiche legate all'impiego della segnaletica bilingue.\nL'impiego della segnaletica bilingue (o multilingue) in un territorio richiede comunque un notevole sforzo organizzativo e di coordinamento da parte delle autorit\u00e0 locali e presenta sia vantaggi che inconvenienti.\nTra i vantaggi usualmente rilevati:\nTra i maggiori inconvenienti che la segnaletica bilingue usualmente comporta:\nUno studio realizzato nel 2000 dall\"'Institute for Transport Studies\" dell'Universit\u00e0 di Leeds su incarico dell'Assemblea del Galles e finalizzato a comprendere se la segnaletica bilingue possa creare problemi alla sicurezza stradale della guida (in relazione all'aumento della quantit\u00e0 di testo) ha in ogni caso dimostrato che in presenza di una corretta impostazione grafica non vi \u00e8 alcuna significativa differenza nel tempo impiegato dai guidatori per assumere le informazioni in un pannello bilingue.\nSegnaletica stradale bilingue in Europa.\nL'unico, seppur indiretto riferimento alla segnaletica e toponomastica bilingue contenuto nella \"Carta europea delle lingue regionali e Minoritarie\" del Consiglio d'Europa del 5 novembre 1992 \u00e8 costituito dall'articolo 10 (\"Autorit\u00e0 amministrative e servizi pubblici\"), paragrafo 2 lettera g) che prevede che nelle \"autorit\u00e0 locali e regionali sui cui territori risiede un numero di parlanti delle lingue regionali o minoritarie (...) le Parti si impegnano a permettere e/o promuovere: (...) l'uso o l'adozione, se del caso congiuntamente con l'adozione della denominazione nella/e lingua/e ufficiale/i, di forme tradizionali e corrette di toponomastica nelle lingue regionali o minoritarie\".\nAlbania.\nIn Albania \u00e8 presente una segnaletica stradale di indicazione bilingue, in albanese e greco, nella zona di Argirocastro (\"Gjirokastra/\u0391\u03c1\u03b3\u03c5\u03c1\u03cc\u03ba\u03b1\u03c3\u03c4\u03c1\u03bf\"), dove \u00e8 storicamente presente una minoranza ellenica. Nel 2008 il sindaco del comune di Himara (\"\u03a7\u03b5\u03b9\u03bc\u03ac\u03c1\u03c1\u03b1\"), a sud di Valona dove alcuni albanesi sono bilingui, dopo aver sostituito l'indicazione stradale albanese con quella greca, \u00e8 stato processato per violazione del Codice della Strada e danneggiamento dell'interesse dello Stato.\nAustria.\nIn Austria la legge sulla tutela delle minoranze prevede la segnaletica bilingue nelle localit\u00e0 in cui una minoranza linguistica costituisca almeno il 10% della popolazione.\n\u00c8 bilingue la regione di Klagenfurt (Carinzia), originariamente di lingua slovena in particolare nelle campagne, dove i toponimi tedeschi e sloveni hanno lo stesso status legale ma la segnaletica bilingue tedesco/sloveno si limita alle indicazioni di localizzazione (inizio e fine centro abitato, toponimi geografici) e ha provocato accese discussioni tra le autorit\u00e0 locali e le proteste dei movimenti politici nazionalisti (incluso il governo regionale della Carinzia guidato da J\u00f6rg Haider che si era all'epoca opposto al provvedimento), conclusesi con una sentenza dell'Alta Corte che ha dichiarato incostituzionale la mancanza della denominazione slovena ed ha ripristinato la segnaletica bilingue (anche se in base ad un recente sondaggio la maggior parte della popolazione della regione si oppone alla segnaletica bilingue).\nIntorno al 2006, in alcune localit\u00e0 della Carinzia (ad es. a \"Schwabegg/\u017dvabek\"), su simbolica iniziativa dell'allora governatore Haider - interpretando un'ulteriore sentenza dell'Alta Corte del 2001, che riteneva legalmente \"accettabile\" ed economico l'utilizzo di un pannello complementare in alternativa all'impiego di un unico cartello totalmente bilingue - erano state rimosse le targhe bilingui gi\u00e0 installate (con il testo in caratteri delle stesse dimensioni) ed erano state sostituite da una pi\u00f9 grande targa monolingue in tedesco sovrastante una molto pi\u00f9 piccola con la denominazione in sloveno (in carattere minore). Attualmente per\u00f2, gi\u00e0 a partire dal 2012, la Carinzia si \u00e8 dotata di cartelli bilingui in tutte le localit\u00e0 dove \u00e8 presente una minoranza slovena, sia come inizio e fine di centro abitato, sia per le indicazioni di vie secondarie.\nPresenta segnaletiche bilingui anche parte della regione del Burgenland nei pressi di Eisenstadt al confine con l'Ungheria: alcune localit\u00e0 (come \"Spitzzicken/Hrvatski Cikljin\") in tedesco e croato e altre (come \"Oberwart/Fels\u0151\u0151r\") in tedesco e ungherese. Nel Burgenland non si sono rilevate accese discussioni politiche sulla segnaletica bilingue come in Carinzia, ci\u00f2 nonostante nello spazio temporale di un anno, tra il 2014 e il 2015, si \u00e8 verificato il caso in cui un cartello bilingue sia stato rimosso ben quattro volte, a Unterwart/Als\u00f3\u00f6r, motivando cos\u00ec l'intervento della polizia.\nNel corso del carnevale 2006 nella citt\u00e0 di Dornbirn nel Vorarlberg alcuni ignoti in vena di scherzi e in polemica con lo Stato austriaco hanno apposto una pellicola adesiva su tutti i cartelli di inizio centro abitato riportante la doppia indicazione \"Dornbirn/Dorobiro\" (nel dialetto locale tedesco alemanno) con un risultato sorprendentemente professionale e attendibile. La polizia locale ha successivamente rimosso la pellicola ripristinando la forma ufficiale monolingue dei cartelli.\nBelgio.\nIn Belgio \u00e8 bilingue francese/olandese la regione di Bruxelles, dove tutta la segnaletica locale compare nella doppia forma linguistica (con stesso carattere e dimensione). Le regioni delle Fiandre e della Vallonia sono invece rispettivamente di lingua olandese e francese, in cui \u00e8 redatta la relativa segnaletica monolingue. Nel Cantone Orientale (o \"Comunit\u00e0 Germanofona\") lungo una fascia al confine con Germania e Lussemburgo nei pressi di Eupen) \u00e8 invece ufficiale la lingua tedesca e tutta la segnaletica \u00e8 redatta in lingua tedesca e francese.\nBielorussia e Ucraina.\nIn Bielorussia la segnaletica stradale \u00e8 interamente in bielorusso e russo, esclusivamente in grafia cirillica, ad eccezione di qualche zona di confine.\nIn Ucraina la segnaletica stradale \u00e8 interamente in ucraino, esclusivamente in grafia cirillica, anche nelle grandi citt\u00e0. Fanno eccezione la zona dell'aeroporto di Kiev, alcune zone di confine e i luoghi di grande rilevanza turistica.\nBulgaria, Macedonia del Nord, Serbia, Kosovo e Montenegro.\nIn Serbia sono ufficiali entrambi gli alfabeti e tutti i cartelli stradali di direzione riportano sempre la doppia grafia, mentre altri cartelli, come quelli dei nomi delle strade, generalmente solo quella cirillica.\nNella provincia a minoranza ungherese della Voivodina la segnaletica \"trilingue\" in serbo in grafia cirillica, serbo in grafia latina e ungherese, gi\u00e0 autorizzata nel 2003 (\u041e\u0441\u0442\u043e\u0458\u0438\u045b\u0435\u0432\u043e\"/Ostoji\u0107evo/Tiszaszentmikl\u00f3s\"), a seguito di numerosi atti vandalici \u00e8 stata progressivamente rimossa nel 2004 e sostituita con una segnaletica monolingue in serbo (in grafia cirillica). In seguito, con la separazione di Montenegro e Serbia, \u00e8 stata ristabilita la segnaletica multilingue.\nNel Kosovo in base alla norma \"Standards for Kosovo\" del 2004 la denominazione delle istituzioni e dei toponimi nella segnaletica stradale deve essere normalmente riportata nella doppia forma in albanese e serbo in grafia latina come a \"Prishtin\u00eb/Pri\u0161tina\" e \"Preshev\u00eb/Pre\u0161evo\" (sotto l'amministrazione jugoslava erano in serbo, in grafia cirillica, e in albanese), con l'aggiunta (trilingue) della denominazione delle localit\u00e0 anche in turco o bosniaco (se differente) in alcune aree con significativa presenza di comunit\u00e0 turche o bosniache.\nIn numerosi comuni \u00e8 stata tuttavia rilevata la volont\u00e0 a mantenere la sola denominazione in albanese, impiegando cartelli apparentemente bilingui come a \"Rahovec/Rahoveci\" che riporta la doppia versione in albanese (ufficiale) e dialetto albanese (privo di qualsiasi ufficialit\u00e0), ma omette \"Orahovac\" in serbo (ufficiale), a \"Skenderaj/Skenderai\" (per \"Skenderaj/Srbica\"), a \"Ferizaj/Ferizai\" (per \"Ferizaj/Urosevac\") e a \"Stan Terg/Stan T\u00ebrg\" (per \"Stan Terg/Stari Terg\"). Altri comuni hanno invece cambiato denominazione assumendo un nuovo toponimo esclusivamente albanese come a \"Dardane\" per \"Kamenice/Kosovska Kamenica\".\nSimilmente, nelle aree a maggioranza serba alcuni cartelli bilingui sono stati sostituiti da cartelli scritti esclusivamente in serbo in grafia cirillica, successivamente ripristinati.\nNel Montenegro la cartellonistica \u00e8 interamente in lingua montenegrina a caratteri latini. Nei centri abitati verso il confine albanese nei pressi di Dulcigno (\"Ulcinj/Ulqini\"), sono presenti, pur senza alcun valore di ufficialit\u00e0, indicazioni di nomi di via in serbo (in grafia latina) e albanese (ad es. \"ulica Majka Tereza/rruga N\u00ebne Terez\u00eb\").\nIn Macedonia del Nord la cartellonistica di direzione \u00e8 interamente traslitterata in caratteri latini. Nella regione di confine di Tetovo viene impiegata segnaletica di direzione in macedone (cirillico) e albanese (\u0422\u0435\u0442\u043e\u0432\u043e\"/Tetov\u00eb\").\nIn Bulgaria la segnaletica anche sugli itinerari principali utilizzava prevalentemente il solo bulgaro in caratteri cirillici (es. \u0421\u043e\u0444\u0438\u044f), mentre erano presenti cartelli dove veniva riportata anche la forma traslitterata in caratteri latini solo in prossimit\u00e0 dei punti di confine (es. \u0420\u0435\u0437\u043e\u0432\u043e\"/Rezovo\"). Con l'ingresso della Bulgaria nell'Unione europea la segnaletica viene traslitterata anche in caratteri latini (es. \u0421\u043e\u0444\u0438\u044f/\"Sofija\").\nCipro.\nA Cipro, come in Grecia, la segnaletica riporta sulla segnaletica di indicazione la doppia trascrizione in lingua greca e in caratteri latini. Nei comuni in cui \u00e8 presente una significativa minoranza turca \u00e8 inoltre presente, se differisce dalla traslitterazione latina, anche la denominazione in lingua turca (ad es. \"\u03a0\u03cd\u03bb\u03b1/Pyla/Pile\"). Nella Repubblica Turca di Cipro Nord \u00e8 stata inserita una segnaletica stradale che riporta di solito esclusivamente la neo-denominazione in turco.\nCroazia.\nIn Croazia sono ufficialmente bilingui diversi comuni, soprattutto costieri o dell'immediato entroterra, della Regione Istriana (tra cui Pola, Parenzo, Rovigno e Umago), nei quali la segnaletica di localizzazione, direzione (limitatamente ai toponimi bilingui) e nome via \u00e8 di norma riportata generalmente bilingue croato/italiano.\nLa mancanza di una normativa comune di riferimento (sono i singoli comuni a decidere se adottare o meno il bilinguismo) si avverte nella forte disomogeneit\u00e0 della cartellonistica, a volte anche all'interno dello stesso comune, con risultati estetici e pratici non sempre soddisfacenti.\nCome nel caso della Slovenia, anche per i comuni bilingui dell'Istria croata le indicazioni in italiano sono pi\u00f9 oscurate o a volte incomplete. Inoltre la cartellonistica di direzione \u00e8 esclusivamente in croato (salvo alcune eccezioni), anche laddove diriga verso comuni o citt\u00e0 con storica denominazione in italiano. Al di fuori dei comuni a statuto bilingue la cartellonistica \u00e8 esclusivamente in croato, anche nel caso si tratti di cartellonistica di direzione verso comuni ufficialmente bilingui (ad es.: Rovigno viene indicata semplicemente come \"Rovinj\", e non come \"Rovinj/Rovigno\"). Diversi microtoponimi e informazioni complementari sono inoltre riportati solo in croato, soprattutto nell'entroterra. A Fiume e in Dalmazia la segnaletica \u00e8 esclusivamente in croato, nonostante la presenza di minoranze italofone.\nDanimarca.\nIn Danimarca \u00e8 presente una consistente minoranza di lingua tedesca nell'ex distretto di confine dello Jutland meridionale (S\u00f8nderjylland/Nordschleswig) oggi compreso nella nuova regione del Syddanmark, in consolidato rapporto di reciprocit\u00e0 nella tutela linguistica con la confinante minoranza danese del \"S\u00fcdschleswig/Sydslesvig\" nella regione dello Schleswig-Holstein in Germania. A fronte della proposta avanzata dalla minoranza di lingua tedesca di installazione della segnaletica bilingue in quattro comuni con minoranze storiche tedesche (\"Aabenraa/Apenrade\", \"Haderslev/Hadersleben\", \"S\u00f8nderborg/Sonderburg\" e \"T\u00f8nder/Tondern)\", le autorit\u00e0 politiche locali e i media hanno tuttavia categoricamente escluso ogni forma di bilinguismo nella segnaletica.\nFinlandia.\nLa Finlandia, dove circa il 6% della popolazione \u00e8 di madrelingua svedese, possiede una delle legislazioni europee pi\u00f9 evoluta in materia linguistica. I comuni finlandesi possono essere ufficialmente di lingua finlandese, svedese o bilingue. I casi possono essere riassunti nel seguente modo:\nNei comuni classificati bilingui finlandese/svedese, principalmente nella regione dell'Ostrobotnia e lungo la costa sud-occidentale del paese che include la capitale Helsinki, la toponomastica ufficiale \u00e8 riportata in doppia forma e tutta la segnaletica \u00e8 bilingue (inclusa la rete autostradale) finlandese/svedese. La lingua maggioritaria decide l'ordine in cui i segnali vengono posizionati (una maggioranza linguistica finlandese implica che l'indicazione pi\u00f9 in alto sia finlandese e viceversa).\nNell'arcipelago delle isole \u00c5land e nei comuni finlandesi continentali di Korsn\u00e4s, N\u00e4rpes e Larsmo, lo svedese \u00e8 l'unica lingua ufficiale e come tale unico ad essere riportato sulla segnaletica.\nNel nord della nazione, in Lapponia, le indicazioni di localizzazione di alcuni paesi sono riportate sia in lingua finlandese che in uno degli idiomi sami parlati nella zona, come anche le indicazioni di confine di Stato.\nFrancia.\nLa segnaletica bilingue viene utilizzata nelle Regioni bilingui, ma limitatamente alle indicazioni toponomastiche di localizzazione e direzione, con esclusione per i testi complementari dei segnali rigorosamente in francese. Il testo nella seconda lingua viene normalmente scritto con un carattere della medesima dimensione e tipologia ma obliquo che ne rende pi\u00f9 agevole la distinzione tra le due lingue e rende la segnaletica pi\u00f9 chiara. L'unica eccezione \u00e8 costituita dalle comunit\u00e0 di Tenda e Briga Marittima (italiane fino al 1947), situate nella Val Roia in Provenza-Alpi-Costa Azzurra, dove pur essendoci una popolazione anziana che parla anche italiano e un dialetto ligure, non \u00e8 collocata alcuna segnaletica bilingue.\nBretagna.\nIn Bretagna la segnaletica di localizzazione e direzione \u00e8 spesso bilingue francese/bretone, particolarmente nei dipartimenti della Bretagna occidentale dove la lingua bretone \u00e8 rimasta viva. I dipartimenti di Finist\u00e8re, C\u00f4tes-d'Armor e Morbihan hanno generalizzato l'impiego della segnaletica bilingue nelle strade dipartimentali e locali cos\u00ec come sono esemplificative le municipalit\u00e0 di Guingamp, Lorient, Pluguffan, Quimper, Sp\u00e9zet ma anche in parte Brest. All'ingresso di diversi centri abitati \u00e8 riportata la doppia forma in due cartelli sovrapposti (ad es. \"Rennes/Roazhon\", pur situata al di fuori dell'attuale dominio linguistico bretone, \"Quimper/Kemper\"), talvolta anche con alcuni errori di trascrizione, cos\u00ec come sono riportati bilingui sulle strade dipartimentali e locali i confini di dipartimento (\"D\u00e9partement du Finist\u00e8re/Departamant Penn-ar-Bed\"), i cartelli di preavviso e indicazione, le indicazioni geografiche (fiumi etc.), con eccezione per le indicazioni complementari. Come in altre regioni francesi viene normalmente utilizzata per il bretone la forma a caratteri obliqui, nonostante la raccomandazione dell'\"Office de la Langue Bretonne\" di impiegare lo stesso tipo di carattere tipografico per le due lingue. In diversi casi nei comuni minori il toponimo francese ricalca comunque quello bretone. Sono in ogni caso diffusamente presenti anche cartelli con indicazioni esclusivamente in francese (spesso corretti con la vernice), in particolare sulle strade nazionali (statali), dove tra l'altro i rari toponimi bretoni compaiono secondo regole di trascrizione superate.\nAlsazia.\nIn Alsazia, dove la popolazione parla un dialetto di tipo tedesco, i toponimi dei centri minori sono normalmente di origine tedesca (con qualche adattamento ortografico francesizzante). \u00c8 tuttavia ufficiale la sola lingua francese, in cui sono redatti tutti i cartelli stradali. Nel centro storico di Strasburgo alcune denominazioni di via sono riportate nella doppia forma francese e tedesca, delle quali per\u00f2 solo la prima ha valore ufficiale.\nOccitania.\nIn alcuni comuni dell'Occitania sono riportate nella doppia forma in francese e nella variante locale della lingua occitana nei centri storici le denominazioni di via, talvolta anche in riferimento al precedente nome. In occitania non \u00e8 comunque consentito l'uso della forma bilingue nella segnaletica di localizzazione. Ad esempio a Nizza sono riportate in francese e in nizzardo le indicazioni di inizio/fine centro abitato (\"Nice/Nissa\") e la denominazione delle vie del centro storico (\"rue Sainte Marie\"/\"Carrera Santa Maria\", \"Quai des \u00c9tats-Unis\"/\"Riba dou Miejou\"). La toponomastica ufficiale \u00e8 comunque esclusivamente quella francese e la segnaletica stradale di direzione presenta sempre e in generale la sola forma francese. Anche nel confinante Principato di Monaco nel solo centro storico (\"Rocca\") la denominazione delle vie \u00e8 riportata in francese (lingua ufficiale) e monegasco, dialetto della lingua ligure con influenze occitane oggi pressoch\u00e9 estinto (es. \"rue centrale/carruyu de mezu\"). Dal 2007 anche il cartello che segnala il confine tra Francia e Principato di Monaco riporta una doppia tabella (\"Principeaut\u00e9 de Monaco,Monte-Carlo/Principatu de M\u00f9negu, Munte-Carlu\").\nCorsica.\nIn Corsica, caso unico francese, la segnaletica di localizzazione e direzione \u00e8 su tutto il territorio regionale interamente bilingue francese/corso (anche se la quasi totalit\u00e0 dei toponimi ufficiali francesi \u00e8 riportata dalla versione italiana), incluse le strade nazionali (in quanto competenza della CTC, \"Collectivit\u00e9 Territoriale de Corse\", la Regione) e dipartimentali (competenza dei Consigli Generali dei due dipartimenti), con notevole grado di uniformit\u00e0: \"Ajaccio/Aiacciu\", \"Corte/Corti\", \"Porto-Vecchio/Porti-Vechju\", \"Sartene/Sart\u00e8\", \"Bonifacio/Bunifaziu\". Sulla viabilit\u00e0 locale alcuni comuni, particolarmente nelle zone interne, hanno adottato cartelli di direzione esclusivamente in corso mentre diversi vecchi cartelli riportanti la sola dicitura francese sono stati \"corretti\" con la vernice. I nomi delle vie e i cartelli di servizio sono invece esclusivamente in francese.\nRossiglione.\nIn Linguadoca-Rossiglione nel dipartimento dei Pirenei Orientali si possono trovare cartelli in francese/catalano.\nPirenei atlantici.\nIn Aquitania nel dipartimento dei Pirenei Atlantici, sulle strade locali (dipartimentali e comunali) si possono trovare cartelli in francese e basco, cos\u00ec come doppi cartelli di inizio localit\u00e0 (ad es. a \"Ascain/Azkaine\").\nDipartimenti d'Oltre Mare.\nI cartelli di indicazione nei Dipartimenti d'oltremare (DOM) sono solitamente in francese e nella lingua cr\u00e9ola locale.\nGermania.\nIn Germania sono parzialmente bilingui le regioni di lingua sorabo-lusaziana intorno a Cottbus, i comuni frisoni del Saterland e delle Isole Frisoni orientali e la fascia di confine con la Danimarca.\nNella fascia di confine con la Polonia intorno alla citt\u00e0 di Cottbus, di lingua e cultura soraba-lusaziana viene impiegata la segnaletica bilingue (limitatamente alla segnaletica di localizzazione).\nNella zona di lingua frisone orientale viene utilizzata la segnaletica bilingue nel Saterland (per la sola localizzazione a inizio/fine centro abitato), impiegando normalmente caratteri di minori dimensioni rispetto alla denominazione ufficiale in tedesco.\nNuove disposizioni del 2007 del Ministero delle Infrastrutture tedesco riguardano invece la promozione della segnaletica bilingue nella regione settentrionale dello Schleswig-Holstein, dove - oltre a minoranze frisoni (in cui la segnaletica bilingue \u00e8 gi\u00e0 presente come a \"Nieb\u00fcll/Naibel\") - vivono popolazioni autoctone danesi e parlanti il basso-tedesco (riconosciuto come lingua regionale), oggetto di tutela ma dove fino a questo momento non erano presenti segnaletiche bilingui. Mentre le popolazioni basso tedesche hanno accolto con favore tale provvedimento, cautela \u00e8 stata espressa dalla numerosa comunit\u00e0 danese del \"S\u00fcdschleswig/Sydslesvig\" in quanto il provvedimento verrebbe ad intaccare il tradizionale e consolidato rapporto di reciprocit\u00e0 di tutela linguistica con la confinante minoranza tedesca nell'ex distretto danese dello Jutland meridionale (\"S\u00f8nderjylland/Nordschleswig\") nella regione del Syddanmark dove le autorit\u00e0 e i media hanno categoricamente escluso ogni forma di bilinguismo nella segnaletica. La minoranza di lingua danese dello Schleswig ha in ogni caso chiesto con l'appoggio delle autorit\u00e0 locali l'installazione di targhe bilingui di centro abitato nella citt\u00e0 di confine di \"Flensburg/Flensborg\".\nGran Bretagna.\nIn Gran Bretagna la segnaletica bilingue viene utilizzata nel Galles e nella parte nord-occidentale della Scozia. Segnaletica bilingue inglese/francese e miglia/km (la Gran Bretagna utilizza ancora il sistema di misurazione imperiale sulla segnaletica stradale, pur essendo ormai ufficiale il sistema metrico) viene inoltre utilizzata a Dover nel tratto terminale degli itinerari principali che conducono a e dalla Francia (porto, Eurotunnel).\nGalles.\nNel Galles viene utilizzata la segnaletica bilingue inglese/gallese sull'intero territorio regionale per quanto concerne la segnaletica di localizzazione e direzione e talvolta anche sulla segnaletica orizzontale (es. \"SLOW/ARAF\"). Le diciture utilizzano normalmente lo stesso tipo di carattere impiegato per la parte inglese senza distinzione di dimensione o colore. Diverse indicazioni locali (nomi via etc.) sono tuttavia riportate solo in inglese. Sulla rete stradale la priorit\u00e0 per la lingua inglese o gallese dipende dalla lingua prescelta dall'ente proprietario della strada. Normalmente nel sud del Galles le indicazioni sono riportate principalmente secondo la successione inglese/gallese mentre nel nord seguono l'ordine gallese/inglese. In diversi comuni del nord \u00e8 inoltre ufficiale la sola denominazione delle vie in gallese.\nScozia.\nNella Scozia da alcuni anni viene utilizzata nelle Isole Ebridi (\"The Western Isles/Na h-Eileanan Siar\") - dove ha ufficialmente sostituito l'inglese nella toponomastica ai sensi del Gaelic Names Scotland Act del 1997 - e nella fascia nord occidentale della regione (Scottish Highlands), dove \u00e8 ancora vitale la lingua gaelica. Le indicazioni sono riportate al di sopra in gaelico scozzese (in colore verde scuro) e al di sotto in inglese, con lo stesso carattere e dimensione.\nGrecia.\nLa Grecia ancora non riconosce le zone con presenza di minoranze etno-linguistiche e non permette la segnaletica bilingue. Poich\u00e9 la lingua greca utilizza un proprio alfabeto non latino, riporta abitualmente sulla propria segnaletica la trascrizione in caratteri latini o in lingua inglese (nello stesso cartello sotto la dicitura greca o in un altro pannello successivo). Al fine di agevolare la distinzione su fondo scuro (ad esempio blu) i testi in carattere greco hanno normalmente colore giallo e quelli in carattere latino colore bianco. Su fondo chiaro (ad esempio bianco) hanno entrambi colore nero. Diverse informazioni complementari e minori non sono trascritte in alfabeto latino cos\u00ec come la traslitterazione latina \u00e8 maggiormente rara nelle zone rurali.\nNon sono ufficialmente riconosciute le minoranze linguistiche presenti (albanesi, arumeni, bulgari e slavi), le cui denominazioni non sono presenti nella segnaletica.\nIrlanda.\nIn Irlanda \u00e8 ufficiale il bilinguismo inglese/gaelico irlandese sull'intero territorio nazionale, anche se la lingua locale \u00e8 estesamente utilizzata dalla popolazione esclusivamente in una zona limitata nella costa occidentale dell'isola (ufficialmente definita \"Gaeltacht\"). La segnaletica di indicazione \u00e8 in ogni caso bilingue e segue lo schema di quella britannica (mentre i cartelli di pericolo sono di tipo americano, romboidali e di colore giallo).\nPer facilitare la distinzione le indicazioni vengono scritte prima (sopra) in gaelico con carattere inclinato (e lettere minuscole) e al di sotto in inglese (con lettere maiuscole). Nei cartelli di vecchio tipo l'ordine era sempre gaelico/inglese ma il testo gaelico era scritto in caratteri celtici maiuscoli.\nNella zona Gaeltacht, dove i segnali sono gi\u00e0 esclusivamente in lingua gaelica, dal 2005 \u00e8 in corso un processo per rendere ufficiali i soli toponimi gaelici e convertire gradatamente l'attuale segnaletica bilingue al solo testo gaelico (ad es. il testo \"G\u00e9ill Sl\u00ed\" sul cartello di dare precedenza).\nItalia.\nIn Italia, in base l'art. 125 del Regolamento di Attuazione del codice della strada (DPR n. 495 del 16 dicembre 1992) \u00e8 prevista la possibilit\u00e0 di realizzare la segnaletica in pi\u00f9 lingue nelle zone ufficialmente bilingui ma al fine di garantirne la leggibilit\u00e0, precisa che \"nessun segnale pu\u00f2 contenere iscrizioni in pi\u00f9 di due lingue\". Per i cartelli di direzione devono essere utilizzati i segnali appositamente previsti con iscrizione su pi\u00f9 righe. Con Legge n. 214 del 1\u00ba agosto 2003 \u00e8 stato integrato il codice della strada (DLgs n. 285 del 30 aprile 1992) all'art. 37 comma 2-bis con l'introduzione della facolt\u00e0 per gli enti locali di utilizzare \"nei segnali di localizzazione territoriale del confine del comune lingue regionali o idiomi locali presenti nella zona di riferimento, in aggiunta alla denominazione in lingua italiana\".\nLa Legge n. 482 del 15 dicembre 1999 (\"Norme in materia di tutela delle minoranze linguistiche storiche\"), che prevede misure di tutela e valorizzazione della \"cultura delle popolazioni albanesi, catalane, germaniche, greche, slovene e croate e di quelle parlanti il francese, il franco-provenzale, il friulano, il ladino, l'occitano e il sardo\" prevede all'art. 10 che \"... in aggiunta ai toponimi ufficiali, i consigli comunali possono deliberare l'adozione di toponimi conformi alle tradizioni e agli usi locali\".\nIl relativo Regolamento attuativo DPR n. 345 del 2 maggio 2001 (\"Regolamento di attuazione della legge 15 dicembre 1999, n. 482, recante norme di tutela delle minoranze linguistiche storiche\") prevede in relazione agli ambiti territoriali delle minoranze linguistiche storiche la possibilit\u00e0 dell'utilizzo di indicazioni scritte bilingui negli uffici pubblici (\"...con pari dignit\u00e0 grafica\") e ne disciplina la segnaletica stradale (\"nel caso siano previsti segnali indicatori di localit\u00e0 anche nella lingua ammessa a tutela, si applicano le normative del codice della strada, con pari dignit\u00e0 grafica delle due lingue\").\nAlto Adige.\nIn Alto Adige (provincia autonoma di Bolzano), in cui vige il bilinguismo perfetto, la segnaletica \u00e8 totalmente bilingue italiano/tedesco. Lo statuto speciale della regione (approvato con legge costituzionale) prevede tra l'altro all'art. 8 comma 2 \"(...) l'obbligo della bilinguit\u00e0 nel territorio della provincia di Bolzano\" e che tra le due indicazioni non vi siano differenziazioni di importanza (siano tra l'altro scritte con lo stesso tipo di carattere e la medesima dimensione). Viene riportata la duplice versione ufficiale sia dei toponimi nei cartelli di indicazione e localizzazione che di tutti gli altri testi complementari ai segnali stradali.\nNormalmente viene utilizzato l'ordine italiano/tedesco nelle autostrade e nella citt\u00e0 di Bolzano (a maggioranza di lingua italiana), mentre nel restante territorio (a maggioranza di lingua tedesca) la segnaletica segue normalmente l'ordine inverso tedesco/italiano, incluse le strade statali oggi tutte gestite dall'amministrazione provinciale (l'ordine era italiano/tedesco sotto la precedente gestione ANAS). Vengono fornite informazioni non ridondanti e fatto ampio uso di pittogrammi mentre la segnaletica \u00e8 in generale particolarmente curata, chiara e omogeneizzata secondo regole conformi al codice della strada e alle convenzioni internazionali.\nPurtroppo la strisciante tensione etnica fa s\u00ec che vandali nazionalisti di entrambi i gruppi etnici cancellino a volte le scritte nella lingua non gradita, in relazione anche alla richiesta da parte della maggioranza degli appartenenti al gruppo linguistico tedesco di eliminare la toponomastica bilingue, imposta dal fascismo, in gran parte delle localit\u00e0 dell'Alto Adige.\nNei comuni di lingua ladina dell'Alto Adige la segnaletica \u00e8 trilingue ladino/tedesco/italiano (nonostante l'indicazione contenuta nel codice della strada) per le indicazioni toponomastiche, di localizzazione e direzione, mentre \u00e8 bilingue tedesco/italiano per i testi complementari, e ricalca schemi e tipologie utilizzate per quella bilingue del resto della provincia. L'indicazione delle vie e dei microtoponimi tende ad apparire invece esclusivamente in ladino. Da qualche tempo la provincia sta sperimentando l'uso delle tre lingue anche nei testi complementari e d'informazione, utilizzando in ciascuna valle la variante ladina locale (gardenese o badioto).\nNei comuni ladini della provincia di Trento la segnaletica \u00e8 di norma bilingue italiano/ladino, ma limitatamente alla toponomastica nei cartelli di localizzazione e a quelli di destinazione sulle sole strade locali. I testi complementari sono usualmente scritti solo in italiano. Per le strade statali e provinciali dal 2008 la Provincia ha in corso l'installazione di cartelli bilingui di delimitazione territoriale del comune (di colore marrone) e di inizio centro abitato (a fondo bianco) riportanti - oltre a quella in italiano - la denominazione ufficiale in lingua ladina (a Campitello di Fassa, Canazei, Mazzin, Moena, Pozza di Fassa, Soraga di Fassa e Vigo di Fassa), mochena (a Fierozzo, Pal\u00f9 del Fersina e Frassilongo) o cimbra (Luserna). Anche nel Veneto sono presenti nei comuni di Livinallongo del Col di Lana, Rocca Pietore ed Alleghe cartelli di delimitazione territoriale e inizio centro abitato in ladino ed italiano.\nFriuli-Venezia Giulia.\nNella regione autonoma Friuli-Venezia Giulia, in Friuli, l'uso del friulano \u00e8 riconosciuto dalla normativa nazionale (art. 10, legge 482/1999 e art. 9 D.P.R. 345/01) e regionale (legge regionale 15/96 e legge regionale 29/07) ed \u00e8 stato adottato, particolarmente nelle indicazioni di localizzazione dei singoli Comuni (circa il 40% del totale). La Regione autonoma, ai sensi dell'art. 3 dello Statuto speciale (parit\u00e0 tra tutti i gruppi linguistici e tutela delle minoranze linguistiche regionali) e delle proprie prerogative di cui al d. lgs. att. Stat. spec. 223/02 (concorso anche legislativo della Regione all'attuazione della normativa di tutela delle tre minoranze linguistiche regionali), nonch\u00e9 nell'esercizio delle proprie competenze legislative esclusive in materia di Enti Locali e concorrenti in materia di toponomastica, ha provveduto a dettare ulteriori disposizioni legislative regionali attuative di tali principi, sempre nella materia della toponomastica stradale, per tutte le tre minoranze linguistiche regionali: art. 1 co. 10 L.R. 13/00 per la lingua ladino-friulana; art. 1 L.R. 20/73 per la lingua slovena; art. 10 L.R. 20/09 per le minoranze germanofone. Sulla rete stradale della provincia di Udine \u00e8 inoltre in corso un progetto di sostituzione della segnaletica di direzione con indicazioni italiano/friulano. Anche la Provincia di Gorizia ha applicato sulla propria rete viaria la normativa vigente in materia di toponomastica stradale, mentre in provincia di Pordenone la situazione \u00e8 tuttora pi\u00f9 problematica. In provincia di Pordenone, nella fascia di confine con la provincia di Udine, diversi Comuni hanno comunque collocato cartelli di localizzazione (inizio/fine centro abitato) bilingui (ad es. \"Poffabro/Pofavri\" nel comune di Frisanco). I testi complementari sono comunque sempre solo in italiano.\nSempre in Friuli-Venezia Giulia, nelle province di Trieste e Gorizia, la segnaletica presente nei comuni e nelle frazioni bilingui del Carso riporta le doppie indicazioni italiano/sloveno in riconoscimento della minoranza ivi presente tutelata da accordi internazionali (ad es. \"Opicina/Op\u010dine\").\nIn alcune zone del goriziano i cartelli stradali sono trilingui (italiano/friulano/sloveno). La segnaletica di localizzazione bilingue italiano/sloveno (in genere nella variante locale) \u00e8 presente inoltre in provincia di Udine nella zona delle Valli del Natisone (la cosiddetta Slavia friulana) e nei comuni del comprensorio di San Pietro al Natisone, sulle strade locali.\nPiemonte.\nNelle vallate occitane del Piemonte, tutelate dalla legge nazionale (Legge 482/1999), diversi comuni hanno provveduto alla posa di cartelli di localizzazione in italiano e occitano provenzale: ad esempio a Caraglio (\"Caralh\", pronuncia \"Caraj\"), Valdieri (\"Vaudier\", pronuncia \"Vudier\") e anche a Roccaforte Mondov\u00ec, localit\u00e0 sulla cui appartenenza all'area occitana vi sono fondati dubbi da parte della stessa popolazione locale. Sul territorio piemontese di parlata occitana sono inoltre sporadicamente presenti anche cartelli di direzione bilingui.\nSardegna.\nAnche in Sardegna l'uso della lingua sarda \u00e8 ufficialmente riconosciuto dalla normativa nazionale (Legge 482/1999) e regionale (Legge Regionale n. 26 del 1997) ma, nella mancanza di una toponomastica standardizzata (per essendo numerosissimi i microtoponimi dei quali \u00e8 ufficiale la versione sarda) e di una regola di ortografia unitaria (solo di recente la Regione ha sperimentalmente adottato la Limba Sarda Comuna come lingua ufficiale per gli atti dell'amministrazione regionale) nessuna iniziativa \u00e8 stata assunta di concerto con l'ANAS e le Province proprietarie delle strade. A livello locale sono tuttavia numerosi i comuni che hanno adottato sulle strade locali cartelli di localizzazione e direzione bilingui italiano/sardo, ma con esiti molto vari. Ad Alghero, isola linguistica catalana, la toponomastica del centro storico \u00e8 riportata nella versione bilingue italiano/catalano algherese. A Tempio Pausania (\"Tempiu\") e Luogosanto (\"Locusantu\") i cartelli di inizio e fine centro abitato riportano in carattere minore il toponimo in gallurese. La Provincia di Nuoro ha invece provveduto a installare cartelli di inizio e fine centro abitato riportanti la denominazione esclusivamente in sardo (in aggiunta a quelli esistenti in lingua italiana su diverso supporto) in circa 30 comuni tra cui Siniscola (\"Thiniscole\"), Ottana (\"Otzana\"), Posada (\"Pasada\") e Loculi (\"Locula\"), in attuazione di un progetto finanziato ai sensi della Legge Regionale n. 26/97. Una simile soluzione \u00e8 stata adottata anche in alcuni paesi della provincia di Oristano. Ultimamente, numerosi altri paesi e citt\u00e0 hanno scelto di usare la cartellonistica bilingue, tra cui spicca Olbia, che addirittura la usa trilingue (Olbia/Terranoa/Tarranoa), in italiano, sardo e gallurese, e lo fa dando alle altre lingue pari risalto rispetto a quella italiana. Olbia non \u00e8 l'unico caso in Sardegna, anche a Pozzo di San Nicola, una frazione del comune di Stintino, \u00e8 usata la cartellonistica trilingue (Santu Nigola/Santu Nigora), questa volta in sardo e sassarese. Si sta insomma assistendo a un uso sempre maggiore della segnaletica in sardo. in un'altra lingua locale o anche in entrambe, a dispetto di ci\u00f2 che possa dire il codice stradale. C'\u00e8 inoltre da dire che la maggior parte delle strade secondarie o di campagna, cos\u00ec come altre toponimi, presentano una segnaletica esclusivamente in sardo, e che nella maggior parte dei paesi sardi il nome ufficiale \u00e8 gi\u00e0 quello sardo, non esistendone uno differente in italiano.\nValle d'Aosta.\nIn Valle d'Aosta dove vige il bilinguismo italiano/francese i toponimi dei centri abitati sono scritti sulla segnaletica di localizzazione e destinazione nella sola forma ufficiale francese (essendo stati aboliti i corrispondenti italiani dopo la Seconda guerra mondiale), con l'eccezione per il solo comune di Aosta (in francese \"Aoste\"). Sono inoltre bilingui alcune indicazioni geografiche come passi e trafori (\"Monte Bianco/Mont-Blanc\", \"Colle del Piccolo San Bernardo/Col du Petit-Saint-Bernard\", \"Traforo del Gran San Bernard/Tunnel du Grand-Saint-Bernard\").\nPur essendo per legge un biinguismo perfetto, la segnaletica non \u00e8 omogenea e varia dalla forma bilingue (soprattutto fuori Aosta), a quella esclusivamente in italiano o in francese. I nomi delle vie di Aosta sono bilingui, possono essere solo in italiano o solo in francese o bilingui negli altri comuni della regione. Sulla A5 la segnaletica \u00e8 invece perfettamente bilingue italiano/francese, compresa la segnaletica complementare e le insegne delle aree di servizio.\nNei comuni germanofoni di tradizione walser dell'alta valle del Lys (Gressoney-Saint-Jean e Gressoney-La-Trinit\u00e9), i toponimi (nomi delle vie, delle frazioni e dei torrenti) presentano la sola versione nel dialetto locale \"Titsch\" e hanno sostituito i vecchi toponimi in tedesco. La denominazione dei comuni compare tuttavia nella sola forma ufficiale in francese. Le destinazioni urbane sono invece spesso trilingue italiano/francese/tedesco (ad es. \"Municipio/Mairie/Gemeindehaus\" o \"Consiglio comunale/Conseil municipal/Gemeinderat\"). La segnaletica complementare \u00e8 solitamente in italiano (a volte bilingue italiano/francese). A Issime, dove la popolazione ha invece sempre parlato francese accanto al dialetto walser \"T\u00f6itschu\", a differenza che nei due Gressoney, i toponimi sono sempre presenti nella doppia versione francese/\"t\u00f6itschu\" (come per \"Riccourt\"/\"Rickurt\").\nAltre regioni.\nAi sensi del gi\u00e0 citato art. 37 comma 2-bis del Codice \u00e8 possibile, nei segnali di confine del comune a fondo marrone (e quindi non in quelli bianchi di delimitazione del centro abitato), utilizzare - in aggiunta alla denominazione ufficiale italiana - lingue regionali o idiomi locali. L'art. 131 del Regolamento del Codice della Strada vieta invece di \"aggiungere al nome della localit\u00e0 altre iscrizioni, n\u00e9 porre sotto il segnale altre scritte sia pure con pannello aggiuntivo\": tale regola, motivata dalla valenza prescrittiva dei cartelli di inizio e fine centro abitato (che impongono limiti di velocit\u00e0 e altre regolamentazioni alla guida) - viene tuttavia sistematicamente disattesa, non solo con l'aggiunta dei toponimi locali, ma anche per altre iscrizioni (dal \"Comune denuclearizzato\" o \"per la Pace\" al \"Controllo elettronico della velocit\u00e0\").\nNel Nord Italia (Piemonte, Lombardia, Veneto ed Emilia-Romagna) - e specialmente nei comuni amministrati dalla Lega Nord - diverse amministrazioni hanno interpretato in senso estensivo tali indicazioni aggiungendo ai soli cartelli di localit\u00e0 e localizzazione a fondo bianco (inizio/fine centro abitato) un pannello integrativo riportante la dicitura nella versione locale su sfondo marrone (come indicazione di tipo turistico, normata dall'art. 39 del Regolamento). Diversi esempi di questo tipo sono presenti a Varese (\"Var\u00e9s\"), Lecco (\"Lecch\"), Novara (\"Nu\u00e0ra\"), Trofarello (\"Trofarel\"), Tradate (\"Tradaa\"), Lonate Ceppino (\"Lonaa\"), Veniano (\"Veniaan\"), Busto Arsizio (\"B\u00fcsti Grandi\"), in Brianza a Cambiago (\"Cambiagh\"), Biassono (\"Bias\u00f2n\") e Barlassina (\"Barlas\u00ecna\"), nella Bergamasca a Bergamo (\"B\u00e8rghem\", successivamente rimosso al cambio della Giunta e poi nuovamente ripristinato), Capriate San Gervasio (\"Cavri\u00e0t San Gerv\u00e0s\"), Seriate (\"Seri\u00e0t\"), Albano Sant'Alessandro (\"Alb\u00e0\"), Trescore Balneario (\"Tresc\u00f9r\"), Costa Volpino (\"Costa Ulp\u00ec\"), Nembro (\"N\u00e8mber\"), Villongo (\"Il\u00f2nch\"), Albino (\"Alb\u00ec\"), nel Piacentino a Cadeo (\"La Cad\u00e9\") e Caorso (\"Caurs\"), nel Modenese a Camposanto (\"Camps\u00e8nt\") e a Sassuolo (\"Sas\u00f2l\") con risultati molto vari sia sotto il punto di vista dell'impaginazione grafica che dell'uniformit\u00e0 ortografica.\nNel comune di Livigno (SO), zona franca al confine con la Svizzera, la segnaletica stradale \u00e8 interamente in italiano ma le targhe di nome via sono ufficialmente e esclusivamente scritte nel dialetto locale (un lombardo con forti influssi romanci): piazza dal Comun, via dala Gesa, via Sar\u00f2ch. Lo stesso avviene a Venezia per le denominazioni in veneziano delle calli e dei campielli.\nIn Sicilia, nella citt\u00e0 metropolitana di Palermo, sono presenti cartelli stradali bilingui italiano/albanese (\"arb\u00ebresh\u00eb\") all'interno e nei dintorni del comune di Piana degli Albanesi, minoranza albanese (\"arb\u00ebreshe\") riconosciuta ai sensi della Legge 482/1999; mentre in provincia di Messina, a San Fratello, sono presenti cartelli bilingui italiano/gallo-italico di Sicilia.\nSono inoltre talvolta bilingui le indicazioni nelle vicinanze di aree di confine, porti o aeroporti: cos\u00ec \nIn Calabria, in provincia di Catanzaro, Cosenza e Crotone sono installati cartelli bilingue italiano/albanese, nei territori comunali di minoranza albanese. Inoltre, nella provincia di Cosenza, \u00e8 in progetto l'installazione di nuovi cartelli bilingue italiano/occitano ed italiano/albanese nei comuni aventi minoranza linguistica.\nMalta.\nL'isola di Malta \u00e8 ufficialmente bilingue inglese/maltese. La segnaletica stradale \u00e8 tuttavia monolingue e utilizza l'inglese per tutti i testi mentre i toponimi sono riportati nella denominazione locale maltese.\nPaesi Bassi.\nNei Paesi Bassi nella provincia della Frisia la lingua frisone gode di particolari forme di tutela e incentivazione. Diversi comuni e la stessa provincia (la cui denominazione ufficiale \u00e8 dal 1997 \"Provinsje Frysl\u00e2n\") hanno mutato denominazione deliberando l'ufficialit\u00e0 del toponimo locale. La segnaletica stradale utilizzata \u00e8 comunque in sola lingua olandese su strade e autostrade mentre sono particolarmente diffusi cartelli bilingui (olandese/frisone) di inizio e di fine centro abitato.\nPolonia.\nIn Polonia viene utilizzata una segnaletica bilingue (limitata alle indicazioni di localizzazione) nelle zone di lingua casciuba della Pomerania.\nRepubblica Ceca.\nNella Repubblica Ceca, segnaletica bilingue e di nome via in ceco e polacco viene utilizzata nella regione di confine di \u010cesk\u00fd T\u011b\u0161\u00edn (\"Czeski Cieszyn\").\nRomania.\nNella regione della Transilvania \u00e8 presente segnaletica bilingue romeno/ungherese nella citt\u00e0 di T\u00e2rgu Mure\u0219 e romeno/tedesco a Sibiu.\nSpagna.\nIn Spagna sono ufficialmente bilingui le regioni di lingua catalana (Catalogna, Comunit\u00e0 Valenciana e Isole Baleari), basca (Paesi Baschi e parte della Navarra) e galiziana (Galizia). Secondo l'art. 2.3.5 della norma 8.1-IC sulla segnaletica verticale (\"Instrucci\u00f3n de Carreteras\") emanata dal Ministero dei Trasporti (\"Ministerio de Fomento\") con Ordinanza n. 1798 del 28 dicembre 1999, nelle Comunit\u00e0 Autonome aventi lingua differente dallo spagnolo castigliano i nomi propri dei centri abitati, delle province e dei luoghi geografici devono essere sempre scritti nella forma ufficiale del toponimo (in lingua locale o nella forma bilingue). Nel caso in cui il toponimo locale differisse di molto da quello in castigliano, e qualora sulla Mappa Ufficiale delle Strade (\"Mapa Oficial de Carreteras\") figurasse solo quest'ultimo, viene riportato il toponimo nella lingua regionale seguito da una barra (/) e del toponimo in castigliano. In caso di scrittura su due righe viene riportato nella parte superiore il nome in lingua locale e nella parte inferiore il toponimo in castigliano, separati da una riga orizzontale. Non viene fatta distinzione di caratteri tipografici tra le due lingue. Non \u00e8 inoltre ammesso l'utilizzo di nomi scritti in lingue straniere e per i nomi propri dei paesi confinanti \u00e8 ammessa la sola forma in castigliano o in lingua locale, salvo accordi bilaterali. I nomi comuni seguono la stessa regola dei nomi propri ma per quanto possibile devono essere sostituiti da pittogrammi. Ai sensi dell'art. 138 del Regolamento Generale della Circolazione (\"Reglamento General de Circulaci\u00f3n\") approvato con Decreto Reale n. 1428 del 21 novembre 2003 i testi complementari dei cartelli segnaletici sono riportati esclusivamente in castigliano; tuttavia spesso altri testi esplicativi (\"s\u00f3lo bus\", \"desv\u00edo provisional\", \"\u00e1rea de servicios\") compaiono, ad esempio in Catalogna, esclusivamente in lingua locale.\nCatalogna, Comunit\u00e0 Valenciana e Aragona.\nIn Catalogna la toponomastica \u00e8 interamente e unicamente in catalano, cos\u00ec come la segnaletica di localizzazione e direzione. In alcuni rari casi, come nei tratti autostradali adiacenti all'aeroporto di Barcellona-El Prat, la segnaletica \u00e8 bilingue catalano/spagnolo.&lt;br&gt;\nNella Val d'Aran, in Catalogna, la segnaletica \u00e8 prevalentemente monolingue aranese, talvolta \u00e8 bilingue catalano/aranese, e meno spesso trilingue spagnolo/catalano/aranese.\nNella Comunit\u00e0 Valenciana \u00e8 stata ufficialmente introdotta la toponomastica bilingue spagnolo/catalano ma la segnaletica di fa riferimento al toponimo ufficiale, la maggior parte dei quali \u00e8 in catalano, in altri casi \u00e8 in spagnolo, a seconda della ripartizione linguistica. Nei casi in cui \u00e8 bilingue riporta le indicazioni in spagnolo (sopra) e catalano (sotto), senza alcuna distinzione di carattere.\nIn Aragona sono ufficiali nei rispettivi domini linguistici l'aragonese e il catalano e si sta provvedendo alla segnalizzazione bilingue di diverse strade, particolarmente nelle \"comarcas\" della Hoya de Huesca, Somontano de Barbastro e della Frangia d'Aragona. I cartelli indicano i toponimi in spagnolo e aragonese o catalano (\"El Grado/Lo Grau\", \"Almud\u00e9var/Almud\u00e9bar\", \"Bajo Arag\u00f3n-Caspe/Baix Arag\u00f3-Casp\").\nPaesi Baschi.\nNei Paesi Baschi la segnaletica si presenta eterogenea con vecchi esempi di segnaletica direzionale monolingue in spagnolo (pi\u00f9 raramente spagnolo/basco) e nuovi cartelli bilingui basco/spagnolo, per lo pi\u00f9 installati dalle autorit\u00e0 locali con esiti grafici molto differenti. I comuni minori hanno nel tempo convertito la propria denominazione in basco (come anche le province di Bizkaia e Gipuzkoa), mentre le citt\u00e0 principali - considerata la difficile comprensibilit\u00e0 dei toponimi baschi - la mantengono bilingue (nella forma unica ufficiale come a Vitoria-Gasteiz e Donostia-San Sebasti\u00e1n o con doppia denominazione ufficiale nelle due lingue). Ciononostante i testi complementari sono spesso riportati solo in spagnolo. Negli ultimi anni il governo regionale basco ha attivato iniziative al fine di garantire una maggiore uniformit\u00e0 grafica e applicativa della segnaletica bilingue, sia in campo stradale che turistico: tra le indicazioni fornite, l'utilizzo della lettera maiuscola per i nomi propri di regioni, distretti e comuni, l'impiego della minuscola per nomi comuni e servizi, la generalizzazione del testo bilingue in basco (in alto) e spagnolo (in basso) con pari gerarchia grafica tra le due lingue e l'impiego di simboli o pittogrammi di facile decodifica nel caso in cui l'indicazione sia scritta nella sola lingua basca.\nGalizia.\nIn Galizia dal 1983 la toponomastica ufficiale \u00e8 stata convertita interamente in galiziano (\"A Coru\u00f1a\", \"Ourense\", etc.). Le indicazioni di direzione non sono pertanto bilingui ma monolingui.\nAndalusia.\nSu alcune autostrade dell'Andalusia sono riportati alcuni cartelli bilingue spagnolo/arabo, soprattutto quelli che conducono a citt\u00e0 portuali con rotte verso il Maghreb, come Almer\u00eda e Algeciras.\nSlovenia.\nLa Slovenia riconosce alcune zone bilingui nell'Istria costiera presso Capodistria dove la segnaletica di localizzazione, direzione, nomi delle vie e informazioni complementari per legge deve essere bilingue sloveno/italiano. Le indicazioni in italiano sono in alcuni casi pi\u00f9 in piccolo di quelle slovene, sebbene la legge prescriva che le dimensioni devono essere uguali. Le zone bilingui sono precisamente delimitate e comprendono numerose frazioni, a volte anche a macchia di leopardo, dei 4 comuni costieri sloveni.\nNei cartelli installati in zona bilingue vengono indicate col nome in entrambe le lingue tutte le localit\u00e0, anche distanti, che a loro volta rientrino in una zona bilingue (es. Ankaran/Ancarano, Kolomban/San Colombano, Parecag/Parezzago ecc.) mentre viene riportato esclusivamente il nome sloveno per quelle localit\u00e0, anche vicine, che pur avendo una denominazione tradizionale anche in italiano non sono per\u00f2 ufficialmente bilingui (es. Tinjan (Antignana)). La regola vale anche per le indicazioni stradali verso le localit\u00e0 croate, pertanto in un cartello posto in zona bilingue della Slovenia le citt\u00e0 croate ufficialmente bilingui di Pola o Umago vengono segnalate sia in sloveno che in italiano, mentre Fiume o Parenzo (la prima delle quali non \u00e8 bilingue, mentre la seconda ufficialmente s\u00ec) sono scritte solo in sloveno/croato. Curiosamente \u00e8 tutta bilingue sloveno/italiano (e non sloveno/croato come ci si aspetterebbe) la segnaletica posta al valico internazionale tra Slovenia e Croazia presso Sicciole, con le indicazioni, le tabelle degli uffici e gli avvisi scritti tutti anche in italiano. Ci\u00f2 accade in quanto Sicciole \u00e8 una delle frazioni bilingui di Pirano. La segnaletica agli ex posti di confine sloveni verso l'Italia era invece posta esclusivamente in lingua slovena nella maggioranza dei valichi.\nPer le localit\u00e0 italiane il nome \u00e8 sempre riportato in versione bilingue, in base alla regola secondo la quale in tutta la Slovenia i cartelli che indicano citt\u00e0 estere riportano la doppia denominazione (es. Trst/Trieste, Gorica/Gorizia, Gradec/Graz, Reka/Rijeka). Le localit\u00e0 slovene bilingui invece sono segnalate solo in sloveno nei cartelli posti fuori dalla zona bilingue e ad esempio Capodistria in un cartello a Sesana o a Nova Gorica viene indicata solo come \"Koper\", e non \"Koper/Capodistria\"). Una zona con cartellonistica bilingue sloveno/ungherese \u00e8 inoltre presente nel distretto di Lendava/Lendva.\nSvizzera.\nIn Svizzera sono ufficialmente parlate 4 lingue (tedesco, francese, italiano e romancio) e alcune regioni di transizione sono bilingui francese/tedesco. La segnaletica stradale viene normalmente riportata nella lingua maggiormente parlata nel comune ma diventa bilingue dove la minoranza linguistica rappresenta almeno il 30% degli abitanti. Nel cantone trilingue dei Grigioni nelle zone di lingua romancia le indicazioni complementari stradali sono normalmente riportate in tedesco (con esclusione per il cartello di limite di velocit\u00e0 che riporta in cornice la scritta in romancio \"limita generala\") mentre le indicazioni microtoponomastiche sono spesso in romancio (in tedesco la denominazione dei maggiori comuni) o anche in italiano. Sui cartelli stradali, per quel che concerne le direzioni da seguire, i nomi delle citt\u00e0 sono tuttavia sempre riportati in lingua originale (la citt\u00e0 di Zurigo \u00e8 ad esempio sempre indicata come \"Z\u00fcrich\", sia nelle regioni italofone che in quelle francofone).\nNella Svizzera Italiana non di rado i nomi delle vie sono scritti esclusivamente nel dialetto locale. Ogni comune ha la facolt\u00e0 di decidere autonomamente la strategia che vuole seguire.\nSegnaletica stradale bilingue nel resto del mondo.\nAlgeria, Tunisia e Marocco.\nIn Tunisia, Algeria e Marocco, paesi appartenuti al dominio francese in cui oggi \u00e8 ufficiale la lingua araba, il bilinguismo di fatto \u00e8 ancora particolarmente diffuso e tollerato e, pur con le dovute differenze, la segnaletica di indicazione e localizzazione dei principali itinerari e delle zone turistiche e urbanizzate ricalca modelli europei e riporta la doppia forma in arabo e francese (per toponimi minori normalmente sotto forma di traslitterazione francesizzata), cos\u00ec come bilingue \u00e8 la denominazione delle vie. I segnali internazionali che normalmente presentano caratteri latini (STOP, P) sono accompagnati dalla traduzione in arabo (\u0642\u0641\"/STOP\"). Le informazioni complementari sono invece solitamente riportate esclusivamente in arabo (\u0642\u0641), in particolare nelle regioni interne.\nIn questi paesi (soprattutto Algeria e Marocco) \u00e8 inoltre ancora molto diffuso il berbero, i cui locutori cercano da tempo di ottenere qualche forma di riconoscimento ufficiale. Tra le varie rivendicazioni vi \u00e8 proprio quella di una segnaletica plurilingue che contenga il berbero, ma per il momento le autorit\u00e0 statali si oppongono a queste rivendicazioni.\nSolo in Cabilia, una battagliera regione dell'Algeria dove i Berberi si battono con particolare vigore, diversi comuni hanno preso l'iniziativa di apporre una segnaletica multilingue comprendente il berbero (scritto in alfabeto Neo-tifinagh), che viene di fatto tollerata.\nDiversa la situazione in Marocco. Quando, al principio del 2003, l'IRCAM (Istituto Reale della Cultura Amazigh) decise di adottare ufficialmente l'alfabeto tifinagh per introdurre il berbero nelle scuole, la municipalit\u00e0 di Nador, localit\u00e0 berberofona del Rif, decise, il 29 aprile 2003, di introdurre una segnaletica locale con scritte anche in berbero (\"tarifit\"), coi caratteri Neo-tifinagh. La decisione dur\u00f2 solo poche ore in quanto in breve tempo il ministro dell'Interno, Mustapha Sahel, invalid\u00f2 la decisione del consiglio municipale e diede ordine di sostituire tutti i cartelli bilingui che erano stati collocati in quella citt\u00e0.\nCanada.\nNel Canada la provincia del Qu\u00e9bec \u00e8 di madrelingua e toponomastica francese, anche se \u00e8 diffuso un bilinguismo di fatto con l'inglese. La segnaletica stradale \u00e8 comunque monolingue e interamente tradotta in francese, comprese le indicazioni complementari e i cartelli di STOP (\"ARR\u00caT\"). Cartelli bilingui inglese/francese sono invece posti nel Nuovo Brunswick in alcune localit\u00e0 francofone delle province dell'Ontario e di Manitoba (francese/inglese), in prossimit\u00e0 dei punti di confine linguistico e su alcuni itinerari principali in tutta la nazione nonch\u00e9 nella capitale, Ottawa, che - per ragioni simboliche - \u00e8 formalmente e ufficialmente bilingue inglese/francese dal 2002, sia nei servizi che nella segnaletica urbana (nomi di via e alcuni cartelli stradali) anche se l'inglese \u00e8 largamente prevalente nell'uso quotidiano (i francofoni non raggiungono il 16%) e si trova in una regione storicamente di lingua inglese.\nNel neoistituito e spopolato Territorio del Nunavut nel nord del Canada, sulle poche strade urbane della capitale Iqaluit la segnaletica stradale \u00e8 riportata nella versione in lingua inuktitut e in inglese, incluso il segnale di STOP. Anche nella sola riserva indiana \"Huron\" del Qu\u00e9bec le indicazioni sono riportate bilingui in francese e wyandot incluso il segnale di STOP (\"ARR\u00caT/SETEN\").\nCina.\nIn Cina si parla un numero molto elevato di lingue locali, ma il fatto di utilizzare una scrittura ideogrammatica, non basata sulla pronuncia, ma sul significato, fa s\u00ec che i testi siano comunque comprensibili anche in contesti linguisticamente differenti, rendendo non necessario l'uso della segnaletica bilingue. Infatti, al di fuori delle citt\u00e0 turistiche (Pechino, Shanghai, Xi'an e Canton), la cartellonistica \u00e8 esclusivamente in cinese.\nIn tre regioni della Cina vige il bilinguismo e la cartellonistica \u00e8 bilingue (cinese/mongolo nella Mongolia Interna, cinese/uiguro nello Xinjiang, cinese/tibetano in Tibet). Nessuna di queste lingue prevede l'uso di caratteri latini.\nCon lo sviluppo degli scambi internazionali e la crescente motorizzazione del paese, cartelli con indicazioni traslitterate anche in caratteri latini iniziano inoltre a comparire anche sugli itinerari principali delle maggiori metropoli cinesi (Shanghai). La mancata standardizzazione della seconda forma nella segnaletica bilingue crea tuttavia ancora oggi una certa disuniformit\u00e0 nei nomi comuni tra la scelta della semplice traslitterazione fonetica \"Pinyin\" e quella della traduzione in inglese dei nomi (nella denominazione delle vie nelle citt\u00e0 principali possono casualmente apparire entrambe le varianti \"Qiao/Bridge\", \"Jie/Street\", \"Wangfujing Dajie/Wangfuying Avenue\", \"Xizang Zhongu/Central Xizang Rd.\", \"Xinjiekou Waidajie/Xinjiekou Outer St.\") la cui risoluzione secondo lo standard che prevede i nomi propri traslitterati in Pinyin (ad es. \"Wangfujing\") e i nomi comuni tradotti in inglese (ad es. \"road/Rd.\", \"street/St.\", \"avenue/Ave.\", \"bridge\") costituisce uno degli obiettivi prefissati per le XXIX Olimpiadi del 2008 (Progetto \"Use Accurate English to Welcome the Olympics - Public Bilingual Sign Standardization Drive\" della University of International Business and Economics), almeno per le principali citt\u00e0 di Pechino, Shanghai, Xi'an e Canton.\nLa segnaletica bilingue inglese/cinese viene comunque diffusamente utilizzata a Hong Kong, ex possedimento britannico, dove la presenza di stranieri \u00e8 fortemente consolidata, la segnaletica utilizza ancora gli standard britannici e la lingua inglese precede quella cinese nelle indicazioni.\nA Taiwan la segnaletica stradale degli itinerari principali \u00e8 normalmente traslitterata in caratteri latini (con eventuali testi in inglese), mentre i testi complementari sono scritti solo in cinese. Il cartello di STOP riporta la scritta in solo cinese (in rari casi traslitterata su un pannello integrativo sottostante).\nGiappone.\nIl Giappone non ha regioni bilingui (fatta salva la base militare americana di Okinawa e le zone di lingua ainu) ma poich\u00e9 il giapponese utilizza caratteri propri (ideogrammi), le indicazioni di direzione sono generalmente ripetute traslitterate in caratteri latini (in inglese quando si tratti di testi).\nIran.\nIn Iran, come nella maggior parte dei paesi che non utilizzato l'alfabeto latino, la segnaletica di direzione \u00e8 bilingue persiano/inglese, mentre la segnaletica complementare tende ad essere esclusivamente in persiano.\nNelle zone interne e non turistiche del paese, la segnaletica \u00e8 raramente traslitterata e pertanto \u00e8 generalmente solo in persiano.\nIsraele.\nIn Israele la segnaletica riporta abitualmente le indicazioni in ebraico e in caratteri latini (normalmente secondo il toponimo inglese). Nelle zone con presenza araba o di confine con i territori palestinesi sono utilizzati anche cartelli trilingue: in alfabeto ebraico, in arabo e nell'alfabeto latino, solitamente in lingua inglese. La segnaletica complementare \u00e8 invece generalmente solo in ebraico o, nelle zone controllate dalla Palestina, esclusivamente in arabo.\nCisgiordania.\nNel territorio della Cisgiordania, parzialmente controllato dalla Palestina, la segnaletica \u00e8 trilingue ebraico/arabo/inglese, e diventa bilingue arabo/inglese nelle zone palestinesi.\nKazakistan.\nIn Kazakistan la segnaletica \u00e8 bilingue in kazako e russo. Dal 2018 \u00e8 iniziato il passaggio della lingua kazaka all'alfabeto latino, con conseguente sostituzione della segnaletica. Il processo terminer\u00e0 nel 2025.\nKirghizistan.\nIn Kirghizistan la segnaletica \u00e8 scarna e in pessime condizioni, ed \u00e8 in kirghiso con traslitterazione in caratteri latini solo nelle grandi citt\u00e0 (\u0411\u0438\u0448\u043a\u0435\u043a/Bi\u0161kek e \u041e\u0448/O\u0161); nel resto della nazione \u00e8 riportata esclusivamente in caratteri cirillici. Il russo, sebbene lingua ufficiale, non viene utilizzato sui cartelli stradali.\nLibia.\nIn Libia in cartelli sono scritti generalmente solo in arabo, ad eccezione delle grandi citt\u00e0.\nNuova Zelanda.\nIn Nuova Zelanda sono ufficiali sia l'inglese che la lingua m\u0101ori (parlata da circa il 4% della popolazione). Mentre tutte le amministrazioni e servizi pubblici stanno procedendo a dotarsi di una denominazione e segnaletica bilingue, nel campo stradale la tendenza \u00e8 attualmente quella di limitare al minimo l'utilizzo della segnaletica bilingue al fine di garantire una migliore leggibilit\u00e0 dei gruppi segnaletici. La segnaletica rimane pertanto nella maggior parte dei casi monolingue in inglese ed \u00e8 bilingue solo in corrispondenza dei maggiori punti di interesse culturale.\nPenisola arabica.\nLa penisola arabica (Arabia Saudita esclusa) \u00e8 stata sotto il dominio britannico fino al 1971, motivo per il quale la presenza della lingua inglese \u00e8 molto forte. La segnaletica di Qatar, Emirati Arabi Uniti, Bahrein, Kuwait e Oman (ai quali si \u00e8 adeguata anche l'Arabia Saudita, pur non essendo stata sotto il dominio britannico) presenta una segnaletica moderna di tipo occidentale e standard europeo, rielaborata principalmente sul modello inglese. La lingua ufficiale \u00e8 l'arabo ma la segnaletica \u00e8 completamente bilingue in arabo e inglese, inclusa la segnaletica complementare e di servizio. L'ordine utilizzato \u00e8 abitualmente arabo/inglese in verticale e inglese/arabo in caso di affiancamento orizzontale (l'arabo ha direzione di scrittura/lettura inversa rispetto alle lingue occidentali), con un risultato spesso molto chiaro, grazie anche alla notevole differenza visiva tra i due alfabeti.\nIn Yemen, a causa della guerra civile, la segnaletica fuori dalle citt\u00e0 principali \u00e8 in parte danneggiata o inesistente, o non curata. La segnaletica di direzione \u00e8 bilingue arabo/inglese (mentre quella complementare solo in arabo), tuttavia nelle zone pi\u00f9 interne \u00e8 esclusivamente in arabo.\nRussia.\nIn Russia, come in diversi altri paesi che utilizzano alfabeti non latini, la segnaletica di indicazione degli itinerari turistici riporta a volte la doppia versione in caratteri cirillici e la traslitterazione in caratteri latini, seppure non in modo uniforme. Nelle stesse zone turistiche (es. \u041c\u043e\u0441\u043a\u0432\u0430/\"Moskva\", \u0421\u0430\u043d\u043a\u0442-\u041f\u0435\u0442\u0435\u0440\u0431\u0443\u0440\u0433/\"Sankt-Peterburg\") prevalgono cartelli riportati nella sola versione cirillica. Fuori dalle citt\u00e0 principali, su strade e autostrade (ad eccezione di alcune zone di confine), i cartelli sono scritti solo in cirillico (es. \u041f\u0435\u0301\u0440\u0432\u043e\u0435 \u041c\u0430\u0301\u044f).\nStati Uniti d'America.\nNegli Stati Uniti d'America l'inglese - pur non essendo sancito da alcun atto legislativo - \u00e8 l'unica lingua ufficiale delle amministrazioni pubbliche. In alcuni stati (Florida, California, Nuovo Messico) la presenza di origine ispanica \u00e8 tuttavia particolarmente consistente e determina un bilinguismo inglese/spagnolo \"di fatto\". A differenza di alcune indicazioni pubbliche e di sicurezza che sono spesso bilingui anche dove la presenza ispanica \u00e8 minore (New York o Chicago), la segnaletica stradale non \u00e8 comunque mai bilingue ma \u00e8 sempre riportata esclusivamente in inglese (solo i toponimi di alcune regioni sono in spagnolo), con un uso tra l'altro notevolemente ridotto dei pittogrammi nella segnaletica complementare e la preferenza per il testo scritto (effetto dell'ampia diffusione internazionale della lingua inglese).\nCostituisce eccezione l'ultimo tratto della viabilit\u00e0 principale che conduce ai punti di confine con il Messico (in base agli accordi NAFTA) dove compaiono anche cartelli di STOP bilingui (\"STOP/ALTO\").\nNelle regioni originariamente di lingua francese (Louisiana) o con forte presenza germanica (Pennsylvania) l'indicazione bilingue \u00e8 limitata alle targhe di denominazione delle strade del centro \"storico\" di alcune citt\u00e0 e costituisce un'iniziativa prevalentemente turistica priva del carattere dell'ufficialit\u00e0.\nTurchia.\nIn Turchia la segnaletica, segnale di STOP compreso (DUR), \u00e8 interamente riportata in turco, unica lingua ufficiale riconosciuta nel paese: la legge n. 5542 prevede infatti che i toponimi in lingua differente da quella turca vadano comunque cambiati.\nNelle regioni prevalentemente abitate da minoranze di lingua curda vi \u00e8 stata nel 2006 ad opera del Consiglio Provinciale di Diyarbak\u0131r una proposta di introduzione nella segnaletica della denominazione bilingue dei centri abitati (facendo seguire al nome turco la denominazione curda tra parentesi). Tale proposta ha comunque provocato la reazione del Governatore locale che ha presentato ricorso per l'annullamento al Tribunale Amministrativo, motivandolo con difficolt\u00e0 di utilizzo ufficiale dei nomi e con il rischio di una promozione del riutilizzo degli antichi nomi in lingua curda (oggi usati solo informalmente) che potrebbero sostituire le nuove denominazioni ufficiali in turco con possibili contrasti tra la popolazione e le istituzioni e conseguenti danni economici.\nSegnaletiche multilingue di orientamento e sicurezza.\nIndipendentemente dallo status linguistico di un territorio viene spesso utilizzata la segnaletica multilingue nei luoghi di grande transito o di frontiera, in prossimit\u00e0 delle sedi di istituzioni internazionali e in presenza di un elevato numero di locutori di un determinato idioma. A differenza della segnaletica stradale, che per con le specificit\u00e0 locali rispetta standard internazionali e nazionali di composizione e riveste caratteri di ufficialit\u00e0, le ulteriori tipologie segnaletiche sono solitamente non normate (con eccezione per la segnaletica di sicurezza).\nSegnaletica turistica e di orientamento.\nSegnaletica plurilingue di orientamento \u00e8 usualmente collocata nei luoghi di grande transito anche al di fuori dei territori in cui vige il bilinguismo. Non essendo normata presenta le caratteristiche pi\u00f9 varie:\nSegnaletica di sicurezza.\nLa segnaletica di sicurezza dovrebbe rispettare le indicazioni contenute nella norma ISO 7010:2011 (\"Graphical symbols - Safety colours and safety signs - Safety signs used in workplaces and public areas\") ma le varie normative di recepimento a livello nazionale non sempre risultano omogenee e conformi alla stessa. Questa norma prevede l'impiego prioritario di pittogrammi, eventualmente accompagnati da brevi testi descrittivi nella lingua nazionale. A parte le situazioni in cui vige il bilinguismo giuridico (dove l'indicazione \u00e8 riportata nelle lingue ufficiali) la stessa informazione viene talvolta ripetuta in lingua inglese o nelle lingue di maggior provenienza dei lavoratori. Nelle zone ad elevata presenza ispanica degli Stati Uniti d'America nelle attivit\u00e0 lavorative viene spesso utilizzata segnaletica di sicurezza che riporta le diciture in inglese e spagnolo (negli Stati Uniti d'America l'impiego di pittogrammi non \u00e8 particolarmente diffuso)."}
{"id": "467689", "revid": "287204", "url": "https://it.wikipedia.org/wiki?curid=467689", "title": "Trattato di Torino", "text": ""}
{"id": "467692", "revid": "478814", "url": "https://it.wikipedia.org/wiki?curid=467692", "title": "Tripitaka", "text": ""}
{"id": "467693", "revid": "1198127", "url": "https://it.wikipedia.org/wiki?curid=467693", "title": "Nuvola (personaggio)", "text": "Nuvola (\"Cloud\") \u00e8 un personaggio dell'universo Marvel Comics creato da J.M. DeMatteis e Don Perlin nel 1983. \u00c8 apparso per la prima volta in \"Defenders\" (Vol. 1) n. 123 del 1983 ed \u00e8 diventata nota per aver preso parte al gruppo di supereroi dei Difensori.\nBiografia del personaggio.\nOrigini.\nNuvola \u00e8 una nebulosa spaziale dotata di senzienza. Quando, ad un certo punto della sua esistenza, si rende conto della progressiva sparizione delle stelle circostanti, inizia a provare paura. Le sue emozioni attraggono l'essenza del Cubo Cosmico, il quale le suggerisce di cercare aiuto sulla Terra. \nGiunta sul pianeta azzurro, Nuvola incontra due fidanzati, Carol Faber e Danny Milligan, provocando inavvertitamente un incidente d'auto e la morte dei due giovani. Nel tentativo di curarli, Nuvola assorbe le sembianze di Carol, perdendo, per\u00f2, la memoria. In questo stato viene trovata e presa in custodia dall'Impero Segreto, deciso a sfruttare i suoi poteri per scopi malvagi. In questo periodo, stringe una forte amicizia con l'agente Seraph (Sonya Tolsky).\nL'incontro tra Nuvola e la sua futura squadra, i Nuovi Difensori, avviene in occasione di una missione dell'Impero, il cui obiettivo \u00e8 il rapimento del sintezoide Visione. Durante lo scontro, Nuvola prova rimorso per le sue azioni e tradisce l'Impero Segreto; poco tempo dopo, decide di unirsi alla squadra di supereroi. \nNuovi Difensori.\nUnitasi ai ranghi dei Difensori, Nuvola e Dragoluna finiscono per innamorarsi. Per questo motivo, la ragazza si trasforma gradualmente nella sua forma maschile, quella di Danny Milligan, ed inizia una breve relazione con l'eroina di Titano. Poco tempo dopo, Nuvola recupera i ricordi perduti ed i compagni l'accompagnano in un viaggio nel cosmo alla riscoperta delle sue origini. Nuvola apprende che la sparizione delle stelle, causa scatenante della sua trasformazione, era stata provocata dal Ladro di Stelle (\"Star-Thief\"), proiezione mentale di una bambina aliena momentaneamente cieca. Una volta guarita la piccola, il Ladro scompare, restituendo le stelle al proprio posto. Compiuta la missione, Nuvola abbandona i suoi compagni, tornando a solcare il cosmo.\nAnni dopo, in uno scontro contro Attuma, Dottor Strange evoca la forma umana di Nuvola ed altri Difensori per vincere l'avversario di Atlantide."}
{"id": "467696", "revid": "289247", "url": "https://it.wikipedia.org/wiki?curid=467696", "title": "Pali", "text": ""}
{"id": "467698", "revid": "287204", "url": "https://it.wikipedia.org/wiki?curid=467698", "title": "Trattato di Torino (1703)", "text": "il trattato di Torino del 1703 sanc\u00ec il rinnovato rientro del Piemonte nell'alleanza contro Luigi XIV di Francia.\nAntefatti.\nIl precedente trattato di Torino del 1696 aveva costretto il duca Vittorio Amedeo II di Savoia a desistere dai suoi piani offensivi contro la Francia del Re Sole, facendo passare il piccolo stato sabaudo nella coalizione francese.\nMa il tempo era ormai maturo per un nuovo voltafaccia del duca di Savoia: Vittorio Amedeo II si rec\u00f2 a Venezia per incontrare gli emissari dell'imperatore Leopoldo I e per far circolare la voce di un suo possibile ritorno nella guerra di successione spagnola al fianco degli imperiali. L'imperatore Leopoldo fece comunicare al duca la sua pi\u00f9 totale gioia nella notizia del suo ritorno in guerra sotto le sue bandiere e, nonostante la fitta rete di spie francesi presenti in tutta Italia avesse gi\u00e0 informato Luigi XIV della mossa del Savoia, imperiali e piemontesi giunsero a patti.\nTrattato di Torino.\nLuigi XIV era fortemente preoccupato per come le cose stavano mutando a suo sfavore. Mand\u00f2 emissari a Vittorio Amedeo II affinch\u00e9 lo convincessero con le buone a rimanere dalla sua parte. Luigi offriva il controllo del milanese e del Monferrato ai piemontesi, in cambio di Nizza e Savoia. Ma Vittorio Amedeo aveva gi\u00e0 deciso e non si sarebbe piegato davanti alle richieste sempre pi\u00f9 pressanti del re francese, che aveva ordinato ai suoi generali di invadere il Piemonte per mettere fine alla situazione.\nl'8 novembre 1703 Leopoldo I d'Asburgo e Vittorio Amedeo II di Savoia si scambiarono reciproca alleanza. Il Piemonte, in base a tale trattato, riceveva il controllo a fine guerra della Valsesia, del Monferrato, di Valenza, di Alessandria e della Lomellina. Altri articoli prevedevano la cessione a Vittorio Amedeo di vari territori nel Delfinato e del Novarese."}
{"id": "467700", "revid": "1719883", "url": "https://it.wikipedia.org/wiki?curid=467700", "title": "Beati", "text": ""}
{"id": "467713", "revid": "1104133", "url": "https://it.wikipedia.org/wiki?curid=467713", "title": "Kevin Federline", "text": "\u00c8 famoso per essere l'ex marito della cantante pop Britney Spears, con la quale \u00e8 stato sposato dal 2004 al 2006 e con cui ha avuto due figli.\nBiografia.\nFederline nasce nel 1978 da Mike, un meccanico e Julie, un'ex cassiera in una banca. I suoi genitori divorziarono quando lui aveva otto anni e con il fratello Chris si trasfer\u00ec a casa del padre. Federline lasci\u00f2 la scuola al primo anno di liceo (prese il diploma successivamente) per entrare in un corpo di ballo chiamato \"Dance Empowerment\". Per diversi anni, ball\u00f2 per artisti quali Michael Jackson, Justin Timberlake, Destiny's Child, Pink e LMFAO. Il suo primo album \"Playing with Fire\", il cui primo singolo \u00e8 Lose Control, \u00e8 uscito il 31 ottobre 2006 ed \u00e8 stato seguito da un breve tour promozionale. Questo album, per\u00f2, non ha ottenuto delle buone critiche.\nWrestling.\nHa fatto qualche apparizione nella World Wrestling Entertainment, dove ha avviato un feud contro la superstar di RAW John Cena. Ha interferito nel main event del pay per view WWE Cyber Sunday 2006, accompagnato da Johnny Nitro e dalla sua manager Melina P\u00e9rez, durante il triple threat match denominato \"Champion of Champions\", dove si scontravano John Cena, King Booker e Big Show. K-Fed, colpendo John Cena con la cintura di World Heavyweight Champion, permise a King Booker di vincere il match. Dopo alcune apparizioni negli show di RAW successivi all'evento, nella puntata del primo gennaio 2007 K-Fed ha battuto Cena in un match senza squalifiche, grazie all'interferenza di Umaga.\nConclusa la rivalit\u00e0, \u00e8 concluso anche il rapporto tra la WWE e Federline, ma la WWE, vista la bella impressione che ha fatto nell'ambiente della federazione, ha annunciato che le porte per lui saranno sempre aperte, quindi non \u00e8 da escludere che in futuro Kevin possa tornare a collaborare con la WWE.\nVita privata.\n\u00c8 stato fidanzato con l'attrice Shar Jackson, da cui ha avuto due figli: Kori Madison (31 luglio 2002) e Kaleb Michael Jackson (20 luglio 2004).\nFederline lasci\u00f2 la Jackson, ancora incinta del loro secondo figlio, per iniziare una relazione con la pop star Britney Spears. Federline e la Spears si sposarono il 18 settembre 2004 a Los Angeles, in California. Hanno avuto due figli: Sean Preston (14 settembre 2005) e Jayden James (12 settembre 2006). Il 30 luglio 2007 la coppia ha divorziato ufficialmente.\nNel 2008 inizia una relazione con Victoria Prince, ex giocatrice di pallavolo, con cui ha avuto altri due figli: Jordan Kay (15 agosto 2011) e Peyton Marie (7 aprile 2014). La coppia si \u00e8 sposata il 10 agosto 2013."}
{"id": "467716", "revid": "1449352", "url": "https://it.wikipedia.org/wiki?curid=467716", "title": "Trattato di Torino (1696)", "text": "Il trattato di Torino del 1696 fu l'atto decisivo che pose fine momentaneamente alle ambizioni di conquista del duca piemontese Vittorio Amedeo II di Savoia e lo costrinse a passare nell'alleanza francese nell'ambito della guerra della Grande Alleanza.\nAntefatto.\nLa guerra che il Piemonte guidato da Vittorio Amedeo II di Savoia e alleato con spagnoli ed imperiali conduceva dal 1690 contro i francesi di Luigi XIV, stava attraversando un momento critico. Dopo la disastrosa battaglia di Staffarda e il fallito assedio di Cuneo da parte dei francesi, il generale Catinat aveva sconfitto nuovamente l'esercito piemontese occupando Montm\u00e9lian il 22 dicembre 1691.\nLuigi XIV, vista la posizione di debolezza dei Savoia, propose allora un accordo a Vittorio Amedeo II. Il Ducato in quel momento vedeva in pericolo la stessa discendenza dinastica poich\u00e9 Vittorio Amedeo, ancora senza figli, era stato colpito dal vaiolo. Il duca rifiut\u00f2 per\u00f2 le proposte francesi e nomin\u00f2 , come suo successore.\nSopravvissuto alla malattia, Vittorio Amedeo dovette per\u00f2 subire un'ulteriore sconfitta nella battaglia della Marsaglia del 1693, dopo la quale dovette ritirarsi a Moncalieri con le forze rimastegli.\nIl trattato di Torino.\nVittorio Amedeo II, per salvare i suoi stati, il 26 agosto 1696 accettava la rinnovata alleanza con i francesi concedendo in sposa a Luigi di Borgogna la figlia Adelaide. Alcune clausole del trattato prevedevano il mantenimento di Pinerolo sotto controllo francese ed il passaggio della fortezza di Casale al duca di Mantova, in quanto Stato neutrale.\nPass\u00f2 un po' di tempo prima che Vittorio Amedeo II potesse dichiarare pubblicamente di essere passato dalla parte francese, per timore di attacchi nemici, sebbene gi\u00e0 da tempo gli imperiali sospettavano il tradimento del duca sabaudo. Quando ci\u00f2 divenne fatto pubblico, i soldati francesi entrarono in Piemonte per difenderlo dagli ex alleati."}
{"id": "467730", "revid": "115483321", "url": "https://it.wikipedia.org/wiki?curid=467730", "title": "Vette Feltrine", "text": "Le Vette Feltrine sono il gruppo montuoso pi\u00f9 meridionale delle Dolomiti, poste a cavallo tra la provincia di Belluno (Veneto) e la provincia di Trento (Trentino-Alto Adige).\nCaratteristiche.\nSono situate nella zona sud-occidentale della provincia di Belluno, in prossimit\u00e0 del confine con il Trentino, che ne include la parte pi\u00f9 settentrionale. Sono comprese fra la valle di Primiero (con la laterale val Noana), in provincia di Trento, a nord-ovest, la val di Canzoi ad est e la Conca Feltrina a sud. Le Vette sono inserite nella riserva naturale Vette Feltrine, all'interno del parco nazionale delle Dolomiti Bellunesi, istituito nel 1993, di cui rappresentano la sezione pi\u00f9 occidentale.\nLa vetta principale \u00e8 il monte Pavione sulla cui sommit\u00e0 si colloca il confine tra Trentino e Veneto. Il monte, visto dal Primiero, ha una suggestiva forma piramidale. Tra il rifugio Dal Piaz e il monte Pavione, in comune di Sovramonte, \u00e8 presente un'ampia conca d'alta quota, utilizzata per il pascolo, conosciuta come la Busa delle Vette.\nSulle Vette Feltrine si snoda la parte terminale dell'alta via n. 2 delle Leggende, che, attraversando diverse valli del Trentino-Alto Adige e del Veneto, congiunge Bressanone a Feltre.\nA nord delle Vette \u00e8 presente il gruppo del Cimonega, mentre ad est, visibili dalla Valbelluna, si estendono le vicine vette del gruppo dello Schiara e i Monti del Sole.\nClassificazione.\nLa SOIUSA le definisce come gruppo alpino con la seguente classificazione:\nTraversata delle Vette - Dal Piaz - Rif. Boz.\nCroce d'Aune - Rif. Dal Piaz - Busa delle Vette Grandi - Piazza del Diavolo - Sasso Scarnia - Passo Finestra - Rif. Boz - Val Canzoi"}
{"id": "467731", "revid": "7077", "url": "https://it.wikipedia.org/wiki?curid=467731", "title": "Low fantasy", "text": "Il low fantasy \u00e8 un genere della narrativa \"fantasy\", in cui eventi magici si verificano in un mondo altrimenti normale. Contrasta quindi con il genere \"high fantasy\" che tratta di storie ambientate in un mondo fittizio con proprie regole e leggi fisiche.\nCaratteristiche del Low fantasy.\nSebbene sia un termine molto vago, caratteristiche che possono sminuire gli aspetti epici o drammatici, comprende la non enfatizzazione magica, l'ambientazione del mondo reale, favorendo il realismo, una narrazione cinica e il dark fantasy. L'esempio archetipo di \"low fantasy\" \u00e8 una storia che si svolge in un'ambientazione quasi-storica in cui i protagonisti non hanno una chiara iniziativa morale e potrebbero essere ossessionati o guidati da un oscuro passato o da un difetto del carattere, e dove gli elementi convenzionali del fantasy come ad esempio la magia, gli elfi, o i nani sono scarsi o assenti.\nCi sono molte discussioni su ci\u00f2 che costituisce la linea di demarcazione tra \"low\" e \"high fantasy\", ma invariabilmente nell'high fantasy vi \u00e8 una dicotomia morale di bene altruistico e male non redimibile, e nel \"low fantasy\" ci sono molte sfumature di grigio, dove il \"protagonista\" \u00e8 spesso un antieroe. Per esempio, elfi immorali o nani mercenari potrebbero comunemente apparire in un racconto di low fantasy, ma raramente nell'high fantasy.\n\"Il Signore degli Anelli\" \u00e8 considerato la quintessenza del racconto di high fantasy che tutti gli altri emulatori o studiosi evitano, e cos\u00ec elfi e nani e una comunanza di magia sono considerate le caratteristiche dell'high fantasy, ma in verit\u00e0 \u00e8 la netta separazione del bene e del male che lo blocca nel regno dell'high fantasy. \"Shadowrun\", e il suo predecessore \"Shadowbane\", sono entrambi esempi di fantasy che comprende elfi e nani, in un'ambientazione senza una chiara dicotomia tra bene e male. Tipico esponente del low fantasy \u00e8 H.P. Lovecraft, mentre a met\u00e0 tra high e low (almeno per l'ambientazione, situata in un luogo magico ma appartenente geograficamente al nostro mondo) si trova ad esempio J. K. Rowling.\nMolti dei giochi di ruolo della White Wolf, Inc. andrebbero anche considerati low fantasy. Inoltre, \"Guerre stellari\" manca delle tipiche razze dell'high fantasy ed ha un'ambientazione fantascientifica, ma mantiene ancora il tema dell\"'high fantasy\" dello scontro bene-male. Il genere Sword and Sorcery \u00e8 lo stile di scrittura fantasy maggiormente associato al \"low fantasy\".\nAlcuni dei significati che gli sono stati assegnati sono:\nLa letteratura fantasy si divide nei due generi, high fantasy e low fantasy, la low fantasy stessa si \u00e8 differenziata in ulteriori sottogeneri nel ventesimo secolo: \nGiochi di ruolo.\nPur essendo pi\u00f9 popolari le ambientazioni \"High fantasy\" esistono diverse ambientazioni low fantasy, per esempio \"H\u00e2rn\", \"Seventh Sea\", Warhammer Fantasy Roleplay e i prodotti di diversi editori che si appoggiano al d20 System. Il low fantasy \u00e8 poco presente nei videogiochi: tra le eccezioni si ricordano \"Gothic\", \"Darklands\" e \"Shadow Hearts e\" in parte la serie di Dragon Age."}
{"id": "467733", "revid": "37401", "url": "https://it.wikipedia.org/wiki?curid=467733", "title": "Mazza ferrata", "text": "La mazza ferrata (\"clava ferrea\" in latino), era una mazza da guerra, usata dalle civilt\u00e0 dell'Antichit\u00e0.\nNon va confusa con la mazza chiodata, tipica del medioevo, che ha invece come caratteristica distintiva la presenza di protuberanze acuminate (fond. chiodi) atte a rendere pi\u00f9 mortifero l'impatto della \"testa\" dell'arma contro l'avversario.\nIl vocabolo di lingua latina \"clava ferrea\", assente nel vocabolario latino classico, compare nei documenti europei del Medioevo a partire dal XIII secolo, quando cio\u00e8 l'uso della mazza d'armi si diffuse capillarmente tra i \"milites\".\nStoria.\nOrigini.\nDurante l'Et\u00e0 del bronzo l'estremit\u00e0 contundente della mazza, come gi\u00e0 la lama del pugnale, inizi\u00f2 ad essere realizzata non pi\u00f9 in semplice pietra (teste in alabastro erano molto diffuse per le mazze degli antichi egizi) ma in metallo. Il faraone Amenhotep II (ca. 1427-1400 a.C.), noto per le sue doti guerriere, uccise in singolar tenzone sette principi ribelli di Siria usando la sua mazza.\nSui campi di battaglia dell'Antichit\u00e0, almeno sino all'Et\u00e0 del Ferro, mazze con la testa in pietra e con la testa in bronzo convissero per diversi secoli. La successiva diffusione, nel Mediterraneo, del modello militare oplitico inventato dai greci ridusse sensibilmente il bacino d'utenza della mazza quale arma risolutiva negli scontri: basato su movimenti coordinati tra fanti, armati con lancia e spada corta per precisi colpi di punta, l'approccio tattico degli opliti non permetteva la libert\u00e0 di ampi movimenti necessari all'uso efficace di armi quali la mazza o l'ascia da battaglia. Il successivo affermarsi del modello manipolare romano conferm\u00f2 la scelta degli occidentali di prediligere armi diverse alla mazza.\nAi margini del mondo classico, sia prima che dopo l'unificazione operata dall'impero di Alessandro Magno, la mazza rest\u00f2 invece arma d'elezione per le sempre pi\u00f9 specializzate forze di cavalleria dei nomadi della steppa euro-asiatica (es. Sciti e Sarmati) e dell'Impero persiano. Studi recenti hanno confermato che, presso gli sciti, la \"sagaris\", semplicisticamente considerata l'archetipo della scure d'arcione, fosse in realt\u00e0 non un'arma specifica ma una famiglia di armi immanicate con astile ligneo e testa metallica comprendente scuri, picchi e mazze d'armi. Una pesante mazza ferrata era arma di predilezione del cavaliere catafratto partico e del successivo clibanario sasanide.\nMedioevo.\nNel corso dell'Alto Medioevo, i continui scontri e contatti con l'Impero sasanide diffusero l'uso della mazza ferrata tra le forze di cavalleria dei bizantini e dei musulmani:\nDa Costantinopoli, l'uso della mazza ferrata si diffuse tra gli slavi dell'Europa Orientale e, seppur in minor misura, nei centri di potere dell'Europa franca. Cos\u00ec, mentre da un lato i russi di Kiev svilupparono a partire dal XII secolo il \"pernach\", la prima mazza con testa a flange metalliche su astile ligneo, l'arazzo di Bayeux (XI secolo) ci mostra una mazza ferrata scagliata come proiettile contro un cavaliere normanno.\nPrima guerra mondiale.\nLe mazze ferrate conobbero ampio utilizzo durante la grande guerra per il loro basso costo di produzione, riscuotendo successo soprattutto fra le truppe inglesi e tedesche. Anche gli austriaci le adoperarono sul fronte italiano per i combattimenti nelle trincee, dove risultavano molto efficaci data la loro maneggevolezza.\nLa propaganda italiana incalz\u00f2 molto su questo fatto, definendo il loro utilizzo barbaro, soprattutto quando venivano adoperate per finire i nemici colpiti dagli attacchi con il gas.\nCaratteristiche.\nEra ottenuta applicando delle componenti aggiuntive di rinforzo in metallo (inizialmente rame o bronzo e solo successivamente ferro) e non pi\u00f9 in semplice pietra, al corpo ligneo della clava.\nNel museo del Risorgimento di Torino sono esposte alcune mazze ferrate di semplice fattura ottenuta con l'avvolgimento di un semplice tondino di ferro intorno a un estremo del manico il cui impiego era limitato a dare il colpo di grazia al nemico ferito a terra dopo una battaglia risparmiando sul'uso dell'arma da fuoco. Uso che si \u00e8 conservato fino alla prima guerra mondiale.\nDiritto.\nLe mazze e bastoni ferrati sono considerate armi bianche proprie ed incluse dalla legislazione italiana negli strumenti per cui sussite il divieto assoluto di porto al di fuori della propria abitazione."}
{"id": "467736", "revid": "767487", "url": "https://it.wikipedia.org/wiki?curid=467736", "title": "Bajm", "text": "Bajm \u00e8 un gruppo pop-rock polacco creato nel 1978. Il nome del gruppo \u00e8 formato dalle prime lettere dei nomi dei fondatori del gruppo, cio\u00e8 da Beata Kozidrak, Andrzej Pietras, Jarek Kozidrak e Marek Winiarski. Oggi il gruppo \u00e8 composto da Beata Kozidrak, Adam Drath, Piotr Bielecki, Maria Dobrza\u0144ska, Artur Daniewski e Krzysztof Nie\u015bcior. I Bajm debuttarono al festival di Opole con la canzone \"Piechot\u0105 do lata\", con la quale si classificarono al secondo posto."}
{"id": "467737", "revid": "1282260", "url": "https://it.wikipedia.org/wiki?curid=467737", "title": "Consiglio presbiterale", "text": "Il consiglio presbiterale \u00e8 un istituto previsto dalla Chiesa cattolica nel Codice di diritto canonico (CIC) ai canoni 495-502 e dal Codice dei Canoni delle Chiese Orientali ai canoni 264ss. Costituisce una sorta di senato diocesano, essendo formato da alcuni presbiteri che hanno il compito di aiutare il Vescovo nella vita pastorale della diocesi. \u00c8 un istituto nuovo, sorto in seguito alla rinnovata ecclesiologia di comunione del Concilio Vaticano II; esprime la corresponsabilit\u00e0 dei presbiteri con il vescovo nel guidare la vita della Chiesa.\nFunzionamento.\nIl consiglio presbiterale \u00e8 un istituto importante, al punto che in ogni diocesi la sua costituzione \u00e8 obbligatoria: dopo la presa di possesso della diocesi, il vescovo ha un anno di tempo per crearlo. In caso di sede vacante, quando cio\u00e8 la diocesi resta senza il proprio vescovo, il consiglio presbiterale cessa immediatamente e i suoi compiti sono svolti dal collegio dei consultori.\nOgni consiglio presbiterale viene regolamentato dai relativi canoni del CIC, e soprattutto dal proprio statuto specifico, che deve essere approvato dal vescovo diocesano nel rispetto della disposizioni emanate dalla conferenza episcopale. Lo statuto deve prevedere: la composizione del consiglio (quanti membri eletti, quali e quanti membri di diritto, quanti membri di nomina episcopale diretta); le modalit\u00e0 da seguire per le elezioni; la durata in carica dei membri del consiglio (comunque non superiore a cinque anni); altre norme relative al corretto andamento dei lavori (ordini del giorno, ufficio di segreteria...).\nIl consiglio presbiterale \u00e8 convocato e presieduto dal vescovo, che decide anche quali siano le questioni da trattare (scegliendole personalmente, o pi\u00f9 spesso accogliendo eventuali proposte effettuate dai membri). Spetta ugualmente al vescovo decidere se e come rendere pubbliche le decisioni prese dal consiglio.\nIl voto del consiglio \u00e8 solo consultivo. Il vescovo per\u00f2 deve avere il suo parere (non il suo consenso) per gli affari di maggiore importanza: la convocazione del sinodo diocesano; i cambiamenti relativi al territorio delle parrocchie; l'uso delle offerte dei fedeli; la creazione dei consigli pastorali parrocchiali; la costruzione di chiese nuove e la sconsacrazione di chiese vecchie, eccetera.\nPotrebbero anche esserci questioni, espressamente indicate dal diritto, in cui il vescovo deve avere il suo consenso: tuttavia, ad oggi, il diritto universale non prevede nessun caso di questo tipo.\nComposizione.\nData la sua natura, il consiglio presbiterale della diocesi \u00e8 composto esclusivamente da presbiteri, che siano legati alla diocesi stessa: per quanto riguarda i preti diocesani, essi devono essere incardinati nella diocesi; per quanto riguarda i preti religiosi (appartenenti a vari istituti di vita consacrata), essi devono dimorare e svolgere il proprio servizio pastorale al suo interno. Ad essi va aggiunto, naturalmente, il vescovo diocesano. Anche eventuali vescovi emeriti o ausiliari non sono affatto esclusi.\nIl numero totale dei membri del Consiglio \u00e8 stabilito dallo statuto proprio di ogni singolo Consiglio, considerata l'estensione della diocesi e il numero totale dei presbiteri.\nAlmeno la met\u00e0 dei membri deve essere eletta: tutti i presbiteri legati alla diocesi hanno diritto di eleggere e di essere eletti. Il sistema elettorale, disciplinato dagli statuti, dovr\u00e0 essere tale da permettere una effettiva rappresentanza delle diverse zone della diocesi (ad esempio i vicariati) e dei diversi ministeri esercitati dai presbiteri (parroco, cappellano...).\nAltri membri entrano a far parte del consiglio presbiterale di diritto, a motivo del proprio ufficio: gli statuti prescriveranno quali siano i membri di diritto (ad esempio il vicario generale, il cancelliere della curia diocesana, il direttore dell'ufficio catechistico, quello della Caritas...).\nAltri membri, infine, possono essere liberamente scelti dal vescovo.\nIl Consiglio presbiterale deve essere rinnovato, tutto o in parte, almeno ogni cinque anni.\nAmbiti di intervento.\nCome recita il can. 495, il Consiglio presbiterale deve \"coadiuvare il vescovo nel governo della diocesi, a norma del diritto, affinch\u00e9 venga promosso nel modo pi\u00f9 efficace il bene pastorale della porzione del popolo di Dio a lui affidata\". Come ricordato, spetta al vescovo convocare il consiglio e presiederlo, stabilendo anche gli argomenti da trattare. In genere, si tratter\u00e0 di tutte le questioni che abbiano attinenza con la vita della chiesa locale: delle parrocchie, delle iniziative diocesane, del coordinamento tra tutte le forze attive. Sono invece escluse decisioni e definizioni sulla fede e sulla morale, materie riservate ai gradi supremi della gerarchia ecclesiale."}
{"id": "467740", "revid": "72396", "url": "https://it.wikipedia.org/wiki?curid=467740", "title": "Piramidi di Giza", "text": ""}
{"id": "467745", "revid": "30232", "url": "https://it.wikipedia.org/wiki?curid=467745", "title": "Trovabilit\u00e0", "text": ""}
{"id": "467755", "revid": "120842352", "url": "https://it.wikipedia.org/wiki?curid=467755", "title": "Motore V8", "text": "Il motore V8 \u00e8 la definizione usata per designare un motore endotermico alternativo dotato di 8 cilindri, disposti in bancate separate a gruppi di 4 ed aventi tra loro un angolo solitamente compreso tra i 60\u00b0 e 90\u00b0. \nCaratteristiche.\nLe bielle sono normalmente collegate ad un albero motore comune, e gli assi dei cilindri nelle due bancate formano tra loro un angolo variabile, solitamente minore di 90\u00b0, risultando cos\u00ec disposti a V. \nIl motore V8 \u00e8 stato, ed \u00e8 ancora, molto in uso negli Stati Uniti, considerati l'utilizzatore per antonomasia di questa tipologia di propulsore. \nSolitamente l'angolo adottato da questi motori \u00e8 tra i 60\u00b0-90\u00b0; i propulsori di 90\u00b0 forniscono un'unit\u00e0 meno voluminosa in lunghezza del corrispondente motore in linea, ma occupa un ingombro maggiore in larghezza; il motore disposto a 60\u00b0, invece \u00e8 pi\u00f9 corto del motore in linea, ma pi\u00f9 stretto del motore a 90\u00b0 e viene considerato una sorta di via di mezzo tra i motori a V ed i motori in linea.\nI motori V8 proprio per la loro forma in genere hanno due testate, da quattro cilindri ognuna e con collettori di scarico separati.\nVarianti.\nTra i vari modelli meritano giusto interesse i motori a camere emisferiche, ovvero con il cielo del pistone piatto e camera di scoppio a forma semisferica\nQuesta conformazione \u00e8 tuttora utilizzata perch\u00e9 grazie alla particolare forma della camera di scoppio si riesce ad avere una migliore efficienza dal motore. Tra i vari costruttori di questo particolare tipo di motore si ricorda l'americana Mopar famosa per aver adottato questo modello per svariati anni e su svariati modelli di autoveicoli e motori, con la denominazione HEMI, facendone un simbolo identificativo della marca.\nNell'immaginario collettivo i motori V8 sono sinonimo di grossa cilindrata e potenza."}
{"id": "467757", "revid": "1305772", "url": "https://it.wikipedia.org/wiki?curid=467757", "title": "Istituto Pace Sviluppo Innovazione ACLI", "text": "IPSIA (Istituto Pace Sviluppo Innovazione ACLI) \u00e8 un'organizzazione non governativa di cooperazione allo sviluppo\nL'identit\u00e0.\nIPSIA, Istituto Pace Sviluppo Innovazione ACLI, \u00e8 l'ONG promossa dalle ACLI, nata nel 1985 per trasformare in iniziative di cooperazione esperienze e valori dell'associazionismo popolare.\nIPSIA ha dapprima scelto di definirsi come \"ONG Associativa\" e successivamente maturato la definizione di \"Associazione di promozione di cooperazione allo sviluppo\".\nIPSIA si \u00e8 definita come \"ONG Associativa\" perch\u00e9: \n\"Associazione di promozione di cooperazione allo sviluppo\" perch\u00e9:\nLa mission.\nIPSIA ritiene propria mission promuovere processi di co-operazione comunitaria internazionale per lo sviluppo.\nIl termine Solidariet\u00e0 pur essendo un termine che, in origine, esprime corresponsabilit\u00e0 \u00e8 oggi troppo frequentemente confuso con una semplice spinta altruistica benevola o come forma di beneficenza e appare quindi oggi inadatto a sottolineare le dimensioni di una forma di azione che non vuole essere semplicemente unidirezionale e che vuole innescare processi di cambiamento.\nAnche il termine Cooperazione sembra frequentemente utilizzato per descrivere modalit\u00e0 di azione diverse.\nIl modello di cooperazione che IPSIA sceglie \u00e8 quello che si \u00e8 voluto chiamare di Co-operazione Comunitaria allo sviluppo.\nPer co-operazione comunitaria si intende: \nPerch\u00e9 la cooperazione sia realmente co-operazione comunitaria serve che l'organismo che la promuove (l'ONG): \nPer IPSIA essere radicati nelle comunit\u00e0 locali italiane significa:\nPer IPSIA essere radicati nelle comunit\u00e0 locali degli altri posti dove si intende operare significa: \nPer poter svolgere in modo adeguato il proprio ruolo \u00e8 necessario che il soggetto che promuove processi di cooperazione allo sviluppo abbia chiare alcune consapevolezze e in particolare:\nLa rete esterna.\nIPSIA si inserisce naturalmente all'interno del sistema ACLI e all'interno della Societ\u00e0 Civile italiana.\nIn forma diretta IPSIA aderisce a: \nFOCSIV, ASSOCIAZIONE ONG ITALIANE, ETIMOS.\nIndirettamente, nella dimensione nazionale, IPSIA partecipa a:\nNella dimensione internazionale IPSIA partecipa a:\nGli ambiti di attivit\u00e0.\nGli ambiti di realizzazione della co-operazione comunitaria allo sviluppo per IPSIA sono 3: Co-operazione allo sviluppo, Volontariato Internazionale, Educazione alle relazioni giuste\nCo-operazione allo sviluppo.\nPer IPSIA con co-operazione allo sviluppo si intende quella parte di lavoro che si realizza in progetti di co-operazione che, in rapporti di parternariato con altri soggetti della societ\u00e0 civile italiana e di altri posti del mondo, provano a innescare processi di cambiamento e di sviluppo e a realizzare laboratori e sperimentazioni di modelli nuovi e differenti di relazione, di formazione, di associazione, di produzione, consumo.\nCon il termine sviluppo non si intende una semplice crescita economica ma un processo coinvolgente, non monodimensionale, centrato sul valore della persona e delle relazioni.\nDall'identit\u00e0 di IPSIA deriva la centralit\u00e0, nei progetti di co-operazione, dei temi del lavoro e della societ\u00e0 civile.\nDall'esperienza maturata negli anni precedenti derivano le attenzioni alle dimensioni del conflitto e del post-conflitto e del genere.\nIPSIA intende realizzare i progetti di co-operazione comunitaria allo sviluppo prioritariamente nei luoghi dove ad oggi \u00e8 gi\u00e0 presente e dove sono avviate e/o consolidati i rapporti di partnership ed il radicamento:\nVolontariato Internazionale.\n\u201cOgnuno crede che il mondo sia come quello che vede affacciandosi dal proprio balcone\u201d dice un proverbio bosniaco. Per questo IPSIA promuove occasioni di volontariato internazionale come occasioni per \u201caffacciarsi ad altri balconi\u201d e quindi come occasione privilegiata e intensiva di educazione alle relazioni giuste. Rientrano in questo ambito quindi i settori di turismo responsabile, viaggi di conoscenza, campi di lavoro, stage, Servizio Civile Volontario \nEducazione alle relazioni giuste.\nPer IPSIA con Educazione alle relazioni giuste si intende quella parte di lavoro che si realizza soprattutto in Italia, in rapporto di parternariato con altri soggetti della societ\u00e0 civile italiana e nella valorizzazione del parternariato e delle esperienze maturate assieme alla societ\u00e0 civile di altri posti del mondo.\nL'obiettivo \u00e8 quello di aiutare le persone e la societ\u00e0 nel suo insieme a maturare una conoscenza, una consapevolezza e una motivazione all'impegno nel rapporto reciproco (educazione alle relazioni, alla multiculturalit\u00e0, alla pace, alla nonviolenza), nel rapporto con le risorse (educazione ambientale, educazione ad un commercio equo e solidale).\nAll'interno della promozione di Educazione alle relazioni giuste IPSIA partecipa e co-promuove campagne internazionali e nazionali di lobbying."}
{"id": "467759", "revid": "1543377", "url": "https://it.wikipedia.org/wiki?curid=467759", "title": "Indice di vecchiaia", "text": "L'indice di vecchiaia \u00e8 un indicatore statistico dinamico usato nella statistica demografica per descrivere il peso della popolazione anziana in una determinata popolazione.\nSostanzialmente stima il grado di invecchiamento di una popolazione.\nEsso si definisce come il rapporto di coesistenza tra la popolazione anziana (65 anni e oltre) e la popolazione pi\u00f9 giovane (0-14 anni); valori superiori a 100 indicano una maggiore presenza di soggetti anziani rispetto ai giovanissimi.\n\u00c8 un indicatore abbastanza grossolano ma efficace, poich\u00e9 nell'invecchiamento di una popolazione si ha generalmente un aumento del numero di anziani e contemporaneamente una diminuzione del numero dei soggetti pi\u00f9 giovani, ed in questo modo numeratore e denominatore variano in senso opposto esaltando l'effetto dell'invecchiamento della popolazione.\nformula_1\nDove formula_2 indica la popolazione di et\u00e0 65 anni e oltre e formula_3 indica la popolazione con et\u00e0 compresa tra gli 0 ed i 14 anni."}
{"id": "467762", "revid": "767487", "url": "https://it.wikipedia.org/wiki?curid=467762", "title": "1982-1992", "text": "1982-1992 \u00e8 il primo greatest hits della gruppo musicale svedese Europe, pubblicato nel 1993.\nDescrizione.\nL'album fu pubblicato postumo allo scioglimento della band. Le canzoni furono tutte scelte da Joey Tempest, che decise anche l'ordine dei brani. Nella raccolta sono contenute anche canzoni fino ad allora inedite su album (pubblicate solo come B-Sides di alcuni singoli) come \"Sweet Love Child\", \"On Broken Wings\" e \"Yesterday's News\".\n\"1982-2000\".\n1982-2000 \u00e8 una raccolta della rock band Europe, pubblicata nel 1999. Si tratta della riedizione aggiornata di \"1982-1992\", con l'aggiunta del remix di \"The Final Countdown\" (intitolato \"The Final Countdown 2000\"), una nuova immagine di copertina ed il nuovo titolo 1982-2000."}
{"id": "467764", "revid": "228587", "url": "https://it.wikipedia.org/wiki?curid=467764", "title": "VK Mobile", "text": "VK Mobile \u00e8 stata una societ\u00e0 coreana specializzata nella produzione di telefoni cellulari. Fu fondata nel 2001. Il nome del suo marchio \u00e8 VK (Victory Korea).\nIl suo mercato e principalmente nazionale ma ha interessa anche in Giappone, Hong Kong, Cina, India, Europa, Australia, Taiwan, USA e Canada.\nLa principale tecnologia utilizzata \u00e8 CDMA ma ci sono piani di espandersi in altri campi.\nNel luglio 2006, secondo i media locali, la VK mobile avrebbe dichiarato bancarotta. La notizia \u00e8 stata in breve tempo confermata e la ditta ha chiuso i battenti."}
{"id": "467772", "revid": "1428919", "url": "https://it.wikipedia.org/wiki?curid=467772", "title": "Giuseppe Mercalli", "text": "Biografia.\nTerzogenito dei cinque figli degli artigiani tessili Carlo e Carolina De Simone, studi\u00f2 al seminario di Monza per la cultura letteraria e scientifica, quindi fu allievo del geologo Antonio Stoppani; nel 1874 consegue la laurea in Scienze naturali. Insegna quindi scienze naturali al seminario di Monza. Al periodo 1880-1913 si pu\u00f2 circoscrivere la sua attivit\u00e0 di ricerca. Studia inizialmente i depositi glaciali alpini in Lombardia, dunque diventa insegnante di scuole secondarie religiose a Monza, per le quali realizza anche testi scolastici.\nInsegna successivamente al real collegio di Reggio Calabria, per poi ottenere la libera docenza e diventare professore di geologia e mineralogia all'Universit\u00e0 di Catania.\nA partire dal 1892 insegna vulcanologia e sismologia all'Universit\u00e0 di Napoli. Nella stessa citt\u00e0, nel 1911, sostituisce Vittorio Matteucci come direttore dell'Osservatorio Vesuviano. Progetta una riforma dell'osservatorio stesso, basata su un programma di ricerca che prevedeva lo studio del vulcano partenopeo e delle sue eruzioni, la registrazione dell'attivit\u00e0 sismica e presismica (precursori), oltre all'osservazione e valutazione dei risultati di misurazioni sul campo.\nNel periodo che va dal 1892 al 1911, frattanto, insegna come professore reggente al liceo \"Vittorio Emanuele\" di Napoli maestro, tra gli altri, di Giuseppe Moscati. Fra i suoi collaboratori, Achille Ratti, che sarebbe salito al soglio pontificio come Pio XI, del quale Mercalli era stato professore ai tempi del Seminario di Milano e del quale rimase sempre amico.\nIl 18 marzo 1914 muore tragicamente nel rogo che si sviluppa in casa propria, in via Sapienza 23 a Napoli, secondo l'ipotesi della magistratura mentre Camille Flammarion avanz\u00f2 l'ipotesi di una rapina secondo quanto riferito dalla polizia.\nOpere.\nMembro di importanti associazioni scientifiche, pubblic\u00f2 circa 115 tra studi, ricerche e osservazioni su pubblicazioni periodiche; realizz\u00f2 per primo una carta sismica del territorio italiano, dopo aver posto il problema di tale lacuna. Divent\u00f2 celebre per la scala che porta il suo nome (Scala Mercalli), che misura l'intensit\u00e0 delle scosse sismiche in base agli effetti prodotti, e che, inizialmente di dieci gradi, fu modificata con un grado ulteriore prima, nel 1908, a seguito del terremoto di Messina e successivamente, fino a essere composta di 12 gradi e diventare nota come scala MCS (Mercalli, Cancani e Sieberg).\nVenne insignito dell'onorificenza di Cavaliere della Corona d'Italia per meriti scientifici.\nD\u00e0 il nome alla sindrome di Mercalli, detta anche \"sindrome cenestetica inesplicabile\", che \u00e8 l'insieme di reazioni che colpiscono soprattutto gli animali prima dei sismi, come nausea, eccitazione nervosa e tremolio delle membra.\nPubblicazioni.\nTra i suoi numerosi studi di sismologia e vulcanologia si ricordano in particolare le monografie \"I vulcani attivi della Terra\" (1889) e gli studi sui terremoti di Casamicciola (1883), delle Isole Pontine (1892) e di Messina (1908)."}
{"id": "467781", "revid": "201394", "url": "https://it.wikipedia.org/wiki?curid=467781", "title": "Spring (Spring)", "text": "Spring \u00e8 l'unico album del gruppo musicale britannico Spring, pubblicato nel 1971."}
{"id": "467782", "revid": "86599", "url": "https://it.wikipedia.org/wiki?curid=467782", "title": "Cratere Cleomedes", "text": "Cleomedes \u00e8 un grande cratere lunare di 130,77 km situato nella parte nord-orientale della faccia visibile della Luna, a nord del Mare Crisium.\n\u00c8 circondato da terreno accidentato e marcato da numerosi impatti. Il cratere irregolare Tralles \u00e8 parzialmente sovrapposto al bordo nordoccidentale. A est si trova il cratere Delmotte, mentre a nord si trova una formazione di tre crateri, con il cratere Burckhardt al centro.\nIl bordo esterno \u00e8 fortemente eroso, in particolare nella parte meridionale, mentre il cratere satellite Cleomedes C giace sul margine sud-sud-ovest. Il pianoro interno \u00e8 approssimativamente piatto, con una modesta cresta orientata verso nord-nord-est a formare un picco centrale, giusto a nord del centro geometrico. Sono presenti numerosi piccoli impatti, in particolare una coppia di crateri sovrapposti, subito all'interno del bordo di nord-ovest.\nLa \"Rima Cleomedes\" attraversa la parte settentrionale del pianoro centrale, ed \u00e8 orientata da sud-est verso nord-ovest. Questa rima si divide in corrispondenza dell'asse del cratere. Creste minori si trovano nella parte sudorientale dell'interno.\nIl cratere \u00e8 dedicato all'astronomo greco Cleomede.\nCrateri correlati.\nAlcuni crateri minori situati in prossimit\u00e0 di Cleomedes sono convenzionalmente identificati, sulle mappe lunari, attraverso una lettera associata al nome."}
{"id": "467784", "revid": "599013", "url": "https://it.wikipedia.org/wiki?curid=467784", "title": "Eac", "text": ""}
{"id": "467785", "revid": "121696866", "url": "https://it.wikipedia.org/wiki?curid=467785", "title": "Francesco Cirio", "text": "Biografia.\nSe si guarda a quello che realizz\u00f2 nel corso della vita, non \u00e8 improprio definire Francesco Cirio un figlio d'arte. Il gusto per il commercio, da molti considerato un'arte, glielo trasmise il padre Giuseppe, mediatore e sensale in granaglie. Nel passaggio generazionale del testimone Francesco seppe mostrarsi pi\u00f9 abile del padre ma, naturalmente, inciamp\u00f2 anch'egli in vari ostacoli e non fu esente dal commettere errori.\nL'infanzia del piccolo Francesco non trascorse agevolmente, giacch\u00e9 per molti anni lo spettro della precariet\u00e0 economica gli fu compagno. Nacque a Nizza Monferrato il giorno di Natale del 1836 e nel gennaio 1837, dopo appena un mese, la famiglia, sospinta dalla recessione, si trasfer\u00ec a Fontanile, dove il padre diede vita a un negozio per la vendita di olio, pasta e pane, con annesso macello. A Fontanile nacquero anche due fratelli minori: Luigi e Giovanni Battista. La diversificazione del negozio non giov\u00f2 alle fortune dell'esercizio, cos\u00ec nel 1845 la famiglia si spost\u00f2 nuovamente ad Alessandria, dove vi era richiesta di braccianti per lavori svolti in Cittadella.\nAll'epoca, presso le classi sociali meno abbienti, ci si concentrava in prevalenza sul lavoro e all'educazione scolastica era assegnato uno spazio marginale: nonostante ci\u00f2 Francesco era, secondo l'opinione di Annamaria Ferrero, un \u00abgeniale analfabeta\u00bb. Fin dai primi anni dell'adolescenza cominciarono in lui ad emergere i tratti salienti dell'imprenditore: iperattivismo, propensione al rischio, intraprendenza, capacit\u00e0 di prefigurare il futuro.\nUn'attivit\u00e0 che Francesco Cirio intraprese con profitto sin dall'et\u00e0 di undici anni consisteva nel viziare i suoi clienti: quando ancora viveva a Fontanile, prese l'abitudine di recarsi a piedi al mercato di Nizza Monferrato, dove acquistava un cesto pieno d'ortaggi. Poi, caricatoselo sulle spalle, tornava indietro e li rivendeva sulla soglia delle case. Pi\u00f9 tardi, quando si trasfer\u00ec a Torino col fratello Ludovico, applic\u00f2 nuovamente la stessa tecnica; acquistava verdura a un prezzo ridotto al mercato di Porta Palazzo in prossimit\u00e0 dell'ora di chiusura, poi la rivendeva nei quartieri periferici della citt\u00e0; ragion per cui, in piemontese, era soprannominato \"'l Re 'd P\u00f2rta Palass\".\nIl passo successivo Francesco lo comp\u00ec intorno al 1850, dotandosi di un carretto a mano su cui esponeva e commercializzava ortaggi e legumi freschi. Nel contempo, sempre pi\u00f9 spesso, rifletteva con il fratello e con un cuoco di Casa Savoia, tal Teofilo Barla, su un problema a quell'epoca ancora irrisolto in Italia, un problema che toglieva il sonno a molti nel grande mercato di Porta Palazzo: come si sarebbe potuto soddisfare il crescente desiderio di pregiati prodotti freschi italiani, una pressante richiesta che proveniva dalle principali piazze europee?\nFrancesco Cirio seppe trovare una risposta non solo al problema sollevato oltralpe, ma anche all'esigenza di conservare gli alimenti per consumarli poi nella stagione fredda. Nel 1856 prese in affitto un locale a Torino, in Via Borgo Dora 34, dove fece installare un camino contenente due caldaie. Qui, basandosi solo sull'evidenza della prova pratica, pervenne infine a un metodo efficace per conservare i piselli. A dire il vero Francesco Cirio non scopr\u00ec nulla, fu Nicolas Appert, che nel 1795 invent\u00f2 il procedimento chiamato poi \"appertizzazione\" in suo onore. Il merito attribuibile a Cirio \u00e8 semmai quello associato all'immagine del pioniere, alla figura dell'uomo che fece nascere l'industria conserviera in Italia.\nDa quel momento, la strada per la produzione industriale di alimenti in scatola si appian\u00f2. L'apertura a Torino del primo stabilimento Cirio ebbe un effetto tonificante per la neonata azienda. In breve tempo ai piselli vennero affiancati altri prodotti fino ad arrivare al pomodoro, un caposaldo della cultura alimentare mediterranea, l'ortaggio che pi\u00f9 di altri si leg\u00f2 al nome dell'azienda, quasi sovrapponendosi ad essa: il \"pelato Cirio\". L'apprezzamento espresso dal pubblico e dagli operatori all'Esposizione Universale di Parigi, nel 1867, sanc\u00ec il successo internazionale del marchio. Parallelamente, l'espansione territoriale si consolid\u00f2 con l'apertura di stabilimenti ed empori a Castellammare di Stabia, Milano, Berlino, Londra, Bruxelles, Parigi, Belgrado e Vienna.\nUn episodio, tra i tanti che costellarono la vita di Francesco Cirio, descrive con efficacia un'inconsueta operazione promozionale. Una grossa partita di cavolfiori era stata inviata in Germania, ma da Berlino rimbalz\u00f2 indietro la notizia che gli ortaggi italiani giacevano ancora in gran parte invenduti nelle loro casse. Allora Francesco Cirio part\u00ec alla volta della capitale tedesca, portando con s\u00e9 un'adeguata scorta di burro e bottiglie di vino. Ebbe cura di farsi precedere da una notizia: ad ogni acquirente dei cavolfiori italiani sarebbero stati forniti gratuitamente i complementi necessari a una degustazione ottimale, buon burro fresco e vino generoso. I principali giornali riportarono la notizia che, per disciplinare la folla straripante degli acquirenti, si rese necessaria la presenza della polizia.\nTuttavia Francesco Cirio non volle operare in un'unica direzione, da un serbatoio all'apparenza inesauribile trasse energia per dar vita a nuove attivit\u00e0 imprenditoriali. Cos\u00ec lo si vide nei panni di esportatore di uova, imprenditore agricolo in societ\u00e0 col principe Enrico d'Olanda, coltivatore di tabacco in provincia di Lecce e pioniere \"ante litteram\" nella bonifica dell'Agro Pontino. Negli anni che culminarono con la sua morte, avvenuta a Roma all'alba del XX secolo, una serie di operazioni finanziarie sbagliate causarono un grave dissesto al suo patrimonio. Forse Francesco Cirio, figlio di un'Italia rurale e privo di una moderna cultura d'impresa, si avventur\u00f2 in territori a lui sconosciuti, confidando in un istinto che non fu sufficiente a sottrarlo alla sconfitta.\nIn ogni caso, due avvenimenti di rilievo segnarono il periodo immediatamente a ridosso della morte di Francesco Cirio, vale a dire lo spostamento della \"Ditta Cirio-Societ\u00e0 Generale Conserve Alimentari\" da Torino a San Giovanni a Teduccio, vicino a Napoli, e il passaggio del pacchetto azionario di maggioranza alla famiglia Signorini. Cirio \u00e8 sepolto nel Cimitero monumentale di Torino.\nRiconoscimenti e omaggi.\nIl nome di Francesco Cirio viene oggi ricordato in almeno quattro luoghi. A Nizza Monferrato, sua citt\u00e0 natale, un busto a opera di Leonardo Bistolfi campeggia in Piazza XX Settembre, tra le bancarelle del mercato. A Castelnuovo Belbo, presso il Palazzo Municipale, dove, dal 26 febbraio 2012, \u00e8 stato inaugurato un Museo sulla sua vita e le sue opere, con apertura mattutina tutti i giorni feriali. A Torino, nell'area di Porta Palazzo, gli sono stati dedicati una via e una lapide monumentale. Quest'ultima, collocata a lato del numero civico 24 di Piazza della Repubblica, \u00e8 un'opera \"liberty\" di Biscarra. Sotto all'effigie di Cirio vi sono un altorilievo e un testo elogiativo inciso nel marmo, ma la data indicata della nascita di Cirio \u00e8 errata: Francesco Cirio venne alla luce il 25 dicembre 1836 e non il 25 dicembre 1835, come erroneamente inciso sulla lapide."}
{"id": "467786", "revid": "712828", "url": "https://it.wikipedia.org/wiki?curid=467786", "title": "Neimoidiani", "text": ""}
{"id": "467790", "revid": "298229", "url": "https://it.wikipedia.org/wiki?curid=467790", "title": "Vela ai Giochi della II Olimpiade", "text": "Alla II Olimpiade si disputarono alcune gare di vela.\nGare non olimpiche.\n\u00bd-1 ton corsa 2\n3-10 ton corsa 1\n+20 ton"}
{"id": "467794", "revid": "363629", "url": "https://it.wikipedia.org/wiki?curid=467794", "title": "Mos Eisley", "text": "Mos Eisley \u00e8 un importante porto spaziale del pianeta Tatooine, nell'universo di \"Guerre stellari\".\n\u00c8 una vera e propria citt\u00e0 nel deserto, con locali che raccolgono banditi locali e specie aliene, porti per navi-cargo, che si recano anche nelle zone pi\u00f9 remote della galassia.\nDescrizione.\nSituata 50 miglia a nord di Anchorhead, vicino al palazzo di Jabba the Hutt, gioc\u00f2 un ruolo importante nella Guerra Civile Galattica in quanto fu il luogo dove Luke Skywalker e Obi-Wan Kenobi incontrarono per la prima volta Ian Solo e Chewbecca.\nDa una certa distanza la citt\u00e0 sembrava uno strano collage di strutture di pietra e plastoide che si diffondevano a partire da un nucleo di energia e di distribuzione d'acqua. \nLa citt\u00e0 era pi\u00f9 grande di quel che sembrava, in quanto la maggior parte era situata nel sottosuolo. La popolazione ammontava da 40.000 a 60.000 individui a seconda della stagione.\nMos Eisley era stata costruita per scopi commerciali, in quanto Anchorhead, la citt\u00e0 pi\u00f9 vicina, aveva un costo della vita elevato. Venne costruita attorno al luogo di impatto della \"Dowager Queen\", i cui sopravvissuti la chiamarono semplicemente \"Eisley\". In seguito venne rinominata secondo lo stile classico per cui si aggiungeva \"Mos\" prima del nome (come Mos Espa e Mos Gamos). Gli stessi abitanti della citt\u00e0 fondarono in seguito la capitale di Tatooine, Bestine.\nDurante la Guerra Civile Galattica Mos Eisley divent\u00f2 un bersaglio del Moff Tarkin, incaricato da Palpatine di controllare i territori dell'Anello Esterno. L'Alleanza Ribelle aveva una propria base ad Anchorhead e cerc\u00f2 di intercettare le azioni dell'Impero.\nAnche se le forze Imperiali vinsero il breve conflitto, la loro squadra di attacco venne ridotta considerevolmente; difatti R2-D2 e C-3PO riuscirono a non farsi notare e a sfuggire ai controlli."}
{"id": "467795", "revid": "968817", "url": "https://it.wikipedia.org/wiki?curid=467795", "title": "Citt\u00e0 libera dell'Impero", "text": "Per citt\u00e0 libera dell'Impero si intende una citt\u00e0 del Sacro Romano Impero che godeva dell'immediatezza imperiale.\nCi\u00f2 significava che la citt\u00e0 dipendeva direttamente dall'imperatore, e quindi da nessun potere feudale intermedio. Questa condizione comportava una serie di privilegi, primo fra tutti una pressoch\u00e9 totale autonomia di fatto.\nIn origine c'era una distinzione giuridica e storica tra \"citt\u00e0 imperiali\" e \"citt\u00e0 libere\":\nTutte queste caratteristiche ponevano le libere citt\u00e0 imperiali a un livello di parit\u00e0 rispetto ai principi dell'impero, e le differenziavano invece dalle citt\u00e0 sottoposte a un dominio feudale di qualsiasi natura, che equivaleva a un livello intermedio di governo interposto tra l'imperatore e la citt\u00e0 stessa.\nSino al XVI secolo le prime erano dette appunto citt\u00e0 dell'Impero (ted. \"Reichsst\u00e4dte\"), le seconde citt\u00e0 libere (ted. \"freie St\u00e4dte\"); in ogni caso, soprattutto in origine, non tutte le citt\u00e0 imperiali erano necessariamente \"libere\", e non tutte le citt\u00e0 libere erano anche \"imperiali\".\nNelle diete imperiali tutte queste citt\u00e0 trovarono congiuntamente rappresentanza nel collegio delle citt\u00e0 libere e imperiali, dando origine, nell'uso comune, al termine di \"citt\u00e0 libera dell'Impero\"; col tempo dunque la distinzione originaria and\u00f2 sempre pi\u00f9 sfumando finch\u00e9 non ebbe pi\u00f9 importanza.\nCitt\u00e0 imperiali e citt\u00e0 libere.\nCome accennato, almeno in origine, ci fu tra le due tipologie di citt\u00e0 una certa differenza.\nLa dipendenza immediata dall'imperatore (\"immediatezza imperiale\") comportava una serie di privilegi. Le citt\u00e0 imperiali godevano di un'ampia autonomia, in particolare in campo giurisdizionale. Esse avevano anche obblighi specifici rispetto all'imperatore, cui andavano i loro tributi e cui dovevano prestare assistenza, specialmente in caso di guerra.\nLe citt\u00e0 libere ottenevano il loro status grazie a privilegi decretati dall'imperatore o dal vescovo (ma quasi tutte si erano liberate da sole in seguito a lunghe lotte anche aspre). A differenza delle citt\u00e0 imperiali, generalmente erano esentate dai tributi e dall'obbligo di prestare assistenza all'imperatore in caso di guerra (fatta eccezione per le crociate).\nTra le citt\u00e0 appartenenti originariamente al novero delle \"citt\u00e0 libere\" figurano Augusta, Basilea, Colonia, Magonza (riassoggettata al potere temporale dell'arcivescovo nel 1462), Memmingen, Ratisbona, Ravensburg, Spira, Strasburgo, Verden, Worms, oltre alle gi\u00e0 citate Herford e San Gallo, e ancora le tre citt\u00e0 della Lorena note collettivamente come \"tre vescovati\": Metz, Toul e Verdun.\nInizialmente le citt\u00e0 libere ottennero il riconoscimento delle loro libert\u00e0 da parte dell'imperatore o del principe-vescovo, ma quest'ultimo rimaneva formalmente in citt\u00e0 come autorit\u00e0 di riferimento; in un secondo momento, quasi ovunque, anche questa residua forma di sudditanza fu eliminata. Spesso i principi-vescovi furono obbligati a trasferire altrove la propria residenza, fissando la sede del proprio dominio temporale in una localit\u00e0 diversa rispetto alla citt\u00e0, ormai del tutto autonoma, di cui mantenevano ancora solamente la titolarit\u00e0 della diocesi e il titolo feudale. Ci\u00f2 avvenne ad esempio a Basilea, da cui, dopo che la citt\u00e0 ebbe abbracciato la riforma protestante il vescovo fu fisicamente allontanato; situazioni analoghe si verificarono tra l'altro anche a Strasburgo, Augusta, Costanza, Colonia, Spira, Lubecca.\nCon l'andare del tempo le citt\u00e0 svilupparono vari tipi di governo, da quello aristocratico oligarchico a quello pi\u00f9 democratico e popolare. Alcune tra quelle dall'autonomia pi\u00f9 consolidata e secolare arrivarono a considerarsi esplicitamente come repubbliche, anche se lo erano sempre \"sui generis\". Ci\u00f2 appare in modo evidente ad esempio sulle monete emesse dalle citt\u00e0, che tra XVI e XVIII secolo potevano riportare spesso legende del tipo: \"MONETA NOVA REIPUBLICAE ARGENTINENSIS\" (Strasburgo), o \"MONETA NOVA REIPUBLICAE ULMENSIS\" (Ulma), ecc. (spesso anche in forma abbreviata). Questa tendenza divenne anzi la regola per le citt\u00e0 svizzere, mentre progressivamente la Confederazione Elvetica si separava \"de facto\" dall'Impero, e dopo il 1648 anche \"de iure\".\nStoria.\nGli inizi e l'ascesa.\nLe prime citt\u00e0 imperiali sono attestate a partire dal Basso Medioevo, nei secoli XII-XIII, periodo in cui progressivamente molte citt\u00e0 iniziarono ad affrancarsi dai poteri feudali, laici ed ecclesiastici, e si videro riconosciuta l'autonomia.\nLa congiuntura politica della met\u00e0 del XIII secolo favor\u00ec l'affrancamento delle citt\u00e0 dai poteri feudali, e al tempo stesso un'organizzazione interna basata su una larga autonomia.\nIl grande numero di citt\u00e0 imperiali nel sud-ovest della Germania e in Svizzera, in Alsazia e in Turingia era motivato anche dal fatto che in quelle zone erano situati i domini degli Hohenstaufen, che avevano tenuto alle loro dipendenze dirette molti centri urbani proprio in quelle regioni.\nA quell'epoca diverse citt\u00e0 avevano gi\u00e0 da tempo ottenuto una certa serie di privilegi da parte degli imperatori; quando la dinastia Hohenstaufen decadde e l'impero attravers\u00f2 la fase del Grande Interregno alla met\u00e0 del XIII secolo, molte citt\u00e0 divennero autonome come citt\u00e0 imperiali, e nessun potere feudale fu almeno a quell'epoca in grado di sottometterle.\nIn generale appare dunque evidente che fu nel sud e nell'ovest dell'impero che le citt\u00e0 imperiali riuscirono a emergere pi\u00f9 nettamente e a creare i domini territoriali pi\u00f9 vasti: ci\u00f2 perch\u00e9 in quelle regioni mancavano appunto potentati feudali particolarmente forti, a differenza invece delle regioni settentrionali e orientali dell'impero.\n\u00c8 pur vero per\u00f2 che in epoche successive al Grande Interregno alcune potenze come gli Asburgo o i conti di W\u00fcrttemberg si fecero spesso minacciose, inducendo le citt\u00e0 imperiali ad allearsi tra loro in leghe.\nIl loro status giuridico si evolvette fino a che, finito il Grande interregno, a partire dal 1273, divennero membri della Dieta imperiale con diritto di voto.\nLa loro posizione si stabilizz\u00f2 ulteriormente quando nel 1489 si organizzarono nel \"collegio delle citt\u00e0 libere dell'Impero\", uno dei tre \"collegi\" che and\u00f2 a costituire da allora le diete imperiali.\nLa loro potenza in molti casi crebbe notevolmente, tanto che alcune riuscirono a sottomettere ampi territori, sebbene altre invece non controllassero che un esiguo territorio fuori delle proprie mura. Le citt\u00e0 che riuscirono a controllare i territori pi\u00f9 vasti furono tra le altre Dortmund, Francoforte sul Meno, Metz, Norimberga, Ulma; ma Berna fu quella che riusc\u00ec a sottomettere il territorio pi\u00f9 vasto in assoluto.\nL'immediatezza imperiale, un privilegio sempre a rischio.\nIl novero delle citt\u00e0 che godevano di questo statuto vari\u00f2 comunque moltissimo nel corso dei secoli, da un lato a causa del fatto che molte furono, per diverse ragioni, nel tempo private della loro autonomia e dei loro privilegi e vennero occupate e infeudate; dall'altro lato per il fatto che molte si separarono dall'impero in diverse circostanze, iniziando una storia a s\u00e9.\nIl rischio di perdere l'immediatezza imperiale non era mai troppo remoto. A volte l'imperatore affidava su cauzione una certa citt\u00e0 a un principe; se capitava che l'imperatore non riuscisse a ripagare la cifra dovuta (e capitava spesso), ci\u00f2 comportava la perdita dell'immediatezza imperiale per la citt\u00e0 in questione e la sua conseguente annessione ai domini del principe. \u00c8 quanto avvenne per esempio a Nimega nel 1247, passata ai conti di Gheldria, o a Duisburg nel 1290, passata ai conti di Kleve, oppure ancora a Cheb, passata ai re di Boemia nel 1322.\nUn caso particolare \u00e8 rappresentato dalla citt\u00e0 di Sciaffusa, che divenuta citt\u00e0 imperiale nel 1190, nel 1330 fu venduta dall'imperatore agli Asburgo, e pass\u00f2 sotto il loro dominio; nel 1415 riusc\u00ec per\u00f2 a riscattarsi nuovamente, e nel 1501 ader\u00ec alla Confederazione elvetica, anche per tutelare la propria autonomia. Una vicenda per certi aspetti analoga capit\u00f2 a Landau, che, ottenuta l'immediatezza imperiale nel 1291, pass\u00f2 per cauzione al vescovo di Spira nel 1324. Tuttavia riottenne l'immediatezza imperiale nel 1511, aderendo poco dopo (1521) alla decapoli alsaziana per tutelare i privilegi nuovamente acquisiti.\nMeno fortunate furono altre citt\u00e0, coinvolte in episodi anche celebri, come Costanza, occupata e annessa dagli Asburgo ai loro domini diretti nel 1548, dopo la Guerra di Smalcalda, come ritorsione per il fatto di aver abbracciato la riforma protestante; oppure Donauw\u00f6rth, conquistata e annessa alla Baviera nel 1607, per lo stesso motivo di aver sostenuto i protestanti durante le continue lotte religiose di quel periodo. Magonza invece, una delle citt\u00e0 liberatesi dal dominio temporale del proprio principe ecclesiastico, libera dal 1244, fu riconquistata dall'arcivescovo nel 1462 dopo un terribile assedio e sottoposta nuovamente al dominio del principato arcivescovile, di cui ridivenne a tutti gli effetti la capitale.\nFu dunque anche per difendere le proprie prerogative e i propri interessi, che molte citt\u00e0 imperiali si unirono gradualmente in leghe, la pi\u00f9 nota delle quali \u00e8 certamente la \"lega delle dieci citt\u00e0\" o \"decapoli alsaziana\", che riun\u00ec dal 1354 dieci citt\u00e0 imperiali alsaziane; analogamente, la Confederazione elvetica nacque dall'alleanza tra alcune citt\u00e0 imperiali e alcune \"valli imperiali\" (territori rurali dalle caratteristiche giuridiche analoghe).\nSi vennero a creare anche situazioni ambigue, come ad esempio quella di Essen, che ebbe l'immediatezza imperiale nel 1377, ma non fu del tutto svincolata giuridicamente dalle badesse di Essen che fino ad allora la controllavano; ci\u00f2 comport\u00f2 controversie e discussioni presso il Reichskammersgericht che durarono secoli. Nel 1670 fu deciso che Essen doveva essere obbediente nei confronti delle badesse, ma mantenendo intatti i suoi privilegi: formula ambigua che non risolse nulla, lasciando tutto nell'incertezza fino alla fine dell'impero.\nIl declino.\nIl numero massimo di citt\u00e0 libera dell'Impero si raggiunse nella prima met\u00e0 del XVI secolo; nei documenti (tedesco 'Reichsmatrikel') della dieta di Worms del 1521, ne sono attestate 85.\nDopo la Guerra dei trent'anni e la pace di Vestfalia, la loro situazione generale inizi\u00f2 a risultare progressivamente indebolita, sebbene mantenessero lo status di terzo collegio elettorale con diritto di due voti collegiali (Banco delle citt\u00e0 renane e Banco delle citt\u00e0 sveve). Nel tempo apparvero sempre pi\u00f9 come membri svantaggiati dell'impero, rispetto ai grandi stati principeschi: potevano esprimere i loro voti solo dopo che si erano espressi favorevolmente gli altri due collegi elettorali (Elettori e Principi); tuttavia, la loro posizione culturale, sociale e politica, che era stata spesso notevole, fu da loro rivendicata ancora per tutto il XVIII secolo. Da sempre furono fedeli alleate militari ed economiche dell'imperatore, cercando in lui un valido difensore delle loro autonomie contro i propositi dei principi di annetterle ai propri domini.\nIl collegio delle citt\u00e0 libera dell'Impero era presieduto da Ratisbona, quale sede della Dieta stessa.\nLe citt\u00e0 erano suddivise non solamente su una base geografica tra renane e sveve, ma anche in base alla fede religiosa (corpo cattolico e corpo protestante); quattro di esse tuttavia, riconoscevano diritti paritari ad entrambe le fedi (\"citt\u00e0 imperiali paritarie\", \"Paritaetischer Reichstaedte\" in tedesco): si trattava di Augusta, Biberach, Dinkelsb\u00fchl e Ravensburg. Pur avendo due voti collettivi per i banchi svevo e renano, le citt\u00e0 erano distribuite nei vari circoli imperiali (nel 1792 una in Baviera, tre nel Basso Reno, sei in Bassa Sassonia, cinque nell'Alto Reno, cinque in Franconia, trentuno in Svevia).\nAlcune citt\u00e0 libera dell'Impero, pur mantenendo le proprie autonomie municipali, col tempo erano finite sotto il protettorato di principi, facendo di fatto parte di tali stati. Queste citt\u00e0 (Gelnhausen, che formalmente mantenne il rango di citt\u00e0 imperiale fino al XVIII secolo, Herford, Amburgo nel XVIII secolo fino al 1770, Offenburg tra il 1701 e il 1771, ecc.) non avevano quindi diritto di voto.\nIn ogni caso, eccetto poche grandi citt\u00e0, in particolare Amburgo, Aquisgrana, Augusta, Brema, Colonia, Francoforte sul Meno, Lubecca, Norimberga, Rothenburg, Ulma tra le pi\u00f9 influenti, la maggioranza era costituita da piccole citt\u00e0 che avevano un'importanza marginale nelle decisioni del Reichstag.\nProgressivamente nei secoli andarono riducendosi di numero. Nel 1792 ne rimanevano 51.\nNel 1803, nel quadro di una generale riforma nell'ambito dell'impero (Reichsdeputationshauptschluss), dovuta alla grande confusione suscitata dall'ascesa della Francia e di Napoleone, quasi tutte le citt\u00e0, tranne sei, vennero private del titolo e \"mediatizzate\", ossia annesse a vari stati principeschi; solo Amburgo, Augusta, Brema, Francoforte sul Meno, Lubecca e Norimberga rimasero autonome, ma con prerogative ridotte.\nNel 1805/1806 anche Augusta e Norimberga furono annesse alla Baviera.\nIntanto nel 1806 l'impero venne abolito, e dopo il Congresso di Vienna (1815) le quattro citt\u00e0 rimanenti divennero stati sovrani nell'ambito della nuova Confederazione germanica. Francoforte sul Meno perse l'indipendenza nel 1866, durante l'unificazione tedesca, per essersi opposta a tale processo, e venne annessa alla Prussia.\nLe residue tre citt\u00e0 divennero \"Laender\" dell'Impero tedesco, e dopo il 1918 della Repubblica di Weimar.\nLubecca fu privata dell'autonomia di \"Land\" nel 1937, per ritorsione, per essersi opposta ai nazisti nel periodo in cui questi stavano per prendere il potere.\nOggi solamente Amburgo e Brema conservano traccia del loro passato di libere citt\u00e0 imperiali, nel fatto di essere Land nell'ambito della Repubblica federale di Germania.\nComunit\u00e0 rurali imperiali e villaggi imperiali.\nCome accennato, accanto alle citt\u00e0 libere dell'Impero, sono esistite nel Sacro Romano Impero anche delle realt\u00e0 giuridiche analoghe, quali le comunit\u00e0 rurali imperiali o i villaggi imperiali.\nAi \"villaggi imperiali\" (\"Reichsfreid\u00f6rfen\") erano riconosciute prerogative analoghe a quelli delle citt\u00e0 imperiali, tuttavia erano privi del titolo di \"citt\u00e0\" e non godevano di rappresentanza nelle diete dell'Impero. Si trattava generalmente di centri agrari di rilievo commerciale che sin dal Medioevo godevano di privilegi e libert\u00e0 municipali; spesso risalivano ad antichi baliaggi del XV secolo a cui gli imperatori avevano concesso privilegi o facevano parte delle antiche terre della Corona e come tali godevano dell'immediatezza, dipendendo solo e direttamente dall'imperatore. Tuttavia, nei secoli successivi vennero progressivamente assorbiti dai vari principi limitrofi o dalle citt\u00e0 imperiali pi\u00f9 potenti, venendo sottoposti alla loro protezione.\nIn ogni caso lo \"status\" di villaggio imperiale fu riconosciuto ufficialmente anche dai trattati della Pace di Vestfalia del 1648.\nI villaggi imperiali pi\u00f9 rilevanti furono:\nAnche:\nQuesti erano i villaggi e le comunit\u00e0 rurali imperiali rimasti negli ultimi anni dell'Impero fino al 1803, dopo che i numerosi esistenti nei secoli precedenti erano stati quasi tutti infeudati o conquistati (nel XIV secolo ne erano esistiti circa 120).\nTra i villaggi e le comunit\u00e0 rurali imperiali esistiti nei secoli precedenti, meritano di essere menzionati:\nSi trattava di:\ne dei loro alleati:\nConsiderazioni su alcune citt\u00e0 italiane.\n\u00c8 controverso se si debbano considerare citt\u00e0 libere dell'Impero i comuni medievali italiani, che godettero effettivamente di alcuni tipici privilegi nei primi secoli del basso Medioevo, in particolare dopo la pace di Costanza del 1183.\nIl fatto rilevante \u00e8 che le citt\u00e0 dell'Italia settentrionale e della Toscana cercarono ben presto di svincolarsi dall'autorit\u00e0 imperiale, e col tempo ci riuscirono, iniziando una storia a s\u00e9. Cos\u00ec di fatto vennero progressivamente meno quei tipici legami di dipendenza nei confronti dell'imperatore che, al di l\u00e0 della pressoch\u00e9 totale autonomia interna, caratterizzavano comunque, come si \u00e8 visto, le citt\u00e0 imperiali.\nIl problema si pone solo per poche citt\u00e0 perch\u00e9 quando nella seconda met\u00e0 del Duecento lo statuto di citt\u00e0 dell'Impero fu sancito formalmente dall'ingresso nella Dieta, la maggioranza dei comuni italiani stava subendo due trasformazioni: innanzitutto molti comuni si stavano trasformando in signorie, e inoltre nel secolo successivo le citt\u00e0 minori sarebbero state assorbite dai vicini pi\u00f9 potenti.\nLa questione riguarda perci\u00f2 soprattutto quelle poche citt\u00e0 che divennero vere e proprie repubbliche tra la fine del Medioevo e la prima et\u00e0 moderna, quando i territori italiani di fatto si separarono progressivamente dall'Impero. Queste citt\u00e0-stato erano di fatto autonome, e nelle istituzioni avevano caratteristiche analoghe a quelle delle citt\u00e0 imperiali transalpine.\nSi tratta essenzialmente di Firenze, Genova, Lucca, Siena (autonoma fino al 1559, poi annessa da Firenze). Si deve ricordare in proposito che Venezia non apparteneva formalmente al Sacro Romano Impero, ma era appartenuta all'impero bizantino.\nLucca in particolare aveva ottenuto privilegi dagli imperatori agli inizi del XII secolo, e nel 1181 ottenne gli statuti comunali per iniziativa di Federico Barbarossa. Nel corso del XIII secolo la citt\u00e0 riusc\u00ec a recidere di fatto i legami di dipendenza con l'Impero (essenzialmente il pagamento dei tributi); tuttavia, in seguito alle diverse dominazioni esterne seguite alla morte di Castruccio Castracani, il 6 aprile 1369, fu direttamente l'imperatore Carlo IV a ristabilire l'autonomia lucchese ripristinando la repubblica. Anche in seguito la citt\u00e0 avrebbe continuato in varie occasioni a ribadire la propria vicinanza politica all'Impero, e quando alla met\u00e0 del XVI secolo la Chiesa tent\u00f2 (senza successo) di istituire il Tribunale dell'inquisizione a Lucca, la citt\u00e0 si oppose proprio appellandosi alla sua condizione di libera citt\u00e0 imperiale; nuovamente si appell\u00f2 alla fedelt\u00e0 verso l'impero quando la Toscana medicea tent\u00f2 di annetterla, o quando a seguito di controversie nate per il lago di Sesto, nel 1755 il governo toscano tent\u00f2 di far allagare la campagna lucchese.\nLa situazione rimane controversa, almeno per tutto il periodo in cui l'Italia settentrionale e la Toscana rimasero nominalmente nell'Impero (fino al 1648), ma di fatto si erano pressoch\u00e9 completamente separate.\nVa rilevato in ogni caso che la rivendicazione dello status da parte di Lucca in pi\u00f9 occasioni, seppure forse non basata su fondamenti giuridici veramente solidi, non rappresenta un caso isolato: per almeno un'altra citt\u00e0 dell'Impero esiste ampia documentazione riguardo ad una politica analoga, si tratta di Groninga. La citt\u00e0 della Frisia, libera \"de facto\" a partire dal XV secolo, inizi\u00f2 a fregiarsi di sua iniziativa del titolo di citt\u00e0 imperiale, includendo persino l'aquila imperiale nel proprio stemma cittadino a sottolineare ulteriormente tale status autoproclamato. Anche Groninga si separ\u00f2 dall'Impero in modo definitivo nel 1648.\nIstituti analoghi in altri stati.\nLe citt\u00e0 libere dell'Impero sono paragonabili, con le dovute distinzioni, alle \"bonnes villes\" del regno di Francia, alle Citt\u00e0 demaniali dei regni di Napoli e Sicilia, alle citt\u00e0 regie della Sardegna e alle citt\u00e0 regie del regno di Ungheria.\nElenco delle citt\u00e0 libere dell'Impero.\nLe citt\u00e0 imperiali nel 1792.\nIl seguente elenco riporta le 51 citt\u00e0 libere dell'Impero ancora esistenti negli ultimi anni del Sacro Romano Impero, prima delle conquiste francesi del 1795, ripartite nei rispettivi \"circoli\" imperiali di appartenenza.\nLe citt\u00e0 imperiali nei secoli precedenti.\nFino al XVII secolo.\nTerritori esterni ai circoli: Territorio dei Confederati.\nLe citt\u00e0 imperiali della Svizzera all'epoca della Pace di Vestfalia erano ormai da tempo di fatto totalmente slegate dall'Impero, almeno dalla fine del Quattrocento, ossia dopo la Guerra sveva. Dopo questi fatti, l'ultimo episodio in cui l'autonomia della Confederazione fu seriamente minacciata, i cantoni furono di fatto totalmente indipendenti. La Pace di Vestfalia non fece altro che ufficializzare ci\u00f2 che era realt\u00e0 da quasi un secolo e mezzo.\nLe citt\u00e0 libere e imperiali nella Reichsmatrikel della Dieta di Worms del 1521.\nViene riportata la forma originale in cui la citt\u00e0 compare nel documento e, accanto, la forma moderna tra parentesi.\nAlcune citt\u00e0 presenti nell'elenco, quali Brakel, Cambrai, Gottinga, Lemgo, Sarrebourg, Warburg, Wesel, erano dotate di una certa autonomia municipale (soprattutto Gottinga, che era una citt\u00e0 pressoch\u00e9 libera), ma non risulta che abbiano mai goduto dell'immediatezza imperiale; le citt\u00e0 di Duisburg, D\u00fcren e Gelnhausen avevano goduto dell'immediatezza imperiale nel basso medioevo, ma l'avevano perduta tra XIII e XIV secolo; Elbl\u0105g e Danzica erano citt\u00e0 libere ma esterne ai confini giuridici del Sacro Romano Impero, e pertanto non erano citt\u00e0 imperiali. Tutte queste municipalit\u00e0, interessate da diversi gradi di autonomia, e verosimilmente per questa ragione partecipanti alla dieta di Worms del 1521, non devono tuttavia essere considerate nel novero delle citt\u00e0 imperiali attestate in questa \"Reichsmatrikel\", le quali quindi sono in realt\u00e0 73 e non 85. Peraltro alcune citt\u00e0 imperiali sicuramente in possesso dell'immediatezza imperiale in quegli anni (soprattutto in Svizzera e nei Paesi Bassi) non figurano tra le partecipanti alla dieta: il documento va pertanto considerato solamente come una testimonianza di massima.\nLeghe di citt\u00e0.\nLa Confederazione Elvetica: un'alleanza tra citt\u00e0 imperiali e territori rurali imperiali.\nNel corso del XIII secolo in quella che pi\u00f9 tardi sarebbe divenuta la Svizzera si and\u00f2 progressivamente delineando una lotta, sempre pi\u00f9 accesa, tra alcuni potenti domini feudali, tra cui in primo luogo gli Asburgo, e alcuni territori e citt\u00e0 che godevano dell'immediatezza imperiale.\nI potentati feudali, e soprattutto gli Asburgo, miravano a consolidare il proprio dominio in quei territori: per reagire a questo, nel 1231 l'imperatore concesse agli abitanti della valle di Uri l'immediatezza imperiale, fatto di rilevanza strategica importantissima, poich\u00e9 gli Urani controllavano il Passo del San Gottardo e tutti i relativi traffici transalpini. Pi\u00f9 tardi anche la comunit\u00e0 rurale di Svitto ottenne l'immediatezza imperiale, sempre in funzione antiasburgica.\nQuando nel 1273 venne eletto imperatore Rodolfo I d'Asburgo l'immediatezza imperiale da privilegio e protezione divenne minaccia, poich\u00e9 ora i valligiani di Uri e Schwyz dipendevano direttamente proprio dal loro nemico diretto.\nCos\u00ec, insieme agli abitanti di Untervaldo, comunit\u00e0 che invece non godeva di alcun privilegio, stipularono una serie di accordi tra loro per garantirsi un mutuo soccorso contro le aggressioni asburgiche. Il primo di tali trattati che sia giunto fino a noi, il cui testo \u00e8 stato ritrovato nel XIX secolo, risale al 1291 (data presa di conseguenza come convenzionale per la nascita della Svizzera).\nContemporaneamente anche alcune citt\u00e0 imperiali, come Zurigo e Berna, erano venute in urto con i vari signori feudali della zona; queste erano legate da reciproci interessi economici alle comunit\u00e0 rurali della Svizzera interna; cos\u00ec dapprima, nel 1332, Uri, Schwyz e Untervaldo si allearono con la vicina citt\u00e0 di Lucerna, non libera ma soggetta agli Asburgo, e quindi verso la met\u00e0 del XIV secolo con le citt\u00e0 imperiali di Zurigo e Berna e con alcune altre comunit\u00e0 rurali.\nNel 1415 a Sempach avvenne lo scontro decisivo con gli Asburgo, che furono sconfitti duramente (in seguito come \u00e8 noto sposteranno la loro influenza come signori diretti soprattutto nelle regioni orientali dell'Impero). In conseguenza di ci\u00f2 Lucerna divenne citt\u00e0 libera dell'Impero.\nNel corso del XV secolo e agli inizi del XVI altre comunit\u00e0 rurali e citt\u00e0 si unirono alla lega, sia come membri a pieno titolo, sia come \"alleati perpetui\" (membri autonomi ma non pienamente titolari); entro la fine del Quattrocento tutti i membri della confederazione elvetica godevano dell'immediatezza imperiale, sia come citt\u00e0 imperiali che come valli o comunit\u00e0 rurali imperiali.\nA partire dagli inizi del XVI secolo, soprattutto dopo la Guerra sveva, la Confederazione inizi\u00f2 peraltro a manifestare una sempre pi\u00f9 spiccata tendenza a considerarsi separatamente rispetto all'Impero, allontanandosi progressivamente da esso nel corso del secolo.\nAlla fine, con la Pace di Vestfalia del 1648 i confederati riuscirono a staccarsi completamente e definitivamente dall'Impero garantendosi l'indipendenza totale.\nLa Decapoli Alsaziana.\nAnche in Alsazia, nel 1354, si form\u00f2 una lega di citt\u00e0 libere dell'Impero motivata dalla reciproca difesa.\nLe citt\u00e0 imperiali dell'Alsazia erano numerose (una dozzina) ma, tranne Strasburgo, piccole; cos\u00ec cercarono naturalmente un'alleanza per tutelarsi contro le ingerenze dei signori feudali circostanti.\nLa lega comprese una decina di citt\u00e0 (il numero oscill\u00f2 da un massimo di undici a un minimo di nove; non ne fece mai parte Strasburgo), cosicch\u00e9 in seguito fu detta decapoli. Tra il 1358 e il 1418 comprese Seltz, poi annessa al Palatinato, e fino al 1515 anche Mulhouse, che lasci\u00f2 la lega per aderire alla Svizzera come alleata perpetua, in quanto minacciata gravemente dall'espansione asburgica nella Germania meridionale; al posto di Mulhouse fu ammessa come nuovo membro della lega Landau.\nDurante la Guerra dei trent'anni la decapoli fu soggiogata dalla Francia, che nella Pace di Vestfalia ne ottenne la giurisdizione; in pochi anni dopo la met\u00e0 del XVII secolo le dieci citt\u00e0 furono tutte annesse direttamente alla Francia, annessione confermata in via definitiva col Trattato di Nimega (1679). Landau sarebbe passata alla Confederazione germanica dopo il Congresso di Vienna, e da allora \u00e8 rimasta tedesca.\nLe Leghe Renane.\nNel Basso Medioevo anche numerose citt\u00e0 della Renania si costituirono in leghe, ma queste ebbero breve vita.\nUna \"Lega Renana\" come entit\u00e0 politica si costitu\u00ec due volte nella Storia dell'Impero. La prima e pi\u00f9 importante si form\u00f2 alla met\u00e0 del XIII secolo, la seconda fu uno dei membri costituenti della \"Lega di Stati della Germania meridionale\", che prese forma alla fine del XIV secolo. In entrambi i casi furono le citt\u00e0 di Magonza e Worms a coagulare intorno a s\u00e9 le altre e a rimanere una sorta di punto di riferimento; progressivamente poi altre citt\u00e0, perlopi\u00f9 della Germania sudoccidentale, si legarono via via a queste due.\nLa prima Lega delle citt\u00e0 renane esistette dal 13 luglio 1254 fino al 1257, e comprese 59 citt\u00e0 e pi\u00f9 tardi anche principi territoriali.\nL'iniziativa come detto part\u00ec da Magonza e Worms, che nel febbraio 1254 si allearono tra loro. La causa fu anche in questo caso l'insicurezza degli abitanti nell'Impero, al tempo del Grande Interregno.\nLa Lega delle citt\u00e0 renane si fondava sulla Pace di Magonza del 1235. Era volta ad evitare la guerra e stabil\u00ec delle regole per dirimere le situazioni conflittuali. Una flotta da guerra sul Reno avrebbe dovuto difendere la navigazione, inoltre le citt\u00e0 avrebbero costituito un contrappeso ai principi territoriali; pretesero anche l'abolizione delle circa trenta barriere doganali lungo il Reno, che avevano seriamente penalizzato i traffici.\nLa Lega aveva un'assemblea, che doveva riunirsi ogni tre mesi, e una propria flotta fluviale. Dopo l'assemblea in occasione della fondazione, a Magonza, il 6 ottobre 1254 si ebbe la seconda riunione a Worms; altre riunioni si ebbero il 29 giugno 1255 e il 10 novembre 1255. Alle riunioni del 26 maggio e del 15 agosto 1256 non furono pi\u00f9 presenti i principi, cos\u00ec si prefigur\u00f2 l'inizio della decadenza della lega.\nLa particolarit\u00e0 di questa lega rispetto ad altre fu dunque l'allargamento anche ai principi territoriali. Questo fatto le confer\u00ec una posizione preminente nei confronti di altri organismi analoghi; d'altra parte per\u00f2 la partecipazione della nobilt\u00e0 feudale accrebbe il potenziale di conflitto.\nDel resto, contando la maggior parte delle citt\u00e0 in quel periodo un numero di abitanti compreso tra 2000 e 5000, queste rimanevano troppo deboli per costituire un elemento di forza significativo.\nMembri della Lega furono tra le altre le citt\u00e0 di Aquisgrana, Bingen, Colonia, Duisburg, Francoforte sul Meno, Friedberg, Magonza, Oberwesel, Oppenheim, Wetzlar, Worms, W\u00fcrzburg, Zurigo, ma anche citt\u00e0 pi\u00f9 lontane come Brema, Lubecca, Norimberga o Ratisbona cos\u00ec come cittadine pi\u00f9 piccole, come per esempio Schriesheim e Gr\u00fcnberg.\nLa seconda Lega delle citt\u00e0 renane si costitu\u00ec il 20 marzo 1381, e comprese tra l'altro Francoforte sul Meno, Magonza, Spira, Strasburgo e Worms. Lo stesso anno si un\u00ec alla Lega Sveva per formare la Lega delle citt\u00e0 della Germania meridionale; questa per\u00f2 nel 1388, dopo la battaglia di D\u00f6ffingen fu sconfitta dal conte Eberardo II del W\u00fcrttemberg, e con la Pace di Cheb del 1389 dovette essere sciolta.\nLe \"Tres civitates imperiales\" nei Paesi Bassi.\nNel XVI secolo anche tre citt\u00e0 imperiali dei Paesi Bassi, Deventer, Kampen e Zwolle, si coordinarono tra loro costituendo un'unione monetaria, testimoniata dall'emissione di monete comuni. Sul dritto esse recavano l'immagine dell'imperatore e la legenda \"MONETA NOVA TRIVM CIVITATVM IMPERIALIVM\" (anche abbreviata) e sul rovescio gli stemmi delle tre citt\u00e0 e i loro nomi (cfr. qui per una galleria di immagini: Deventer).\nGengenbach, Offenburg e Zell.\nInfine, un'ufficiosa ma duratura forma di coordinamento e collaborazione, fu quella che si instaur\u00f2 tra le tre citt\u00e0 imperiali di Gengenbach, Offenburg e Zell am Harmersbach. Gengenbach e Zell confinavano anche tra loro, fatto abbastanza infrequente, e ci\u00f2 favor\u00ec il loro reciproco sostegno contro i principi territoriali confinanti, che mirarono spesso a conquistarle, soprattutto Zell, che era molto debole (era la citt\u00e0 imperiale pi\u00f9 piccola di tutto l'Impero nel XVIII secolo). Il coordinamento tra le tre citt\u00e0 si mantenne anche in campo religioso, rimanendo tutte cattoliche dopo la diffusione della riforma protestante."}
{"id": "467796", "revid": "287204", "url": "https://it.wikipedia.org/wiki?curid=467796", "title": "Fehu", "text": "La forma di questa runa somiglia alla F dell'alfabeto latino, che deriva dalla lettera \"v\" (, \ud800\udf05) dell'alfabeto etrusco, che a sua volta risale (come il digamma greco \u03dc) alla \"waw\" () dell'alfabeto fenicio. Il nome della corrispondente lettera dell'alfabeto gotico (, \ud800\udf46) \u00e8 \"faihu\".\nPoemi runici.\nLa runa \"fehu\" viene nominata in tutti e tre i poemi runici; in quelli norvegese ed islandese essa \u00e8 chiamata \"f\u00e9\", mentre in quello anglosassone \u00e8 chiamata \"feoh\"."}
{"id": "467798", "revid": "767487", "url": "https://it.wikipedia.org/wiki?curid=467798", "title": "Xzibit", "text": "Biografia.\nOriginario di Detroit, Alvin viene cresciuto dal padre a causa della morte della madre, a lui molto legata, quando ha appena 9 anni. La vita non facile a causa dei problemi familiari lo spinge a scrivere rime gi\u00e0 a dieci anni. Poco tempo dopo si trasferisce con il padre e la madre adottiva nel Nuovo Messico, i rapporti familiari si deteriorano per l'abilit\u00e0 con cui Alvin si procura soldi, tanto che il padre lo sbatte fuori di casa a 14 anni. \nA 17 anni si avventura alla volta della California con l'intenzione di diventare una rap star: si distingue per il flow aggressivo e le rime ad effetto, ed attira la curiosit\u00e0 dei rappers locali, che gli offrono la possibilit\u00e0 delle prime collaborazioni, e successivamente l'incontro con Broadway. Quest'ultimo gli presenta gli Alkaholiks e King Tee, uno dei pionieri del \"West Coast hip hop\". Con Tee, Xzibit partecipa all'album \"King Tee IV Life\" con il brano \"Freestyle Ghetto\". Poco tempo dopo collabora con i Liks (vecchio nome degli Alkaholiks) all'album \"Coast II Coast\" con i brani \"Hit And Run\" e \"Flashback\" in cui mostra un flow dalla forte ironia.\nSteve Rifkin, direttore artistico dell'etichetta Loud Records, nel 1996 gli fa firmare un contratto discografico, da cui scaturir\u00e0 \"At The Speed Of Life\", il suo album di debutto, il cui nome scaturisce in seguito allo stile di vita tipico dei sobborghi poveri californiani: si tira avanti alla buona, sfidando il destino giorno per giorno, senza frenarsi. Brani come \"The Foundation\" e \"Paparazzi\" riscuotono successi prima in ambito locale, poi in tutti gli Stati Uniti, contribuendo alla fama ed alla credibilit\u00e0 di Xzibit.\nNel 1998 il rapper pubblica \"40 Dayz &amp; 40 Nightz\", secondo album che trova ampi consensi e critiche assai positive. Xzibit collabora poi con Snoop Dogg nell'album \"Top Dogg\" e con Kurupt in \"Streetz Iz A Mutha\", e con Dr. Dre nell'album \"2001\", ed in particolare assieme a quest'ultimo ed Eminem in \"What's The Difference\". Nel dicembre 2000 esce \"Restless\", da cui vengono tratti numerosi singoli di successo: il primo \u00e8 \"Front 2 Back\", poi \"X\", \"Alkaholik\" con Erick Sermon, J-Ro e Tash, e \"Don't Approach Me\" con Eminem.\nDopo il positivo andamento di \"Restless\", Xzibit fonder\u00e0 l'etichetta Open Bar Entertainment. Sotto Fortress Entertainment esce \"Restless Exposed\", documentario uscito in DVD o VHS che riprende il liveshow e il dietro le quinte di Xzibit durante l'Anger Management Tour, il Puff Puff Tour di Snoop Dogg, l'House Of Blues Tour e molti altri.\nXzibit partecipa anche al DVD degli Alkaholiks ed appare in \"The Wash\", film in cui i protagonisti sono Snoop Dogg e Dr. Dre, e in \"8 Mile\", film in cui Eminem debutta come attore. Nel 2002 \u00e8 la volta di \"Man Vs. Machine\". I singoli sono \"Symphony In X Major\", con Dr. Dre, e \"Multiply\" con Nate Dogg. Ad impreziosire l'LP contribuiscono \"My Name\", con Eminem e Nate Dogg, e \"Losin' Your Mind\", con Snoop Dogg. Xzibit \u00e8 ormai un artista affermato, il suo rap si avvale di una voce grave e robusta su basi tipicamente west coast: bassi potenti, cassa-rullante scandito e loop cadenzato e semplice.\nNel 2003 l'Anger Management Tour arriva in Europa: egli condivide il palco con Eminem, 50 Cent, i D12 e i Cypress Hill. A fargli da spalla \u00e8 Krondon, MC losangelino famoso per essere affetto da albinismo (ed avere i tratti di un afroamericano con la carnagione bianchissima).\nNel 2004 esce \"Weapons Of Mass Destruction\". Il primo singolo \u00e8 \"Mothafucka\", il secondo \"Hey Now\", un club-anthem commerciale e ballabile. Rispetto agli altri, quest'ultimo LP presenta tematiche legate alla politica, oltre a basi e testi pi\u00f9 impegnativi.\nXzibit compare in versione digitalizzata all'interno di \"Def Jam Fight 4 New York\", videogame della EA Sports Big in cui i rappers pi\u00f9 famosi si sfidano in un fight club crudo e sanguinario. Xzibit dimostra anche spiccate doti di presentatore televisivo: collabora con MTV nello show \"Pimp My Ride\". All'interno della trasmissione Xzibit trasforma, con l'aiuto dei meccanici West Coast Customs, i trabiccoli scrostati dei concorrenti in macchine fiammanti e gangsta.\nXzibit ha partecipato come ospite nella canzone \"Stand Up\" nell'album \"Dirty Diamonds\" di Alice Cooper. Ha inoltre partecipato come ospite anche nella canzone \"And we run\" nell'album \"Hydra\" dei Within Temptation"}
{"id": "467799", "revid": "228587", "url": "https://it.wikipedia.org/wiki?curid=467799", "title": "Erotica", "text": ""}
{"id": "467803", "revid": "1437331", "url": "https://it.wikipedia.org/wiki?curid=467803", "title": "Tapirus", "text": "Tapirus \u00e8 l'unico genere oggi esistente dell'omonima famiglia di mammiferi (i Tapiridi) appartenente all'ordine dei Perissodattili (gli ungulati a dita dispari). Comprende solamente quattro specie, ma in passato esso era molto pi\u00f9 vario di quanto non sia oggi. I tapiri sono animali caratterizzati dalla corporatura robusta e da una corta proboscide che vivono principalmente nel fitto delle foreste tropicali, nutrendosi di sostanze vegetali per lo pi\u00f9 morbide. Appartengono ad un genere molto antico ed erano gi\u00e0 presenti nel Miocene medio, 14 milioni di anni fa. Oggi sono diffusi in America meridionale (tapiro sudamericano e dei monti), in America centrale (tapiro di Baird) e nel Sud-est asiatico (tapiro dalla gualdrappa).\nDescrizione.\nAspetto.\nAnche se nell'aspetto ricordano lontanamente i maiali, i tapiri hanno come parenti pi\u00f9 stretti i cavalli e i rinoceronti. A seconda della specie, la lunghezza testa-tronco varia da 180 a 250 cm, la coda, costituita da un breve moncone, misura da 5 a 10 cm e l'altezza al garrese da 75 a 120 cm. Gli esemplari adulti pesano da 225 a oltre 300 kg. Oggi la specie di maggiori dimensioni \u00e8 il tapiro dalla gualdrappa (\"Tapirus indicus\"), ma una specie fossile, \"Tapirus augustus\", talvolta classificato nel genere a parte \"Megatapirus\", era pi\u00f9 grande del 25% rispetto a quest'ultimo. D'altra parte, esistevano anche specie molto piccole, come \"Tapirus polkensis\", che pesava solamente 110-140 kg.\nIl corpo tondeggiante e tozzo di questi animali \u00e8 affusolato nella parte anteriore e arrotondato in quella posteriore, il che rende loro pi\u00f9 facile muoversi attraverso le fitte foreste. Le specie americane hanno un manto di colore grigio-brunastro, mentre il tapiro dalla gualdrappa del Sud-est asiatico \u00e8 caratterizzato da una vistosa colorazione bianca e nera. La testa sembra relativamente piccola rispetto al corpo. Gli occhi sono piccoli, le orecchie ovali ed erette sono molto mobili e in alcune specie sono bianche all'estremit\u00e0. La caratteristica principale di questi animali, per\u00f2, \u00e8 la proboscide, formata dall'unione tra il labbro superiore e il naso. Le zampe sono relativamente corte e snelle; le anteriori mancano del primo dito, mentre il terzo \u00e8 particolarmente robusto e sostiene il peso di tutto il corpo; il secondo e il quarto dito sono pi\u00f9 deboli, il quinto \u00e8 molto corto. Le zampe posteriori sono prive del primo e quinto dito, e il terzo \u00e8 quello pi\u00f9 lungo e robusto.\nCaratteristiche del cranio e della dentatura.\nIl cranio dei tapiri \u00e8 solitamente allungato e piatto. Caratteristica delle specie sudamericane \u00e8 la cresta sagittale sulla sommit\u00e0 del cranio, formata dalle estremit\u00e0 interne delle ossa parietali. Tale particolarit\u00e0 \u00e8 invece assente nel tapiro di Baird (\"Tapirus bairdii\") e nel tapiro dalla gualdrappa, che invece presentano delle elevazioni ossee (\"creste parasagittali\") su ciascun lato delle ossa parietali, pi\u00f9 o meno a livello della scatola cranica, tra le quali si forma una stretta superficie piatta. L'osso occipitale \u00e8 piuttosto corto e di forma rettangolare. L'osso nasale presenta un'inclinazione debole ed \u00e8 piuttosto corto. Nei tapiri si trova in posizione molto arretrata, sopra la parte mediana dell'osso mascellare, ma non \u00e8 collegato ad esso, in modo da creare uno spazio interno molto ampio. L'intera parte anteriore del muso \u00e8 notevolmente ridotta: ci\u00f2 \u00e8 necessario per fare spazio all'elaborata muscolatura della proboscide.\nI denti dei tapiri sono piccoli e simili a quelli dei primi mammiferi. Gli esemplari adulti hanno la formula dentaria seguente: formula_1, per un totale di 42 o 44 denti. Gli incisivi sono piccoli e conici, ad eccezione del terzo incisivo superiore (I3), che \u00e8 notevolmente ingrandito. Anche i canini hanno forma conica: quelli inferiori sono molto grandi, mentre quelli superiori sono notevolmente pi\u00f9 piccoli. Pertanto, i canini inferiori e gli incisivi esterni superiori formano uno strumento efficace per mordere. I denti anteriori sono separati da quelli posteriori da un diastema. I premolari hanno una forma simile ai molari, quindi sono chiaramente molarizzati. Come in tutti i Perissodattili, i molari sono caratterizzati da due creste di smalto trasversali sulla superficie masticatoria (condizione \"bilofodonte\"). Inoltre, i denti sono a corona bassa e presentano relativamente poco cemento, quindi sono adatti a masticare solamente sostanze vegetali morbide. Le varie specie fossili di tapiro presentano tutti caratteristiche dentarie simili, sebbene differiscano tra loro nel grado di molarizzazione dei premolari.\nProboscide.\nIl naso e il labbro superiore crescono insieme a formare una piccola proboscide che questi animali usano per localizzare e afferrare le foglie di cui si nutrono. Il tapiro dalla gualdrappa ha la proboscide pi\u00f9 lunga, il tapiro sudamericano (\"Tapirus terrestris\") la pi\u00f9 corta. Dal momento che i tapiri fossili hanno una struttura cranica simile, \u00e8 probabile che anch'essi fossero dotati di questa caratteristica. Come negli elefanti, la proboscide \u00e8 un tubo composto interamente da muscoli con due narici continue, ma \u00e8 significativamente pi\u00f9 corta rispetto alla loro. Essa non ha un'impalcatura ossea, ma il punto dove si congiunge al cranio \u00e8 stato rimodellato dall'evoluzione attraverso la riduzione delle dimensioni delle ossa facciali e si differenzia notevolmente da quello degli altri Perissodattili. L'elevata mobilit\u00e0 della proboscide \u00e8 garantita da tre principali gruppi di muscoli, disposti longitudinalmente e trasversalmente o elicodailmente. Tra questi, diversi grandi muscoli facciali, come il \"muscolo elevatore del labbro superiore\" e il \"muscolo elevatore nasolabiale\", hanno subito modifiche significative per consentire alla proboscide di muoversi liberamente. Diversamente da quanto \u00e8 avvenuto negli elefanti, lo sviluppo della proboscide non ha portato ad ulteriori modificazioni del cranio o della dentatura. La breve lunghezza della proboscide dei tapiri non consente gli svariati utilizzi di quella degli elefanti, ma \u00e8 pur sempre uno strumento utile per afferrare il cibo e portarselo alla bocca, nonch\u00e9 per annusare e respirare restando immersi nell'acqua, tutte azioni precluse ad altri mammiferi dotati di strutture simili a proboscide quali i suini, i toporagni elefante o le saiga.\nOrgani interni.\nCome in tutti i Perissodattili, anche nei tapiri la fermentazione del cibo avviene nella parte posteriore dell'intestino, grazie alla partecipazione di numerosi microrganismi. Lo stomaco ha un'unica cavit\u00e0 ed \u00e8 relativamente piccolo; l'intero tratto intestinale \u00e8 lungo fino a 11 m, ma il cieco \u00e8 piuttosto piccolo rispetto a quello degli altri Perissodattili. I reni contengono circa tre milioni di corpuscoli renali e pesano fino a 390 g; insieme, i due reni possono costituire lo 0,5% dell'intera massa corporea.\nDistribuzione e habitat.\nI tapiri oggi occupano un areale costituito da due parti del mondo notevolmente distanti tra loro: tre specie vivono nell'America centrale e meridionale, dove sono distribuite dal Messico meridionale al Brasile meridionale e all'Argentina settentrionale. La quarta specie, il tapiro dalla gualdrappa, vive nel Sud-est asiatico, dalla Birmania alla penisola malese e a Sumatra. Questo areale disgiunto \u00e8 ci\u00f2 che rimane di una diffusione originariamente molto pi\u00f9 ampia. Nel Miocene e nel Pliocene i tapiri erano presenti in tutta la regione eurasiatica, ad eccezione del subcontinente indiano, e anche in gran parte dell'America settentrionale; l'America meridionale venne raggiunta solamente nel Pliocene medio in seguito alla formazione dell'istmo di Panama, durante il grande scambio americano. A causa di cambiamenti climatici che portarono a temperature pi\u00f9 fredde e allo sviluppo di stagioni pi\u00f9 delineate - nonch\u00e9 alla diffusione di paesaggi aperti nel periodo che va dal Miocene e dal Pliocene fino al Pleistocene - i tapiri scomparvero completamente dall'Europa, dall'Asia settentrionale e dall'America settentrionale.\nI tapiri vivono nelle foreste, soprattutto nelle foreste pluviali tropicali, ma anche nelle foreste umide di montagna. Sono strettamente dipendenti dall'acqua e si incontrano dal livello del mare fino ad un'altitudine di 4500 m. Dal momento che i tapiri sono animali piuttosto conservatori, che hanno subito solamente lievi cambiamenti fisici nel corso del tempo, si presume che anche le specie fossili abbiano avuto preferenze ambientali simili.\nBiologia.\nComportamento territoriale.\nI tapiri sono solitari e territoriali; quando due esemplari si incontrano, spesso si comportano in modo molto aggressivo. Solo durante la stagione degli amori maschi e femmine trascorrono un breve periodo insieme. Ciascun territorio misura tra 1 e 8 km\u00b2 di superficie e contiene punti diversi per dormire, mangiare e sguazzare; talvolta le femmine occupano territori pi\u00f9 estesi. I confini e i sentieri pi\u00f9 battuti vengono contrassegnati con feci e urina. I tapiri sono animali notturni: durante il giorno si ritirano nel fitto sottobosco, mentre di notte vanno in cerca di cibo, camminando con la proboscide rivolta a terra. Spesso rimangono in prossimit\u00e0 degli specchi d'acqua: possono nuotare e immergersi bene ed effettuano di frequente bagni di fango. In generale i tapiri sono animali molto timidi e cauti, che in caso di minaccia scappano in acqua o trovano scampo nella fuga; se necessario, tuttavia, sono in grado di difendersi con i denti. L'udito e l'olfatto sono ben sviluppati.\nAlimentazione.\nI tapiri sono creature vegetariane che si nutrono principalmente di sostanze morbide. Oltre alle foglie, consumano anche piante acquatiche, gemme, ramoscelli e frutti. Grazie alla loro lingua lunga, muscolosa e flessibile, possono raggiungere anche le foglie delle piante spinose. Sono note diverse centinaia di specie di piante che costituiscono la fonte di cibo di ogni singola specie di tapiro. Attraverso le loro feci, questi animali diffondono anche i semi delle piante durante i loro spostamenti e svolgono quindi un importante ruolo ecologico nelle foreste tropicali in cui vivono. Alcune specie di tapiro sono solite leccare regolarmente il sale che affiora dalla superficie del terreno per neutralizzare le sostanze velenose ingerite con i vegetali di cui si nutrono e per assumere sali minerali indispensabili all'equilibrio metabolico. I tapiri sono strettamente dipendenti dall'acqua e adattano il proprio fabbisogno idrico alle condizioni locali, assumendo pertanto una quantit\u00e0 di acqua maggiore nelle regioni pi\u00f9 aride.\nRiproduzione.\nLa gestazione dura da 13 a 14 mesi (390-410 giorni circa). Di regola nasce un unico cucciolo, raramente due. Appena nati i piccoli delle varie specie di tapiro si assomigliano tutti: hanno un manto di colore marrone scuro attraversato da strisce orizzontali di colore variabile dal marrone chiaro al bianco che possono essere pi\u00f9 o meno suddivise in macchie e linee. Il piccolo trascorre la prima settimana di vita in un luogo protetto, dopodich\u00e9 inizia a seguire la madre, che lo protegge da eventuali pericoli e, se necessario, lo difende dalle aggressioni.\nDopo alcune settimane il disegno del mantello dei giovani inizia a scomparire gradualmente, attraverso un processo che si completa in circa sei mesi. Ad un anno di et\u00e0, il giovane tapiro assomiglia gi\u00e0 ad un animale adulto. Pi\u00f9 o meno nello stesso periodo, viene svezzato e scacciato dalla madre. La maturit\u00e0 sessuale viene raggiunta intorno ai tre o quattro anni di et\u00e0. In natura, i tapiri vivono fino a circa 30 anni; l'esemplare in cattivit\u00e0 pi\u00f9 longevo di cui siamo a conoscenza \u00e8 vissuto 35 anni.\nNemici.\nTra i nemici naturali dei tapiri figurano grandi felini come puma, giaguari, leopardi e tigri, ma anche orsi, cani selvatici (cuon) e coccodrilli. Generalmente i tapiri cercano scampo nella fuga, ma possono anche difendersi bene con i loro grandi canini. Il principale nemico dei tapiri, tuttavia, \u00e8 l'uomo: le aggressioni dei tapiri ai danni dell'uomo avvengono molto raramente e solo nel caso questi animali vengano molestati.\nTassonomia.\nIl genere \"Tapirus\" rappresenta un ramo all'interno della famiglia dei Tapiridi (Tapiridae) ed \u00e8 strettamente imparentato con i generi estinti \"Tapiravus\" e \"Tapiriscus\". Questi due generi vissero pi\u00f9 o meno nello stesso periodo, ma in media erano quasi sempre pi\u00f9 piccoli dei tapiri attuali; tuttavia, sono forme poco conosciute a causa della scarsit\u00e0 dei reperti fossili. I parenti pi\u00f9 prossimi dei Tapiridi sono i rinoceronti. Le due linee evolutive si separarono nell'Eocene medio circa 47 milioni di anni fa. I Tapiridi sono considerati parte della superfamiglia Tapiroidea. Insieme alla superfamiglia dei rinoceronti, Rhinocerotoidea, formano il gruppo dei Ceratomorfi (Ceratomorpha), uno dei due sottordini che, assieme agli Ippomorfi (Hippomorpha), costituisce l'ordine dei Perissodattili (\"Perissodactyla\"). I cavalli si staccarono dalla linea evolutiva dei tapiri 56 milioni di anni fa. A loro volta, i Perissodattili vengono assegnati al superdine Laurasiatheria.\nOggi vi sono in tutto quattro specie di tapiro: il tapiro sudamericano (\"Tapirus terrestris\") e il tapiro dei monti (\"Tapirus pinchaque\") in America meridionale, il tapiro di Baird (\"Tapirus bairdii\") in America centrale e il tapiro dalla gualdrappa (\"Tapirus indicus\") nel Sud-est asiatico. Oltre a queste, alcuni studiosi riconoscono una terza specie sudamericana, denominata \u00abtapiro pigmeo\u00bb (\"Tapirus kabomani\"), la cui esistenza non \u00e8 universalmente accettata, dato che la maggior parte degli studiosi tende a considerarla una forma di tapiro sudamericano. Gli studi di genetica molecolare hanno rivelato che il tapiro dalla gualdrappa si \u00e8 separato per primo dalla linea evolutiva comune dei tapiri 21-23 milioni di anni fa, seguito poco dopo, 19-20 milioni di anni fa, dal tapiro di Baird. La separazione delle specie sudamericane dal tapiro di Baird \u00e8 avvenuta tra 3,1 e 3,5 milioni di anni fa, forse gi\u00e0 in America meridionale, continente che la forma ancestrale che avrebbe dato origine a queste due specie raggiunse in seguito alla formazione del ponte di terra dell'istmo di Panama. La differenziazione tra le due specie sudamericane - il tapiro sudamericano e il tapiro dei monti - ha avuto luogo solamente nel Pleistocene medio, tra 288.000 e 652.000 anni fa. Insieme alle specie fossili vissute in America meridionale, queste due specie costituiscono un gruppo strettamente imparentato ben distinto dalle forme che vissero in America settentrionale e centrale. Al contrario, le relazioni evolutive dei tapiri eurasiatici non sono state ancora chiarite del tutto.\nDi seguito, vengono elencate tutte le specie, attuali e fossili, appartenenti al genere \"Tapirus\":\nInoltre, i tassonomi hanno assegnato tutte e quattro le specie attuali e alcune specie fossili a propri sottogeneri. Tuttavia, la suddivisione in sottogeneri non \u00e8 universalmente accettata dagli studiosi, in quanto, secondo alcuni esperti, complicherebbe soltanto la tassonomia del genere:\nEvoluzione.\nOrigini.\nRispetto ad altri mammiferi, i tapiri costituiscono un ramo relativamente molto antico. Un possibile antenato di creature simili ai tapiri potrebbe essere il genere \"Hyrachyus\" dell'Eocene inferiore e medio. Uno scheletro completo, risalente a circa 44 milioni di anni fa, \u00e8 stato rinvenuto nel Pozzo di Messel, ma ne sono stati trovati resti fossili sia in Europa che in America settentrionale. A causa della sua struttura scheletrica molto particolare, questo genere viene considerato da alcuni esperti come forma basale sia della superfamiglia Tapiroidea che della superfamiglia Rhinocerotoidea. Sono invece da considerare forme basali di Tapiroidea alcune famiglie come i Deperetellidi (Deperetellidae), con generi quali \"Deperetella\", \"Teleolophus\" e \"Irenolophus\", o gli Elaletidi (Helaletidae), ai quali vengono assegnati, tra gli altri, i generi \"Heptodon\", \"Helaletes\" e \"Colodon\". Alcuni esperti considerano il \"Colodon\" dell'Eocene superiore gi\u00e0 un rappresentante della famiglia dei Tapiridi, ai quali potrebbe appartenere anche il \"Thuliadanta\", descritto per la prima volta nel 2005 a partire da resti provenienti dal nord del Canada. I fossili pi\u00f9 antichi chiaramente appartenenti alla famiglia dei Tapiridi (Tapiridae) risalgono all'Oligocene inferiore dell'Europa e hanno pi\u00f9 di 30 milioni di anni. Generalmente vengono assegnati al genere \"Protapirus\" e comparvero in concomitanza con l'evento denominato \u00abGrande Coupure\u00bb, una fase di estinzione causata da cambiamenti climatici che provocarono un grande scambio faunistico. \"Protapirus\", come altre antiche forme eurasiatiche, quali \"Paratapirus\" ed \"Eotapirus\", era caratterizzato da premolari appena molarizzati e arti significativamente pi\u00f9 sottili, e forse aveva gi\u00e0 una breve proboscide. In America settentrionale, rappresentanti indubbiamente attribuibili alla famiglia dei Tapiridi comparvero per la prima volta nell'Oligocene superiore e vengono anch'essi assegnati a \"Protapirus\". In questo continente, inoltre, si svilupparono anche altre forme come \"Miotapirus\" e \"Nexuotapirus\".\nMiocene.\nIl genere \"Tapirus\" comparve per la prima volta in Europa nel Miocene medio, 14 milioni di anni fa. Il suo antenato diretto \u00e8 sconosciuto, ma potrebbe essere \"Protapirus\". Tuttavia, dal momento che non conosciamo forme fossili del Miocene inferiore vissute nell'Eurasia occidentale, \u00e8 evidente che questo genere sia giunto qui dall'Asia. Questo periodo caratterizzato dall'assenza di fossili di tapiro \u00e8 noto in paleontologia come \"tapir vacuum\" e corrisponde ad un'epoca di clima mite compresa tra 18 e 14 milioni di anni fa. I fossili oligocenici pi\u00f9 antichi che talvolta vengono attribuiti a \"Tapirus\" sono, al contrario, estremamente discutibili. In Europa si svilupparono numerose forme, delle quali la pi\u00f9 antica \u00e8 \"T. telleri\" e le meglio rappresentate \"T. antiquus\" e \"T. priscus\". A queste si aggiunse, alla fine del Miocene, sette milioni di anni fa, la forma di medie dimensioni \"T. arvernensis\". Questo tapiro \u00e8 un rappresentante regolare, seppur numericamente raro, delle comunit\u00e0 faunistiche europee dell'epoca; uno scheletro completo, risalente per\u00f2 al Pliocene, \u00e8 stato rinvenuto nel Camp dels Ninots, in Spagna. Nel Miocene superiore e nel periodo di transizione verso il Pliocene, dall'Eurasia occidentale scomparvero tutte le specie di piccoli tapiri, che furono sostituite da forme medio-grandi. Prima di allora, alcune specie erano gi\u00e0 scomparse durante la \u00abcrisi del Vallesiano medio\u00bb, un periodo di clima freddo che port\u00f2 ad una significativa stagionalizzazione del clima.\nNell'Asia orientale e sud-orientale, il genere \"Tapirus\" \u00e8 rilevabile solo a partire dal Miocene superiore, 9,5 milioni di anni fa, ma divenne ampiamente presente nel Pliocene e nel Pleistocene. Il suo rappresentante pi\u00f9 antico \u00e8 \"T. yunnanensis\". Tuttavia, gli studiosi ipotizzano che il genere abbia avuto origine in questa regione, dato che qui comparve durante il \"tapir vacuum\" il genere \"Plesiotapirus\", che a volte \u00e8 considerato solo come un ramo laterale. In America settentrionale, \"Tapirus\" fece la sua comparsa nel Miocene medio, 11 milioni di anni fa, pi\u00f9 o meno come in Europa, anche qui dopo il \"tapir vacuum\". Una delle prime specie americane fu \"T. johnsoni\". I resti fossilizzati di esemplari appartenenti a questa specie che rimasero uccisi durante una catastrofica eruzione vulcanica sono stati rinvenuti nella Ash Hollow Formation nelle Grandi Pianure del Nebraska. Il suo principale centro di distribuzione, tuttavia, era la parte meridionale del continente, dalla California alla Florida. Altre specie importanti furono \"T. webbi\" e \"T. simpsoni\". Alla fine del Miocene comparve la specie particolarmente piccola \"T. polkensis\".\nPliocene e Pleistocene.\nIn Europa i tapiri scomparvero nuovamente alla fine del Pliocene, 2,7 milioni di anni fa, probabilmente in seguito al raffreddamento del clima e alle forti fluttuazioni stagionali che portarono alla diffusione di ambienti aperti. In Asia orientale e sud-orientale, tuttavia, questi animali sopravvissero e la prima forma del Miocene, \"T. yunnanensis\", dette origine a diverse linee evolutive. Da \"T. peii\", attraverso la forma intermedia \"T. sinensis\", ebbe origine il pi\u00f9 grande tapiro mai esistito, \"T. augustus\", noto anche come \"Megatapirus\", un animale delle dimensioni di un cavallo. Nello stesso periodo, un'altra linea evolutiva port\u00f2 da \"T. sanyuanensis\" a \"T. indicus\" (il tapiro dalla gualdrappa). Sebbene la maggior parte di queste specie, a parte il tapiro dalla gualdrappa, vissero durante il Pleistocene inferiore e medio, \"T. augustus\" sopravvisse fino al Pleistocene superiore ed era probabilmente ancora presente all'inizio dell'Olocene\nIn America settentrionale il piccolo \"T. polkensis\" sopravvisse ancora per tutto il Pliocene. Durante il Pleistocene inferiore erano ampiamente diffusi \"T. haysii\" e \"T. lundaliusi\", entrambi sostituiti successivamente da \"T. veroensis\". Molto probabilmente questa specie di tapiro era ancora presente in America settentrionale quando vi giunsero i primi esseri umani, ma si estinse poco dopo. I tapiri raggiunsero l'America meridionale, il fulcro della loro attuale area di distribuzione, relativamente tardi, nel corso del grande scambio americano, a seguito della formazione dell'istmo di Panama; i fossili pi\u00f9 antichi rinvenuti nel continente risalgono a circa 2,5 milioni di anni fa. Le specie fossili sudamericane sono rappresentate da \"T. rondoniensis\", \"T. rioplatensis\", \"T. oliverasi\", \"T. tarijensis\", \"T. cristatellus\" e \"T. mesopotamicus\". Tutte queste forme sono monofileticamente imparentate e discendono pertanto da un'unica forma ancestrale. Di conseguenza, sono molto pi\u00f9 imparentate con il tapiro sudamericano e con quello dei monti che con il tapiro di Baird.\nI tapiri erano e sono tipicamente abitatori delle fitte foreste. Pertanto, l'espansione delle grandi praterie nel corso del Neogene non fu loro favorevole. Della famiglia un tempo ricca di specie, solo le quattro oggi presenti sono sopravvissute; l'ultimo grande evento di estinzione, noto come estinzione del Quaternario, interess\u00f2 anche alcune forme di tapiro.\nTassonomia.\nLa parola \"tapiro\" deriva dalla lingua dei Tup\u00ed del Brasile, che chiamavano quest'animale \"Tapira-caaivara\", traducibile grossomodo come \u00abbue della boscaglia\u00bb, un nome che si riferisce sia al suo aspetto fisico che al suo stile di vita riservato. Il termine \"danta\" o \"anta\", con cui questo animale viene spesso indicato, soprattutto in America meridionale, \u00e8 un prestito dalla lingua spagnola e originariamente si riferiva all'alce. Nel Sud-est asiatico il tapiro viene chiamato \"badak\" im malese e \"som-set\" in thailandese.\nLinneo, nella sua opera \"Systema Naturae\" del 1758, consider\u00f2 il tapiro una specie di ippopotamo, a causa del suo aspetto fisico, e battezz\u00f2 il tapiro sudamericano, l'unica specie di tapiro conosciuta in Europa all'epoca, \"Hippopotamus terrestris\". Il naturalista francese Mathurin-Jacques Brisson introdusse per la prima volta il termine \u00abtapiro\u00bb (\"le tapir\") in lingua francese nella sua opera \"Regnum animale\". Lo zoologo danese Morten Thrane Br\u00fcnnich utilizz\u00f2 per primo il nome generico \"Tapirus\", valido ancora oggi, e per molto tempo fu l'unico a dare una corretta descrizione del genere. Br\u00fcnnich utilizz\u00f2 per la prima volta questo termine, derivato dal \"tapir\" di Brisson, nel 1772. Il paleontologo britannico Arthur Tindell Hopwood, nel 1947, propose Brisson come primo descrittore del genere, provocando numerose discussioni tra gli esperti del settore, in quanto all'epoca la maggior parte degli studiosi considerava Br\u00fcnnich come descrittore originale. Nel 1998, tuttavia, una riunione plenaria della ICZN decise di indicare Brisson come primo descrittore del genere, visione oggi ampiamente accettata.\nRapporti con l'uomo.\nIn alcune regioni i tapiri vengono cacciati per la loro carne e la loro pelle, ma vi sono anche trib\u00f9 indigene che non danno loro la caccia per motivi religiosi. Al giorno d'oggi non \u00e8 tanto la caccia, quanto la distruzione dell'habitat, la causa principale del declino delle quattro specie attuali, soprattutto la rapida scomparsa delle foreste tropicali provocata dall'industria del legname e dall'agricoltura taglia e brucia. A ci\u00f2 si aggiunge la crescente concorrenza per le risorse alimentari con i grandi animali allevati dall'uomo.\nLa IUCN elenca tre delle quattro specie, il tapiro dei monti, il tapiro di Baird e il tapiro dalla gualdrappa, come in pericolo di estinzione (\"Endangered\") e il tapiro sudamericano come vulnerabile (\"Vulnerable\"). L'entit\u00e0 della popolazione del tapiro sudamericano \u00e8 sconosciuta, la popolazione del tapiro dei monti comprende circa 2500 esemplari e quella del tapiro di Baird dirca 5500 individui. Particolarmente critica \u00e8 la situazione del tapiro dalla gualdrappa, del quale rimangono appena tra 1500 e 2000 esemplari. Sono tuttora all'opera numerosi programmi di conservazione coordinati dal \"Tapir Specialist Group\" della IUCN. Oltre a monitorare questi animali all'interno dei parchi nazionali e in altre aree protette, talvolta con l'aiuto di trappole fotografiche, tali progetti prevedono anche il trasferimento di popolazioni a rischio di estinzione.\nI tapiri, specialmente quelli appartenenti alla specie sudamericana, sono ospiti comuni degli zoo. In alcune regioni dell'America meridionale vengono tenuti anche come animali domestici."}
{"id": "467806", "revid": "2136", "url": "https://it.wikipedia.org/wiki?curid=467806", "title": "Entia non sunt multiplicanda", "text": ""}
{"id": "467808", "revid": "486946", "url": "https://it.wikipedia.org/wiki?curid=467808", "title": "Tenuk", "text": ""}
{"id": "467809", "revid": "1318658", "url": "https://it.wikipedia.org/wiki?curid=467809", "title": "I'm Going to Tell You a Secret", "text": ""}
{"id": "467818", "revid": "1543377", "url": "https://it.wikipedia.org/wiki?curid=467818", "title": "Tapiridae", "text": "I tapiri sono dei grandi mammiferi erbivori abitanti delle foreste, morfologicamente simili ad un maiale ma dotati di una piccola proboscide prensile, endemici delle fitte foreste e giungle dell'America meridionale-centrale e del Sud-est asiatico.\nEsistono quattro specie riconosciute di tapiro, tutte appartenenti alla famiglia Tapiridae; tre appartengono al genere \"Tapirus\", ed una al genere \"Acrocodia\". Nel 2013, un gruppo di ricercatori afferm\u00f2 di aver identificato una quinta specie di tapiro, il tapiro kabomani (\"T. kabomani\"). Tuttavia, l'esistenza del tapiro kabomani come specie distinta \u00e8 stata ampiamente contestata e recenti prove genetiche suggeriscono in realt\u00e0 che si tratti invece di una popolazione di tapiri sudamericani.\nLe quattro specie che sono state valutate dalla IUCN (tranne \"T. kabomani\") sono tutte classificate nella Lista Rossa IUCN come in Pericolo o Vulnerabili. I tapiri hanno numerosi parenti estinti facenti parte della superfamiglia Tapiroidea, ed i loro parenti pi\u00f9 prossimi sono i perissodattili, come cavalli, asini, zebre e rinoceronti.\nSpecie.\nAttualmente, gli unici generi vivente di questa famiglia sono i generi \"Tapirus\" e \"Acrocodia\", che insieme raggruppano le quattro specie viventi di tapiro. Le specie del genere \"Tapirus\" si trovano tutte nelle foreste dell'America meridionale-centrale, mentre l'unica specie del genere \"Acrocodia\" \u00e8 endemica delle giungle del Sudest asiatico. Alcuni ricercatori hanno identificato una quinta specie, il tapiro kabomani, ma il suo status come specie distinta \u00e8 ampiamente contestato.\nEvoluzione.\nI tapiri hanno una storia evolutiva molto lunga, ma nel complesso non sono cambiati molto dalla loro comparsa. L'origine di questi animali va ricercata in alcune piccole forme vissute in Asia e Nordamerica nell'Eocene, tra 55 e 38 milioni di anni fa, gli elaletidi (Helaletidae): questi erano piccoli animali (lunghi una cinquantina di centimetri), dalle zampe non troppo lunghe ma dal corpo piuttosto snello. La dentatura e il cranio iniziava gi\u00e0 a richiamare quelle dei tapiri. Nelle forme primitive, come \"Heptodon\" dell'Eocene inferiore, non era presente alcun tipo di proboscide, ma alcune specie evolute (ad esempio \"Helaletes nanus\" dell'Eocene medio - superiore) forse avevano un grosso labbro prensile.\nI primi veri tapiri apparvero nell'Oligocene, come \"Protapirus\", dell'Oligocene nordamericano ed europeo. La corporatura e le dimensioni sono maggiori di quelle dei suoi antenati, e in linea generale assomigliava gi\u00e0 a un piccolo tapiro. La proboscide, in questo caso, era gi\u00e0 presente. Dal Miocene, generi come \"Miotapirus\" erano gi\u00e0 quasi indistinguibili dalle specie odierne. Tuttavia nel Miocene i fossili si fanno via via pi\u00f9 scarsi, anche se \u00e8 certo che alcuni tapiri passarono attraverso la Beringia e colonizzarono Asia ed Europa (\"Paratapirus\"). In Nordamerica i fossili pi\u00f9 interessanti appartengono a \"Miotapirus\", vissuto circa 20 milioni di anni fa e gi\u00e0 di dimensioni ragguardevoli, e a \"Nexuotapirus\", particolarmente primitivo. Un altro tapiride poco conosciuto \u00e8 \"Tapiriscus\", di piccole dimensioni, del Miocene europeo. Originariamente, si credeva che i tapiri asiatici e quelli americani si fossero separati geneticamente circa 20-30 milioni di anni fa. Successivamente, i tapiri migrarono dal Nord America al Sud America circa 3 milioni di anni fa, come parte del grande scambio americano.\nIl Pleistocene e le glaciazioni portano alla diversificazione e alla diffusione dei tapiri nell'emisfero settentrionale, dove si sono estinsero circa 10.000 anni fa. \"T. merriami\", \"T. veroensis\", \"T. copei\" e \"T. californicus\" si estinsero durante il Pleistocene in Nord America. Forme di grandi dimensioni, come il tapiro gigante sopravvissero fino a circa 4.000 anni fa, in Cina.\nIn uno studio del 2013 sul sequenziamento del DNA mitocondriale, \u00e8 stato stabilito che il ceppo genetico di \"T. kaboman\" si distacco da quello di \"T. terrestris\" circa 0,5 milioni di anni fa, mentre il ceppo di \"T. bairdii\" si separ\u00f2 da quello degli altri tapiri sudamericani circa 5 milioni di anni fa. Il ceppo genetico del genere \"Acrocodia\" si separ\u00f2 da quello dei tapiri sudamericani circa 9 milioni di anni fa. \"T. pinchaque\" nasce dall'interno di un complesso parafiletico di popolazioni di \"T. terrestris\".\nGenetica.\nLe diverse specie di tapiro hanno i seguenti numeri cromosomici:\nIl tapiro dalla gualdrappa, la specie pi\u00f9 isolata geograficamente e geneticamente, ha un numero di cromosomi significativamente inferiore ed \u00e8 stato riscontrato che condivide meno omologie con i tre tapiri sudamericani. Sono stati trovati anche un certo numero di autosomi conservati (13 tra i cariotipi del tapiro di Baird e del tapiro sudamericano e 15 tra il tapiro di Baird e il tapiro delle Ande) nelle specie americane che non si trovano nella specie asiatica. Tuttavia, la vicinanza geografica non \u00e8 un predittore assoluto di somiglianza genetica; per esempio, le preparazioni a fascia G hanno rivelato che i tapiri dalla gualdrappa, di Baird e sudamericani hanno cromosomi X identici, mentre i tapiri delle Ande sono separati da un'aggiunta/delezione eterocromatica.\nLa mancanza di diversit\u00e0 genetica nelle popolazioni di tapiri \u00e8 diventata una delle principali fonti di preoccupazione per gli ambientalisti. La perdita dell'habitat ha isolato gi\u00e0 piccole popolazioni di tapiri selvatici, mettendo ogni gruppo in maggiore pericolo d'estinzione. Anche negli zoo, la diversit\u00e0 genetica \u00e8 limitata; tutti i tapiri delle Ande in cattivit\u00e0, per esempio, discendono solo da due individui selvatici.\nIntorno al 1969, lo zoo di San Francisco cominci\u00f2 a ad incrociare i tapiri di Baird e i tapiri sudamericani, ibridi che in seguito produssero una seconda generazione di backcross."}
