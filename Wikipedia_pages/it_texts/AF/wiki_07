{"id": "394663", "revid": "76963", "url": "https://it.wikipedia.org/wiki?curid=394663", "title": "Juan Goytisolo", "text": "\u00c8 considerato uno dei pi\u00f9 importanti esponenti della Generazione del '50 e uno dei pi\u00f9 grandi scrittori spagnoli. Le sue opere includono romanzi, libri di storia e di viaggio, saggi e poesie. \u00c8 stato collaboratore del quotidiano El Pa\u00eds. Il 24 novembre 2014 ha vinto il Premio Miguel de Cervantes, il massimo riconoscimento per le opere letterarie in lingua spagnola. Era fratello del poeta Jos\u00e9 Agust\u00edn Goytisolo, (1928-1999) e dello scrittore Luis Goytisolo.\nBiografia.\nJuan Goytisolo Gay \u00e8 nato il 5 gennaio 1931, terzo di quattro figli di una famiglia della borghesia barcellonese. Durante il periodo della Guerra Civile Spagnola, la famiglia si trasferisce in un piccolo paesino montano in Catalogna. In questi terribili anni \u00e8 costretto ad affrontare diverse difficolt\u00e0, fra cui la fame e la morte della madre, Julia Gay, avvenuta durante un bombardamento dell'aviazione franchista a Barcellona nel 1938, quando Juan aveva solo sette anni. Il padre, anti-comunista, rimase fedele al regime di Franco e fu imprigionato dai Repubblicani.\nAll'et\u00e0 di otto anni Goytisolo viene molestato sessualmente dal nonno materno; pi\u00f9 del trauma, quello che emerge dalla sua autobiografia \u00e8 la compassione che prova per il nonno, omosessuale represso, che venne umiliato dal padre, fortemente omofobo.\nAl termine della guerra studia nel collegio gesuita di Sarri\u00e1 e, successivamente, nel collegio cattolico di Bonanova. Nel 1948 segue gli studi di Diritto all'Universit\u00e0 di Barcellona, con l'intenzione di diventare diplomatico. Durante il periodo universitario si appassiona alla letteratura contemporanea e manifesta inequivocabilmente il suo ateismo.\nFin dall'et\u00e0 di 14 anni la sua passione per la letteratura lo porta a scrivere romanzi. Pubblica la sua prima opera, \"Giochi di mani (Juegos de manos)\" nel 1954, anno in cui abbandona l'Universit\u00e0. Nel 1980 questo romanzo sar\u00e0 adattato dal regista Enzo Tarquini nel telefilm italiano \"Gioco di morte\", di cui Goytisolo \u00e8 co-sceneggiatore.\nIn uno dei suoi viaggi a Parigi conosce Monique Lange, scrittrice francese, con la quale passer\u00e0 gran parte della sua vita. Monique aveva gi\u00e0 una figlia di quattro anni, Carole, avuta da un precedente matrimonio, il cui padrino era William Faulkner.\nNel 1956 Goytisolo svolge il servizio militare come sergente a Matar\u00f3: tale esperienza gli sar\u00e0 d'ispirazione per le storie \"La guardia\" e \"Aqu\u00ed abajo,\" contenute nel libro \"Para vivir aqu\u00ed\" \"(1960)\".\nNello stesso anno, la sua forte opposizione al regime di Franco lo porta all'esilio a Parigi, dove trova lavoro come consulente letterario presso la casa editrice Gallimard. Nella capitale francese, soprattutto grazie alle conoscenze di Monique Lange, incontra Luis Bu\u00f1uel, Sartre, Simone de Beauvoir, Guy Debord, Albert Camus, Raymond Queneau, Marguerite Duras e Jean Genet. Quest'ultimo lo influenza notevolmente.\nDa quella data in poi risieder\u00e0 in luoghi diversi, fuori dalla Spagna, come Tangeri e Marrakech. Tra il 1969 e il 1975 \u00e8 professore di letteratura presso le universit\u00e0 di California, Boston e New York. Sono di questi anni le sue edizioni del romanzo picaresco del XVII secolo \"Vida de Estebanillo Gonz\u00e1lez, hombre de buon humor\" e l'antologia su Jos\u00e9 Mar\u00eda Blanco, scritta con l'evidente intenzione di attaccare in maniera sotterranea il regime franchista, che proib\u00ec e censur\u00f2 diverse sue opere e mantenne, attraverso la stampa ufficiale, una continua ostilit\u00e0 nei suoi confronti.\nCon la lingua, la letteratura, la cultura spagnola mantiene sempre una relazione d'amore, mentre esprimer\u00e0 la sua avversione nei confronti del regime franchista. Il suo amico, lo scrittore messicano Carlos Fuentes, lo paragona a Swift e James Joyce, affermando che essi sono \"esuli condannati a vivere con il linguaggio delle loro oppressioni...\"\nDalla fine degli Sessanta la sua passione per il mondo arabo si fa manifesta nelle sue opere, fino a diventarne un elemento costitutivo. Il romanzo \"Juan sin Tierra\" (1975) termina con una pagina in arabo, come simbolo di rottura con alcuni aspetti della cultura e della storia spagnola. Il suo amore per il mondo arabo si manifesta anche nei saggi \"El problema del Sahara\" (1979), \"Cr\u00f3nicas sarracinas \"(1981) e \"Estambul otomano\" (1989).\nLa pubblicazione delle sue opere fuori dalla Spagna lo rende uno degli intellettuali spagnoli pi\u00f9 influenti all'estero.\nGoytisolo si dedica anche alla narrativa, alla letteratura di viaggio, alle memorie e al reportage. Pubblica articoli nella stampa spagnola, specialmente in El Pa\u00eds, per il quale \u00e8 corrispondente di guerra in Cecenia e Bosnia e durante la Primavera araba. \u00c8 un critico della civilizzazione occidentale, che osserva da un'ottica periferica. Con la moglie \u00e8 stato un attivo sostenitore del FLN, il movimento algerino di indipendenza.\nNel 1996, dopo la morte della moglie Monique Lange, Goytisolo si stabilisce a Marrakech, in una vecchia casa nella medina.\nUltimi anni.\nNel 2012 lo scrittore dichiara di voler abbandonare la narrativa: \"\u00c8 definitivo. Non ho niente da dire ed \u00e8 meglio se sto zitto. Non scrivo per guadagnare denaro n\u00e9 sto alle decisioni degli editori.\"\nNon cessa invece la sua attivit\u00e0 di saggista, e debutta come poeta. Della sua prima raccolta di poesie afferma: \"Sono nove, n\u00e9 una di pi\u00f9 n\u00e9 una di meno. Quando ho lasciato la narrativa attraversarono la mia testa come uno stormo di cicogne che mi lasciarono queste poesie.\".\nJuan Goytisolo \u00e8 morto il 4 giugno 2017 a Marrakech, all'et\u00e0 di 86 anni, a causa delle complicazioni di un ictus che lo aveva colpito due mesi prima del decesso. Non esistendo a Marrakech, la sua citt\u00e0 adottiva, un cimitero comune, aperto a tutte le religioni, \u00e8 stato sepolto nel cimitero civile di Larache, vicino a Tangeri. Nella sua lapide si legge \"Juan Goytisolo. Scrittore. Barcellona 1931- Marrakech 2017\". La sua tomba \u00e8 vicina a quella di un altro scrittore, Jean Genet, morto nel 1986, omosessuale come Goytisolo e come lui appassionato del mondo arabo. La cerimonia di sepoltura \u00e8 stata semplice; sono stati letti alcuni passi delle sue opere e hanno preso la parola alcune delle persone pi\u00f9 vicine a Goytisolo, come lo scrittore e diplomatico Jos\u00e9 Mar\u00eda Ridao, l'arabista Lola L\u00f3pez Enamorado e la sua traduttrice francese Aline Schulman.\nCon la sepoltura in terra marocchina, Juan Goytisolo ha realizzato il desiderio di rompere definitivamente con la sua patria, la Spagna, alla quale dedic\u00f2 queste parole: \"Terra ingrata, tra tutte impura e meschina, non torner\u00f2 mai da te\".\nOpere letterarie.\nIl realismo sociale.\nLe prime opere della giovinezza, da \"Juegos de manos\" (1954) a \"Se\u00f1as de identidad\" (1966) vengono ricondotte al filone del realismo sociale degli anni '50 e '60. In queste opere, in cui l'attenzione \u00e8 posta pi\u00f9 sull'atteggiamento critico che sulla struttura formale, l'autore si scaglia sia contro le classi inferiori, ritenute incapaci di migliorare la loro vita, che contro i membri del noioso mondo borghese. La disperazione, il pessimismo e il nichilismo, caratteristiche chiave della sua narrativa, sono presenti fin dall'inizio di questa fase.\nLa maturit\u00e0.\nLa sua seconda tappa, quella della maturit\u00e0, si apre con l'opera \"Se\u00f1as de identidad\" del 1966, nella quale abbandona il realismo sociale, adottando le nuove tecniche del romanzo moderno. Goytisolo si avvicina a una scrittura che d\u00e0 importanza alla struttura formale e a trame di maggiore profondit\u00e0 e complessit\u00e0. Tematica centrale dei suoi romanzi \u00e8 la sessualit\u00e0 come affermazione di potere. Il suo rifiuto della Spagna tradizionalista e conservatrice, col passare del tempo, si convertir\u00e0 in un rifiuto del pensiero conservatore occidentale e dei dogmi politici e religiosi.\nInfluenze.\nNella sua opera sono rilevabili influenze provenienti anche da autori spagnoli poco conosciuti, o le cui opere non sono state adeguatamente valorizzate dalla cultura spagnola. Ad essi Goytisolo ha dedicato vari saggi: Jos\u00e9 Mar\u00eda Blanco White, Francisco Delicado, Fernando de Rojas, Manuel Aza\u00f1a, Am\u00e9rico Castro.\nPremi e riconoscimenti.\nJuan Goytisolo ha ricevuto molteplici premi e onorificenze:\nJuan Goytisolo ha fatto parte del Parlamento Internazionale degli Scrittori ed \u00e8 stato presidente della giuria dell'Organizzazione delle Nazioni Unite per l'Educazione, la Scienza e la Cultura. Nel 2001 \u00e8 stato nominato membro onorario dell'Unione degli Scrittori del Marocco (UEM) per le sue posizioni a sostegno della cultura marocchina. La biblioteca dell'Istituto Cervantes di Tangeri ha intitolato allo scrittore l'edificio eretto nel 2007. Il compositore Jos\u00e9 Mar\u00eda S\u00e1nchez-Verd\u00fa ha adattato il romanzo \"Las virtudes del p\u00e1jaro solitario\" di Goytisolo nell'opera \"El viaje a Simorgh;\" la prima \u00e8 andata in scena in 4 maggio 2007 nel Teatro Real di Madrid."}
{"id": "394666", "revid": "834", "url": "https://it.wikipedia.org/wiki?curid=394666", "title": "David Roxbee Cox", "text": ""}
{"id": "394667", "revid": "834", "url": "https://it.wikipedia.org/wiki?curid=394667", "title": "David R. Cox", "text": ""}
{"id": "394669", "revid": "24258", "url": "https://it.wikipedia.org/wiki?curid=394669", "title": "Muttra", "text": ""}
{"id": "394672", "revid": "6923", "url": "https://it.wikipedia.org/wiki?curid=394672", "title": "Mathura", "text": "Mathura (o Muttra, in hindi \u092e\u0925\u0941\u0930\u093e) \u00e8 una suddivisione dell'India, classificata come \"municipal board\", di 298.827 abitanti, capoluogo del distretto di Mathura, nello stato federato dell'Uttar Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 27\u00b0 30' 0 N e 77\u00b0 40' 60 E e ha un'altitudine di 173 . Mathura \u00e8 attraversata dal fiume Yamuna e si trova a sud di Nuova Delhi, vicino al confine con gli Stati federati di Rajasthan e Haryana.\nStoria.\nLeggendario luogo di nascita di Krishna e centro di pellegrinaggio, invasa in pi\u00f9 epoche dai musulmani, della propria storia Mathura conserva rari reperti architettonici e numerose sculture religiose buddhiste.\nSociet\u00e0.\nEvoluzione demografica.\nAl censimento del 2001 la popolazione di Mathura assommava a 298.827 persone, delle quali 159.249 maschi e 139.578 femmine. I bambini di et\u00e0 inferiore o uguale ai sei anni assommavano a 41.053, dei quali 22.396 maschi e 18.657 femmine. Infine, coloro che erano in grado di saper almeno leggere e scrivere erano 180.821, dei quali 106.964 maschi e 73.857 femmine.\nEconomia.\nSono presenti industrie cartarie, petrolchimiche e tessili.\nL'agricoltura produce principalmente canna da zucchero, cereali, cotone."}
{"id": "394674", "revid": "339392", "url": "https://it.wikipedia.org/wiki?curid=394674", "title": "Omosessualit\u00e0 e religione buddhista", "text": ""}
{"id": "394676", "revid": "39224", "url": "https://it.wikipedia.org/wiki?curid=394676", "title": "Omosessualit\u00e0 e religione ebraica", "text": ""}
{"id": "394677", "revid": "39224", "url": "https://it.wikipedia.org/wiki?curid=394677", "title": "Omosessualit\u00e0 e religione induista", "text": ""}
{"id": "394678", "revid": "39224", "url": "https://it.wikipedia.org/wiki?curid=394678", "title": "Omosessualit\u00e0 e religione islamica", "text": ""}
{"id": "394679", "revid": "131358", "url": "https://it.wikipedia.org/wiki?curid=394679", "title": "Omosessualit\u00e0 e religione cattolica", "text": ""}
{"id": "394681", "revid": "339392", "url": "https://it.wikipedia.org/wiki?curid=394681", "title": "Akkon", "text": ""}
{"id": "394684", "revid": "114307156", "url": "https://it.wikipedia.org/wiki?curid=394684", "title": "WAMP", "text": "WAMP \u00e8 un acronimo con cui si indica una piattaforma software di sviluppo web/database che prende il nome dalle iniziali dei componenti software con cui \u00e8 realizzata.\nComponenti.\nPrerequisito:\nComponenti installati:\nDi fatto WAMP \u00e8 la versione adattata per Windows della piattaforma AMP, cos\u00ec come LAMP \u00e8 quella adattata per GNU/Linux."}
{"id": "394686", "revid": "399", "url": "https://it.wikipedia.org/wiki?curid=394686", "title": "Georges Auguste Escoffier", "text": ""}
{"id": "394706", "revid": "41986", "url": "https://it.wikipedia.org/wiki?curid=394706", "title": "Popoli iranici", "text": ""}
{"id": "394707", "revid": "1305772", "url": "https://it.wikipedia.org/wiki?curid=394707", "title": "Scitico", "text": ""}
{"id": "394709", "revid": "41986", "url": "https://it.wikipedia.org/wiki?curid=394709", "title": "Jassico", "text": ""}
{"id": "394710", "revid": "41986", "url": "https://it.wikipedia.org/wiki?curid=394710", "title": "Sarmatico", "text": ""}
{"id": "394711", "revid": "41986", "url": "https://it.wikipedia.org/wiki?curid=394711", "title": "Sacio", "text": ""}
{"id": "394712", "revid": "17351", "url": "https://it.wikipedia.org/wiki?curid=394712", "title": "P-36 Hawk", "text": ""}
{"id": "394713", "revid": "17351", "url": "https://it.wikipedia.org/wiki?curid=394713", "title": "Curtiss P-36", "text": ""}
{"id": "394714", "revid": "17351", "url": "https://it.wikipedia.org/wiki?curid=394714", "title": "P-36", "text": ""}
{"id": "394715", "revid": "15756", "url": "https://it.wikipedia.org/wiki?curid=394715", "title": "Carnotaurus sastrei", "text": "Carnotaurus (il cui nome significa \"toro mangiatore di carne\") \u00e8 un genere estinto di grande dinosauro teropode abelisauride vissuto nel Cretaceo superiore, circa 72-69.9 milioni di anni fa (Maastrichtiano), in Argentina, Sud America. Il genere contiene una sola specie ossia \"Carnotaurus sastrei\". Conosciuto da un unico scheletro ben conservato, \u00e8 uno dei teropodi meglio conservati e meglio conosciuti dell'emisfero meridionale. Lo scheletro, ritrovato nel 1984, \u00e8 stato scoperto nella Provincia di Chubut, Argentina, dalle rocce della Formazione La Colonia. Il nome \"Carnotaurus\" deriva dal latino \"Carno\" [carnis] (\"carne\") e \"taurus\" ossia \"toro\", e significa \"toro mangiatore di carne\", alludendo alle sue corna taurine. Il \"Carnotaurus\" \u00e8 un membro piuttosto evoluto della famiglia degli abelisauridae, un gruppo di grandi teropodi che occupava la nicchia ecologica di predatori dominanti nei territori meridionali durante la fine del Cretaceo. Le relazioni filogenetiche di \"Carnotaurus\" sono incerte; potrebbe essere stato pi\u00f9 imparentato a \"Majungasaurus\" o ad \"Aucasaurus\".\nIl \"Carnotaurus\" aveva una costituzione piuttosto esile e l'intero corpo misura 8-9 metri (26-30 piedi) di lunghezza per un peso di almeno 1,35 tonnellate (1,33 tonnellate lunghe; 1,49 tonnellate corte). Come teropode, \"Carnotaurus\" era altamente specializzato e distintivo. Possedeva corna molto spesse sopra gli occhi, una caratteristica mai vista in nessun altro dinosauro predatore, e un teschio molto profondo attaccato ad un collo molto muscoloso. Altra caratteristica di \"Carnotaurus\" sono le braccia incredibilmente ridotte e forse vestigiali, mentre le zampe posteriori erano lunghe e sottili, perfettamente adatte alla corsa. Il fossile di \"Carnotaurus\" ha conservato anche ampie impressioni di pelle, mostrando un mosaico di piccole scaglie, non sovrapposte, che misuravano circa 5\u00a0mm di diametro. Il mosaico era interrotto da grandi dossi che fiancheggiavano i fianchi dell'animale, e non ci sono accenni di piume, sebbene ci\u00f2 non ne escluda completamente la presenza.\nLe distintive corna e il muscoloso collo di \"Carnotaurus\" potrebbero essere stati utilizzati nelle lotte interspecifiche. Secondo alcuni studi, questi animali erano in grado di combattere tra loro con rapidi colpi di testa, spinte lente con i lati superiori del cranio o cozzando a grande velocit\u00e0 testa contro testa, utilizzando le corna come ammortizzatori. Le abitudini alimentari di \"Carnotaurus\" rimangono poco chiare: alcuni studi suggeriscono che l'animale fosse in grado di dare la caccia a prede molto grandi come i sauropodi, mentre altri studi pensano che potesse predare solo animali pi\u00f9 piccoli di lui. Il \"Carnotaurus\" era ben adattato per la corsa ed \u00e8 stato forse uno dei pi\u00f9 veloci teropodi di grandi dimensioni.\nDescrizione.\nIl \"Carnotaurus\" era un grande teropode predatore sebbene di costituzione leggera. L'unico individuo noto misurava tra gli 8 e i 9 metri (26\u201330\u00a0ft) di lunghezza, facendo del \"Carnotaurus\" uno dei pi\u00f9 grandi abelisauridi noti, contendendosi il titolo con l\"Ekrixinatosaurus\" ed eventualmente \"Abelisaurus\", altamente incompleto, che potrebbero aver raggiunto dimensioni simili o maggiori, anche se uno studio del 2016 ha rilevato che solo \"Pycnonemosaurus\", con i suoi 8.9 metri (29 piedi) di lunghezza, era pi\u00f9 lungo di \"Carnotaurus\" per cui \u00e8 stata stimata una nuova lunghezza di \"soli\" 7,8 metri (26 piedi). I dibattiti sul peso dell'animale indicano cifre differenti che vanno da 1.350\u00a0kg a 1.500\u00a0kg (1,5 tonnellate lunghe; 1,7 tonnellate corte) a 2.100\u00a0kg (2,1 tonnellate lunghe; 2,3 tonnellate corte) in base ai metodi di stima impiegati. Sebbene il \"Carnotaurus\" fosse un teropode altamente specializzato, come si pu\u00f2 evincere dalle caratteristiche del cranio, delle vertebre e degli arti anteriori, il bacino e gli arti posteriori, invece, sono rimasti relativamente primitivi, analoghi a quelli del pi\u00f9 basale \"Ceratosaurus\". Sia il bacino sia le ossa degli arti posteriori erano lunghe e sottili. L'osso della coscia sinistra misurava 1,03 metri di lunghezza, ma mostra un diametro medio di soli 11 centimetri.\nCranio.\nIl cranio di \"Carnotaurus\" misurava 59.6\u00a0cm (23,5 pollici) di lunghezza, ed era proporzionalmente pi\u00f9 corto e pi\u00f9 profondo che in qualsiasi altra grande dinosauro carnivoro. Il muso era moderatamente largo, non si assottigliava come visto in pi\u00f9 teropodi basali come \"Ceratosaurus\", e le mascelle erano curvate verso l'alto. Come negli altri abelisauridi, le ossa facciali, in particolare le ossa nasali, sono scolpite da numerosi piccoli fori e picchi. In vita, questa rugosit\u00e0 ossea avrebbe sorretto una qualche struttura cheratinosa o dermica. L'elemento distintivo di \"Carnotaurus\" erano ovviamente le sue corna sporgenti obliquamente sopra gli occhi. Questi corni, formati dal prolungamento delle ossa frontali, erano molto spessi, a forma di cono ma in sezione trasversale alquanto verticalmente appiattita, e misurati 15\u00a0cm (5,9 pollici) di lunghezza. In vita, probabilmente, queste corna erano rivestite di cheratina divenendo ancora pi\u00f9 grandi. Gli occhi, proporzionalmente piccoli, si trovavano nella parte superiore dell'orbite. La parte superiore era leggermente ruotata in avanti, probabilmente permettendo un certo grado di visione binoculare.\nI denti erano lunghi e sottili, in contrasto con i denti brevi che si riscontrano normalmente negli abelisauridi. Su ogni lato della mascella superiore c'erano quattro denti premascellari e dodici denti mascellari, mentre la mandibola era fornita di quindici denti per lato. In contrasto con il robusto cranio, la mandibola \u00e8 poco profonda e molto debole. La mandibola \u00e8 stata ritrovata con l'osso ioide, nella posizione in cui sarebbe stato quando l'animale era in vita. Quest'osso sottile, sosteneva la muscolatura della lingua e molti altri muscoli, che si trovano raramente nei dinosauri, perch\u00e9 non sono collegati ad altre ossa e quindi si perdono facilmente.\nVertebre.\nLa colonna vertebrale era costituita da dieci vertebre cervicali (collo), dodici dorsali, sei fuse sacralmente e un numero imprecisato di vertebre caudali (coda). Il collo era quasi retto, piuttosto che con la classica curvatura ad S vista negli altri teropodi, e anche insolitamente ampia, specialmente verso la sua base. La parte superiore della colonna vertebrale e del collo rappresentano una doppia fila ingrandita, con processi ossei diretti verso l'alto chiamati \"epipophyses\", creando una depressione liscia sulla parte superiore delle vertebre del collo. Questi processi erano i punti pi\u00f9 alti della colonna vertebrale, che sovrasta gli insolitamente bassi processi spinosi. Gli \"epipophyses\" rappresentavano probabilmente vaste aree di attacco per un marcatamente forte muscolatura del collo. Una doppia fila simile era presente anche nella coda, formata da un processo caudale modificato, nella vista frontale sporgenti verso l'alto in una forma a V, i loro lati interni che creano una superficie piana e liscia, superiore delle vertebre della coda anteriore. L'estremit\u00e0 di ciascuna vertebra caudale era fornita con un'espansione a gancio sporgente in avanti che collegava la costola caudale alla vertebra precedente.\nArti anteriori.\nGli arti anteriori di \"Carnotaurus\" erano proporzionalmente pi\u00f9 brevi rispetto a tutti quelli degli altri grandi dinosauri carnivori, tra cui \"Tyrannosaurus\", noto per avere arti anteriori incredibilmente ridotti. L'avambraccio era solo un quarto della superficie dell'intero braccio. Non era presente alcun carpo nella mano, in modo che i metacarpi articolavano direttamente con l'avambraccio. La mano possedeva quattro dita di base, anche se apparentemente solo due di queste finivano nelle ossa delle dita, mentre il quarto era costituito da un unico metacarpo a forma di stecca-artiglio, che potrebbe aver rappresentato uno sperone esterno. Le dita erano fuse e immobili, e non avevano artigli. Il \"Carnotaurus\" differiva da tutti gli altri abelisauridi nell'avere arti anteriori proporzionalmente pi\u00f9 corti e pi\u00f9 robusti, e nell'avere il quarto metacarpale come l'osso pi\u00f9 lungo della mano. Uno studio del 2009, ha suggerito che le braccia erano rudimentale negli abelisauridi, poich\u00e9 le fibre nervose responsabili della trasmissione dello stimolo erano molto ridotti come quelli visti oggi negli em\u00f9 e kiwi, che hanno anche arti anteriori rudimentali.\nSecondo alcuni come il paleontologo italiano Andre Cau, le braccia degli abelisauridi erano completamente inutili e prive di funzionalit\u00e0 pertanto oltre ad essere vestigiali queste strutture, in vita, potrebbero essere non state in vista ma inglobate nel corpo dell'animale. Per ammettere tale ricostruzione, occorre posizionare l'arto anteriore proiettato posteriormente e aderente alla gabbia toracica, ed ammettere una serie di fasci muscolari aponeurotici e di tessuto connettivo che mantengano l'arto in tale posizione e lo ricoprano completamente. Tale spiegazione darebbe un senso agli arti anteriori degli abelisauridi che in questo caso potrebbero proteggere le loro appendici anche da eventuali morsi di altri animali.\nPelle fossilizzata.\nIl \"Carnotaurus\" \u00e8 stato il primo dinosauro carnivoro scoperto con un numero significativo di impressioni pelle fossili. Queste impressioni, sono state trovate sotto il lato destro dello scheletro e provengono da diverse parti del corpo, tra cui la mascella inferiore, la parte anteriore del collo, il cingolo scapolare, e la gabbia toracica. La pi\u00f9 grande zona di pelle corrisponde alla parte anteriore della coda. Originariamente, anche il lato destro dell'intero cranio aveva una grande zona di pelle impressa che purtroppo non \u00e8 stata individuata ed \u00e8 andata distrutta durante la preparazione del cranio. Tuttavia, la struttura della superficie di gran parte del lato destro del cranio \u00e8 molto diversa da quella del lato sinistro, e probabilmente mostra alcune caratteristiche del tegumento che ricopriva la testa.\nLa pelle \u00e8 costituita da un mosaico di scaglie poligonali che non si sovrappongono e misurano circa 5\u00a0mm (0,20 in) di diametro. Questo mosaico si divideva per sottili, solchi paralleli. La disposizione delle scaglie era simile per diverse parti del corpo, ad eccezione della testa, che mostra un diverso disegno irregolare di scaglie. Non ci sono prove di piume, sebbene ci\u00f2 non ne escluda completamente la presenza. Caso unico (finora) tra i teropodi, \u00e8 la presenza di grandi dossi che correvano lungo i lati del collo, della schiena e della coda in file irregolari. Ogni dosso aveva un basso crinale e misurava dai 4 ai 5\u00a0cm (1,6 a 2,0 in) di diametro. Questi erano distanziati gli uni dagli altri di circa 8\u201310\u00a0cm (da 3.1 a 3.9 pollici) e diventavano pi\u00f9 grande verso l'alto dell'animale. I dossi rappresentano probabilmente gruppi di osteodermi condensati, simili a quelli visti negli hadrosauridi come \"Edmontosaurus\", sebbene in quest'ultimo fossero ricoperti da una membrana morbida che percorreva tutta la linea mediana dell'animale. Stephen Czerkas (1997) ha suggerito che queste strutture proteggessero i lati dell'animale mentre combatteva con i membri della stessa specie e/o con altri teropodi, sostenendo che strutture simili possono essere trovati sul collo delle moderne iguane in cui essi forniscono una protezione limitata in combattimento.\nClassificazione.\nIl \"Carnotaurus\" \u00e8 uno dei generi meglio conosciuti della famiglia degli abelisauridi, una famiglia di grandi teropodi ristretti alle zone meridionali del supercontinente Gondwana. Gli abelisauridi erano i predatori dominanti nel Cretaceo superiore del Gondwana, sostituendo i carcharodontosauridae e occupando la nicchia ecologica riempita dalle tirannosauridi nei continenti settentrionali. Diversi tratti importanti che si sono evoluti all'interno di questa famiglia, tra cui l'accorciamento del cranio e la riduzione, se non scomparsa, delle braccia, cos\u00ec come le peculiarit\u00e0 nelle vertebre cervicali e caudali, sono pi\u00f9 pronunciate in \"Carnotaurus\" che in qualsiasi altro abelisauride.\nAnche se i rapporti all'interno di abelisauridae sono dibattuti, \"Carnotaurus\" \u00e8 costantemente dimostrato essere uno dei membri pi\u00f9 evoluti della famiglia. Il suo parente pi\u00f9 prossimo potrebbe essere stato o \"Aucasaurus\" o \"Majungasaurus\"; Questa ambiguit\u00e0 \u00e8 in gran parte dovuta all'incompletezza del materiale cranico di \"Aucasaurus\". Una recente revisione suggerisce che \"Carnotaurus\" non sia strettamente correlata ne con \"Aucasaurus\" ne con \"Majungasaurus\", proponendo invece \"Ilokelesia\" come suo \"sister taxon\".\nIl \"Carnotaurus\" d\u00e0 il nome a due sottogruppi di abelisauridae: i Carnotaurinae e i Carnotaurini. I paleontologi non accettano universalmente questi due gruppi. I Carnotaurinae sono definiti come tutti gli abelisauridi pi\u00f9 evoluti con l'esclusione di \"Abelisaurus\", che \u00e8 considerato un membro basale. Tuttavia, una revisione del 2008 ha suggerito che in realt\u00e0 l\"Abelisaurus\" sarebbe anch'esso un abelisauride derivato. I Carnotaurini \u00e8 invece un \"clade\" formato unicamente da \"Carnotaurus\" e \"Aucasaurus\"; solo i paleontologi che considerano \"Aucasaurus\" come il parente pi\u00f9 prossimo di \"Carnotaurus\" utilizzare questo gruppo.\nIl seguente cladogramma riprende gli studi di Canale \"et al.\" (2009).\nStoria della scoperta.\n\"Carnotaurus\" \u00e8 conosciuto per un unico scheletro (olotipo MACN-CH 894) che \u00e8 stato portato alla luce nel 1984 da una spedizione guidata dal paleontologo argentino Jos\u00e9 Bonaparte. Questa spedizione ha anche permesso di recuperare il peculiare sauropode \"Amargasaurus\". \u00c8 stata l'ottava spedizione all'interno del progetto denominato \"vertebrati terrestri del Giurassico e del Cretaceo del Sud America\", iniziata nel 1976 e sponsorizzata dalla National Geographic Society. Lo scheletro \u00e8 ben conservato e articolato, con solo la parte posteriore con due terzi della coda, gran parte della gamba, e le zampe posteriori che mancano essendo andati distrutti dagli agenti atmosferici. Nel corso della fossilizzazione, il cranio e in particolare il muso sono stati schiacciati lateralmente, mentre la premascella \u00e8 stata spinta verso l'alto sulle ossa nasali. Come risultato, la curvatura verso l'alto della mascella superiore \u00e8 artificialmente esagerata nell'olotipo. Lo scheletro apparteneva ad un individuo adulto, come indicato dalle suture fuse della scatola cranica. L'esemplare \u00e8 stato trovato sdraiato sul fianco destro, che mostra una tipica posa di morte, con il collo piegato indietro sopra il tronco. Insolitamente, vi sono ampie impressioni di pelle conservate. In considerazione del significato di queste impressioni, una seconda spedizione \u00e8 stato avviata sugli scavi originale, portando al recupero di diverse impressioni aggiuntive.\nLo scheletro \u00e8 stato raccolto in una fattoria chiamata \"Pocho Sastre\" nei pressi di Bajada Moreno nel Dipartimento di Telsen della Provincia di Chubut, in Argentina. Poich\u00e9 \u00e8 stato incorporato in una grande blocco di ematite, una specie molto dura di roccia, la preparazione \u00e8 stato molto complicata e ha progredito lentamente. Nel 1985, Bonaparte pubblic\u00f2 una nota che presentava \"Carnotaurus sastrei\" come un nuovo genere e nuova specie e di cui descrisse brevemente il cranio e la mascella inferiore. Il nome generico, \"Carnotaurus\" (dal latino \"Carno\" [carnis] - \"carne\" e \"taurus\" - \"toro\") si riferisce alle corna taurine, mentre il nome specifico, \"sastrei\", onora Angelo Sastre, il proprietario del ranch dove lo scheletro \u00e8 stato trovato. La descrizione completa di tutto lo scheletro arriv\u00f2 nel 1990. Dopo \"Abelisaurus\", \"Carnotaurus\" era il secondo membro della famiglia abelisauridae ad essere scoperto. Per anni, \"Carnotaurus\" fu il membro pi\u00f9 comprensibile della sua famiglia, e anche il teropode dell'emisfero meridionale meglio conservato. Cos\u00ec \u00e8 stato fino al XXI secolo quando sono stati ritrovati simili abelisauridi ben conservati, tra cui \"Aucasaurus\", \"Majungasaurus\" e \"Skorpiovenator\", permettendo agli scienziati di rivalutare alcuni aspetti dell'anatomia di \"Carnotaurus\". Lo scheletro olotipo venne visualizzato nel Museo Argentino di Scienze Naturali, Bernardino Rivadavia; le sue repliche sono state esportate ed esposte in altri musei di tutto il mondo. Gli scultori Stephen e Sylvia Czerkas hanno realizzato una scultura a grandezza naturale di \"Carnotaurus\" che \u00e8 ora in mostra al Museo di Storia Naturale di Los Angeles County. Questa scultura, ordinato dal museo durante la met\u00e0 del 1980, \u00e8 probabilmente la prima ricostruzione di un dinosauro carnivoro che mostra una pelle accurata.\nPaleobiologia.\nFunzione delle corna.\nIl \"Carnotaurus\" \u00e8 l'unico predatore bipede noto con una coppia di corna sull'osso frontale. L'uso di queste corna non \u00e8 del tutto chiaro; diverse interpretazioni hanno ruotato intorno al loro uso nei combattimenti conspecifici, nel display o nell'uccidere la preda. Greg Paul (1988) propose che le corna erano usate come armi dall'animale e che le piccole orbite avrebbero minimizzato la possibilit\u00e0 di ferire gli occhi, durante la lotta. Gerardo Mazzetta e colleghi (1998) hanno suggerito che \"Carnotaurus\" utilizzasse le corna in un modo simile agli arieti. Il suo team di studiosi ha calcolato che la muscolatura del collo era abbastanza forte da assorbire la forza di due individui in collisione con la testa frontalmente ad una velocit\u00e0 di 5,7\u00a0m/s ciascuno. Fernando Novas (2009) ha interpretato diverse caratteristiche scheletriche come adattamenti all'infliggere colpi con la testa, suggerendo che la brevit\u00e0 del cranio avrebbe reso i movimenti della testa pi\u00f9 veloci riducendo il momento di inerzia, mentre il muscoloso collo avrebbe consentito forti colpi di testa. Egli ha anche notato una maggiore rigidit\u00e0 e resistenza della colonna vertebrale che possono essersi evoluti per sopportare urti condotti dalla testa e dal collo.\nAltri studi suggeriscono che due \"Carnotaurus \"non avrebbero usato colpi di testa rapidi, ma spinte lente l'uno contro l'altra con i lati superiori del cranio. Pertanto, le corna possono essere state un dispositivo per la distribuzione delle forze di compressione senza danni al cervello. Questo \u00e8 supportato dai lati superiori appiattite delle corna, ossa fortemente fuse nella parte superiore del cranio, e l'incapacit\u00e0 del cranio di sopravvivere a colpi di testa rapidi.\nGerardo Mazzetta e colleghi (1998) propongono che le corna potrebbero anche essere utilizzate per ferire o uccidere piccole prede. Anche se il bordo osseo delle corna \u00e8 smussato, \u00e8 possibile che in vita queste fossero ricoperte di cheratina e avessero una forma pi\u00f9 appuntita come quella dei moderni bovini. Tuttavia, questo sarebbe l'unico esempio nel regno animale di un predatore che usa le corna nella caccia.\nFunzione della mascella e dieta.\nL'analisi della progettazione della mascella di \"Carnotaurus\" da parte di Mazzetta e colleghi (1998, 2004, 2009) suggerisce che l'animale era in grado di infliggere morsi veloci ma non molto forti. Morsi rapidi sono pi\u00f9 importanti dei morsi forti durante la cattura di piccole prede, come dimostrano dagli studi sui coccodrilli moderni. Inoltre, questi ricercatori hanno rivelato un elevato grado di flessibilit\u00e0 all'interno del cranio e soprattutto nella mandibola, in qualche modo simile ai moderni serpenti. L'elasticit\u00e0 della mandibola avrebbe permesso al \"Carnotaurus\" di inghiottire piccole prede intere. Inoltre, la parte anteriore della mascella inferiore era a cerniera, e quindi in grado di muoversi su e gi\u00f9. Quando la mandibola veniva premuta verso il basso, i denti si sarebbero proiettati in avanti, permettendo al \"Carnotaurus\" di trattenere la preda e impedendo a quest'ultima qualsiasi via di fuga. Mazzetta e colleghi hanno anche scoperto che il cranio era in grado di resistere a forze che apparivano tirando su grandi prede. Secondo ci\u00f2 il \"Carnotaurus\" si sarebbe nutrito principalmente di prede relativamente piccole, ma sarebbe stato in grado anche di cacciare grandi dinosauri.\nQuesta interpretazione \u00e8 stata messa in discussione da Fran\u00e7ois Therrien e colleghi (2005), che ha trovato che la forza pungente di \"Carnotaurus\" era due volte superiore a quella di un coccodrillo americano, che pu\u00f2 avere il pi\u00f9 forte morso di qualsiasi tetrapode vivente. Questi ricercatori hanno anche osservato delle analogie con i moderni draghi di Komodo: la resistenza alla flessione della mascella inferiore diminuisce linearmente verso la punta, che indica che le ganasce non erano adatte alla cattura di piccole prede, ma per infliggere ferite da taglio che indebolivano le grandi prede. Di conseguenza, secondo questo studio, \"Carnotaurus\" predava principalmente grandi animali, eventualmente sfruttando l'agguato.\nRobert Bakker (1998) ha provato che \"Carnotaurus\" si nutriva principalmente di prede di grandi dimensioni, in particolare di sauropodi. Bakker ha notato diversi adattamenti del cranio come il muso corto, i denti relativamente piccoli e la forte parte posteriore del cranio (occipite) si sono evoluti in modo indipendente come in \"Allosaurus\". Queste caratteristiche suggeriscono che la mascella superiore \u00e8 stata utilizzata come una mazza dentata per infliggere ferite; in questo modo i grandi sauropodi sarebbero stati indeboliti dagli attacchi ripetuti.\nLocomozione.\nMazzetta e colleghi (1998, 1999) presumono che il \"Carnotaurus\" fosse un corridore eccezionalmente veloce, sostenendo che il femore fosse adatto per sopportare elevati momenti flettenti durante l'esecuzione. La capacit\u00e0 della gamba di un animale di resistere a tali forze limita la velocit\u00e0 massima. Gli adattamenti di esecuzione di \"Carnotaurus\" sarebbero stati migliori di quelle di un essere umano, anche se non altrettanto buoni come quelli di uno struzzo. Gli scienziati hanno calcolato che \"Carnotaurus\" avesse una velocit\u00e0 massima di 48\u201356\u00a0km orari (30-35\u00a0mi).\nNei dinosauri, il pi\u00f9 importante muscolo locomotore si trova nella coda. Questo muscolo, chiamato \"caudofemoralis\", si attacca al quarto trocantere (una cresta prominente sul femore), e tira l'osso della coscia all'indietro quando contratto. Scott Persone e Phil Currie (2011) hanno notato che nelle vertebre della coda di \"Carnotaurus\" le nervature caudali non sporgono orizzontalmente a \"T\", ma sono stati angolati rispetto all'asse verticale delle vertebre, formando una \"V\". Questo avrebbe fornito uno spazio aggiuntivo per un muscolo caudofemoralis pi\u00f9 che in qualsiasi altro teropode. \u00c8 stato calcolato che tale muscolo pesasse 111-137 chilogrammi (245-302\u00a0lb) per ogni gamba. Pertanto, \"Carnotaurus\" sarebbe uno dei pi\u00f9 veloci teropodi giganti mai esistiti. Se il muscolo \"caudofemoralis\" risulta sovradimensionato, i muscoli epiassiali situati al di sopra delle costole caudali risulterebbero proporzionalmente pi\u00f9 piccoli. Questi muscoli, chiamati il lunghissimo e spinale, sono responsabili per il movimento della coda e per la stabilit\u00e0. Per mantenere la stabilit\u00e0 della coda nonostante la riduzione della dimensione di questi muscoli, le costole caudale sono dotate di processi o escrescenze rivolte in avanti per incastrare le vertebre tra loro e con il bacino sporgente, irrigidendo la coda. Di conseguenza, la capacit\u00e0 di fare curve strette sarebbe diminuita, perch\u00e9 l'anca e la coda avrebbero dovuto ruotare simultaneamente, a differenza di altri teropodi.\nPaleoecologia.\nIn origine, le rocce in cui \"Carnotaurus\" \u00e8 stato ritrovato furono assegnate alla parte superiore della Formazione Gorro Frigio, che \u00e8 considerata risalire a circa 100 milioni di anni fa (Albiano-Cenomaniano). Successivamente la formazione \u00e8 stata ri-datata scoprendo che si tratta di una formazione pi\u00f9 recente, risalente a 72-69,9 milioni di anni fa (Maastrichtiano), facendo del \"Carnotaurus\" l'ultimo abelisauride sudamericano conosciuto. Entro la fine del Cretaceo, il Sud America era gi\u00e0 isolata sia dall'Africa sia dal Nord America.\nLa Formazione La Colonia \u00e8 esposta sul versante meridionale del nord della Massiccio Patagonia. I fossili di vertebrati, tra cui la maggior parte di \"Carnotaurus\", provengono dalla sezione centrale della formazione (chiamato associazione facies centrale). Questa parte probabilmente rappresenta i depositi di un ambiente di estuari, piane di marea e/o pianure costiere. Il clima era regolato da stagioni secche e stagioni umide. I vertebrati pi\u00f9 comuni raccolti includono i dipnoi ceratodontidi, tartarughe, coccodrilli, plesiosauri, dinosauri, lucertole, serpenti e mammiferi. Alcuni dei serpenti che sono stati trovati appartengono alle famiglie dei Boidae e dei Madtsoiidae, come \"Alamitophis argentinus\". Le tartarughe sono rappresentate da almeno cinque specie, quattro Chelidae (Pleurodira) e una Meiolaniidae (Cryptodira). Tra i rettili marini vi \u00e8 il plesiosauro \"Sulcusuchus\" della famiglia polycotylidae. I mammiferi sono rappresentati con \"Reigitherium\", che \u00e8 considerato il primo docodonte sudamericano, e \"Argentodites\", un possibile di multituberculato. Nel 2011, \u00e8 stata annunciata la scoperta di un nuovo uccello enantiornithine.\nNella cultura di massa.\nNel classico Disney \"Dinosauri\" gli antagonisti principali sono due Carnotauri. In questo film le loro dimensioni sono di gran lunga superiori rispetto a quelle reali, in modo da renderli degli antagonisti pi\u00f9 temibili e capaci di avere la meglio su tutti gli altri dinosauri. Questo dinosauro compare anche in \"Jurassic World - Il regno distrutto\". Su Isla Nublar un carnotaurus, dopo aver intrapreso una breve lotta contro un sinoceratops, attacca Owen Grady prima che questo possa salire sulla girosfera, ma viene ucciso dal Tyrannosaurus. Un altro carnotaurus fugge dalla tenuta di Lockwood insieme agli altri dinosauri grazie a Maisie. Compare un'ultima volta mentre cerca di divorare il malvagio Eli Mills, ucciso da un Tyrannosaurus, ma viene scacciato rapidamente dal potente predatore."}
{"id": "394716", "revid": "17351", "url": "https://it.wikipedia.org/wiki?curid=394716", "title": "Ba.64", "text": ""}
{"id": "394718", "revid": "17351", "url": "https://it.wikipedia.org/wiki?curid=394718", "title": "P-38 Lightning", "text": ""}
{"id": "394719", "revid": "17351", "url": "https://it.wikipedia.org/wiki?curid=394719", "title": "Lockheed P-38", "text": ""}
{"id": "394720", "revid": "1652635", "url": "https://it.wikipedia.org/wiki?curid=394720", "title": "P38", "text": ""}
{"id": "394724", "revid": "289247", "url": "https://it.wikipedia.org/wiki?curid=394724", "title": "Imperial Star Destroyer", "text": ""}
{"id": "394725", "revid": "6066", "url": "https://it.wikipedia.org/wiki?curid=394725", "title": "Death Star 2", "text": ""}
{"id": "394728", "revid": "1318658", "url": "https://it.wikipedia.org/wiki?curid=394728", "title": "Ortodosso", "text": ""}
{"id": "394734", "revid": "1632387", "url": "https://it.wikipedia.org/wiki?curid=394734", "title": "Leningrad Cowboys", "text": "Leningrad Cowboys \u00e8 un gruppo musicale rock finlandese, conosciuto soprattutto per le apparizioni nei film di Aki Kaurism\u00e4ki, e per aver suonato numerosi concerti con il coro dell'Armata Rossa.\nStoria.\nIl gruppo dei Leningrad Cowboys appare per la prima volta nel film del 1989 \"Leningrad Cowboys Go America\" del regista finlandese Aki Kaurism\u00e4ki che li consacra al successo in patria e nei paesi limitrofi. Dal 1989 fino al 1992 pubblicano due album, \"Go America\", con le musiche tratte dall'omonimo film, e \"We Cum From Brooklyn\".\nIl 12 giugno 1993 \u00e8 una data molto importante per la band dato che viene organizzato a Helsinki un mega concerto dove i Leningrad Cowboys suonano assieme al Coro dell'Armata Rossa di Mosca attirando nella Piazza del Senato della capitale finlandese un pubblico composto da pi\u00f9 di 70.000 persone. L'evento risulter\u00e0 di grande importanza per il gruppo che viene cos\u00ec consacrato alla fama internazionale.\nIl \"Total Balalaika Show\" dar\u00e0 l'avvio ad un tour mondiale tra le cui tappe pi\u00f9 significative vanno ricordati il \"Nokia Balalaika Show\" nel 1994 a Berlino e la partecipazione all'undicesima edizione degli MTV Video Music Awards negli Stati Uniti durante la quale si sono esibiti con una loro classica cover di \"Sweet Home Alabama\" (dei Lynyrd Skynyrd) assieme ad artisti di fama mondiale come Aerosmith, Rolling Stones e Bruce Springsteen. L'evento venne visto da oltre 250 milioni di persone nel mondo ed il gruppo ricevette numerosi consensi da parte di pubblico e critica.\nDal concerto di Helsinki, nel 1993 pubblicano il doppio album \"Total Balalaika Show - Helsinki Concert\" e un altro album, \"Live in Provinzz\". Nel 1994 \u00e8 la volta della nuova partecipazione al film di Kaurism\u00e4ki \"Leningrad Cowboys Meet Moses\"; anche se il film non ottiene grande successo come il precedente \u00e8 comunque ricco di una maggiore dose di umorismo.\nIl 1996 \u00e8 un altro anno importante per i Leningrad Cowboys che si ritrovano a pubblicare un nuovo album con grande prevalenza di canzoni originali ed altre che richiamano le ballate popolari russe. \"Go Space\" \u00e8 un grande successo e vende oltre 10 milioni di copie al mondo e il singolo estratto, \"Where's the Moon\", viene utilizzato per identificare la band che trae ispirazione dal potere della Luna.\nDopo avere cambiato cantante e qualche componente la band ritorna nel 1997 con \"Mongolian Barbeque\" che, pur contenendo canzoni originali ed efficaci l'album non ottiene un grande successo testimoniato anche dal fatto che al suo interno vengono riproposti alcuni brani celebri del gruppo appositamente remixati. Nel 1999 pubblicano la loro prima raccolta, \"Thank You Very Many - Greatest Hits and Rarities\" e nel 2000, dopo avere di nuovo cambiato cantante, pubblicano l'album \"Terzo Mondo\", contenente solo canzoni originali ed \u00e8 il primo lavoro interamente creato dal loro ingegno.\nNel 2003 per festeggiare i dieci anni di collaborazione con il Coro dell'Armata Rossa organizzano il \"Global Balalaika Show\" sempre nella Piazza del Senato di Helsinki esibendosi con pi\u00f9 di 120 musicisti multi-culturali. Nel 2006 pubblicano il nuovo album \"Zombie's Paradise\" interamente costituito da cover riadattate in chiave heavy metal. Il video tratto dal singolo di questo album, \"You're My Heart, You're My Soul\" (cover di un celebre brano del 1984 dei Modern Talking) \u00e8 stato realizzato con la tecnica dello stop-motion, metodo di animazione utilizzato anche da Tim Burton per realizzare \"Nightmare Before Christmas\". Inoltre nel periodo gennaio-marzo 2006 la compagnia di telefonia mobile Vodafone ha utilizzato la loro cover di \"Happy Together\" per pubblicizzare la nuova campagna promozionale sotto lo slogan del celebre \"Life is now\".\nI Leningrad Cowboys sono soliti suonare le loro personalissime cover condite da una buona dose di umorismo e molta goliardia. Raramente decidono di suonare i loro pezzi originali dato che sono poco conosciuti e talvolta presentano fantasie musicali e spunti sonori fuori dalla norma. Il gruppo ha ricevuto fama e popolarit\u00e0 in tutta l'Europa dell'est oltre che in Germania, Inghilterra e Francia. Il gruppo \u00e8 anche spesso conosciuto per la sua folle iconografia che prevede enormi capigliature a unicorno, occhiali da sole, vestiti coloratissimi e scarpe a punta affilatissime."}
{"id": "394737", "revid": "30610", "url": "https://it.wikipedia.org/wiki?curid=394737", "title": "Oratorio di Ges\u00f9 Pellegrino", "text": "L'oratorio di Ges\u00f9 Pellegrino (o dei Pretoni) \u00e8 un luogo di culto cattolico situato all'angolo fra via San Gallo e via degli Arazzieri a Firenze.\nStoria e descrizione.\nInizialmente consacrata come chiesa di San Salvatore, era l'oratorio della congrega omonima, che dal 1313 era solita ospitare nei locali in zona i sacerdoti in pellegrinaggio, su istituzione del vescovo Antonio d'Orso. La dedica della chiesa fu cambiata e divent\u00f2 \"di San Jacopo della Congrega maggiore\". Con la riforma delle istituzioni assistenziali fiorentine ad opera del vescovo sant'Antonino, la confraternita ospit\u00f2 un luogo di ricovero per anziani presbiteri, i \"Pretoni\".\nFu ristrutturata su incarico dell'arcivescovo Alessandro de' Medici, negli anni fra il 1585 e il 1588 ad opera di Giovanni Antonio Dosio, a cui \u00e8 riferibile il portale su cui si legge \"\". All'interno sono conservati dei vividi affreschi in stile manierista che coprono tutte le pareti e incorniciano alcune pale, il tutto eseguito da Giovanni Balducci attorno al 1590 sul tema delle \"Storie cristologiche\".\nSul portale da parte della controfacciata interna \u00e8 presente un organo antico, restaurato nel 2005 e talvolta usato per concerti di musica sacra.\nIl pievano Arlotto.\n\u00c8 qui conservata anche la tomba del celebre Pievano Arlotto, al centro della navata centrale vicino all'ingresso. Arlotto Mainardi, parroco della chiesa di San Cresci a Macioli, vicino a Pratolino, nato nel 1396 e morto nel 1484 nell'ospizio per vecchi parroci, era diventato all'epoca quasi proverbiale per i suoi lazzi e le sue burle: \u00e8 ritratto in diversi quadri anche nei secoli successivi a testimoniare la sua fama cittadina duratura.\nEgli non sment\u00ec il suo spirito faceto neanche sulla sua lastra tombale, conservata in questo oratorio al centro del pavimento appena dopo l'ingresso, dove fece scrivere: \nL'epigrafe che si pu\u00f2 leggere oggi non \u00e8 l'originale, ma un anacronistico rifacimento posteriore, in un diverso italiano: \u00abQuesta sepoltura il Pievano Arlotto la fece fare per s\u00e9, e per chi ci vuole entrare\u00bb."}
{"id": "394738", "revid": "1896180", "url": "https://it.wikipedia.org/wiki?curid=394738", "title": "Diritto e Giustizia", "text": "Diritto e Giustizia (in polacco \"Prawo i Sprawiedliwo\u015b\u0107\", PiS) \u00e8 un partito politico polacco di destra o estrema destra di ispirazione conservatrice clericale, nazionalista e illiberale.\nIl PiS \u00e8 stato fondato nel marzo del 2001 dai gemelli Lech e Jaros\u0142aw Kaczy\u0144ski, dall'unione di una parte dell'Azione Elettorale Solidarno\u015b\u0107 con il partito Accordo di Centro. A livello europeo fa parte del Partito dei Conservatori e dei Riformisti Europei con a capo Giorgia Meloni. Mateusz Morawiecki, presidente del Consiglio dei ministri della Polonia, \u00e8 esponenete di Diritto e Giustizia.\nDopo aver guadagnato il potere, PiS ha attirato critiche internazionali e numerose proteste interne, smantellando i controlli e gli equilibri liberaldemocratici. Molti politologi hanno catalogato il governo del partito come illiberale e autoritario.\nStoria.\nDiritto e Giustizia \u00e8 stato fondato nel marzo del 2001 da Lech Kaczy\u0144ski, gi\u00e0 presidente della Corte Suprema di Controllo e gi\u00e0 ministro della Giustizia, e dal suo gemello Jaros\u0142aw Kaczy\u0144ski, gi\u00e0 capo della Cancelleria della Presidenza della Repubblica all'epoca di Lech Wa\u0142\u0119sa. Il partito \u00e8 formato dall'unione tra una parte dell'Azione Elettorale Solidarno\u015b\u0107 e l'Accordo di Centro.\nAlle elezioni parlamentari del 2001, il PiS ottenne il 9,5% dei voti e 44 su 460 deputati. Alle elezioni amministrative il partito si alle\u00f2 formalmente con i liberalconservatori di Piattaforma Civica (\"Platforma Obywatelska\", PO) anche se sostenne indirettamente alcuni candidati della Lega delle Famiglie Polacche, mente il PO sostenne candidati dell'Unione Liberale e dell'Alleanza della Sinistra Democratica. Il PiS entr\u00f2 a far parte di quattro governi regionali su sedici e Lech Kaczy\u0144ski fu eletto sindaco di Varsavia.\nAlle elezioni europee del 2004, il PiS aument\u00f2 i suoi consensi passando al 12,7% dei voti e ottenendo 7 seggi su 57. Il PiS, entrando per la prima volta al Parlamento europeo, decise di aderire al gruppo dell'Unione per l'Europa delle Nazioni, il gruppo politico europeo che raccoglie i partiti conservatori ed euroscettici. Alle elezioni parlamentari del 2005, il PiS, puntando su un programma decisamente conservatore, ha raddoppiato i consensi delle europee ed \u00e8 giunto al 27% dei voti, divenendo il primo partito politico polacco e determinando la caduta del governo socialdemocratico.\nIl PO ottenne anch'esso un buon risultato elettorale, tanto che sembrava scontato un governo composto dai due partiti, per\u00f2 la vittoria di Lech Kaczy\u0144ski alle presidenziali del 2005, ai danni di Donald Tusk del PO, rese impossibile l'accordo e costrinse il PiS a dar vita ad un governo di minoranza, sostenuto esternamente dai due partiti di destra: la Lega delle Famiglie Polacche e l'Autodifesa della Repubblica Polacca. Il governo venne guidato dal fratello di Kaczy\u0144ski, Jaros\u0142aw. Il fatto suscit\u00f2 vive polemiche, non tanto per l'inopportunit\u00e0 del fatto che due fratelli fossero contemporaneamente presidente della Polonia e primo ministro, ma perch\u00e9 i due fratelli durante la campagna elettorale avessero escluso il verificarsi di questa possibilit\u00e0.\nAlle elezioni parlamentari del 2007, anticipate per le divisioni nella maggioranza governativa, il PiS ottenne 166 seggi, 11 in pi\u00f9 rispetto alle precedenti, ed il 32,1% con il 5,1% in pi\u00f9. Il risultato positivo dei conservatori, per\u00f2, fu tutto a discapito degli alleati di Autodifesa della Repubblica Polacca e della Lega delle Famiglie Polacche, che crollarono rispettivamente all'1,5 ed all'1,3%, non superando cos\u00ec lo sbarramento del 4%. La maggioranza governativa uscente pertanto si ritrov\u00f2 priva dei 100 seggi assicuratigli dai nazionalisti agrari e dai nazionalisti cattolici. Veri vincitori delle elezioni risultarono i liberali di PO, che con il 41% dei voti e 209 seggi divennero il primo partito e ottennero di poter guidare il paese, decidendo di allearsi con i centristi-agrari del Partito Popolare Polacco. Si cre\u00f2 cos\u00ec la coabitazione tra il presidente Lech Kaczy\u0144ski conservatore ed il primo ministro Donald Tusk liberale.\nIl 10 aprile 2010 avvenne l'incidente aereo presso la base aerea di Smolensk, dove perse la vita il presidente e futuro candidato Lech Kaczy\u0144ski. Alle elezioni presidenziali del 2010 si presenta il fratello di Lech Kaczy\u0144ski, Jaros\u0142aw Kaczy\u0144ski, che per\u00f2 perse al ballottaggio contro il liberale Bronis\u0142aw Komorowski.\nAlla fine del 2010 una piccola componente critica le posizioni troppo estremiste del partito e ne forma uno nuovo: La Polonia \u00e8 la Pi\u00f9 Importante. Alle elezioni parlamentari del 2011 il PiS \u00e8 secondo a livello nazionale e si schiera all'opposizione del liberale Donald Tusk. Nel 2015 ritorna al governo vincendo sia le elezioni presidenziali del 2015, con Andrzej Duda, sia le elezioni parlamentari del 2015, dove conquista 235 seggi al Sejm e 61 seggi al Senato. Appartiene al PiS anche il primo ministro, l'antropologa Beata Szyd\u0142o, sostituita nel 2017 da Mateusz Morawiecki.\nIdeologia e posizioni.\nIl PiS \u00e8 un partito di destra nazional-conservatore, tradizionalista e illiberale.\n\u00c8 fortemente contrario alla legalizzazione dell\u2019aborto, all'eutanasia, alle unioni civili e ai matrimoni omosessuali. Insegue valori cristiani e reazionari, sostenendo che gli omosessuali (oltre ai migranti) siano il \"nemico numero uno\", fino ad arrivare a portare alla formazione nel Paese di \u201czone anti-LGBT\u201d.\nDurante gli anni di governo ha inoltre ostacolato l\u2019indipendenza della magistratura, la libert\u00e0 di stampa e i diritti delle donne.\nHa inoltre sostenuto e fatto approvare dal Parlamento, nel 2018, la penalizzazione dell\u2019uso di espressioni che attribuiscono alla Polonia la responsabilit\u00e0 per l'Olocausto o per i crimini nazisti, come \"campi di sterminio polacchi\", e nel 2021, norme che hanno posto limiti temporali alla rivendicazione dei beni confiscati ai sopravvissuti alla Shoah e i discendenti delle vittime. Per queste politiche la comunit\u00e0 ebraica ha accusato Diritto e Giustizia di perpetrare revisionismo storico ed Israele ha ritirato il proprio ambasciatore.\nIn campo economico, il PiS \u00e8 favorevole ad uno Stato sociale forte e all'intervento statale in economia nei settori strategici.\nIn politica estera \u00e8 atlantista ma moderatamente euroscettico, contrario al federalismo europeo, nonch\u00e9 scettico verso la Russia e fautore della cooperazione tra i Paesi del Gruppo di Visegr\u00e1d, uniti da numerose istanze comuni a livello politico-economico. A livello europeo ha aderito in passato all'Alleanza per l'Europa delle Nazioni ed \u00e8 stato uno dei fondatori dell'Alleanza dei Conservatori e dei Riformisti Europei."}
{"id": "394739", "revid": "8897", "url": "https://it.wikipedia.org/wiki?curid=394739", "title": "Rimming", "text": ""}
{"id": "394744", "revid": "380654", "url": "https://it.wikipedia.org/wiki?curid=394744", "title": "White trash", "text": "La locuzione inglese White trash (letteralmente spazzatura bianca) \u00e8 un'espressione dispregiativa usata a sfondo etnico e sociale negli Stati Uniti nei confronti dei bianchi americani poveri, soprattutto negli Stati Uniti meridionali. Sostanzialmente indica persone di razza bianca caucasica di bassa estrazione prive di cultura o di modi quantomeno decenti.\nCaratteristiche.\nChiamare qualcuno \"white trash\" vuol dire accusarlo di essere privo di risorse culturali. Quello di \"white trash\" non \u00e8 un gruppo demografico riconosciuto dalla sociologia e la frase \u00e8 generalmente considerata alquanto offensiva. In qualche modo la reazione verso la frase in questione si \u00e8 affievolita negli anni recenti, al punto che alcune persone descrivono se stesse come appartenenti alla \"white trash\"; esiste un genere di musica rock noto orgogliosamente come \"white-trash rock\" ma si pu\u00f2 ben affermare che l'espressione ancora non viene ascoltata in contesti formali e ben educati.\n\"White trash\" spesso si associa a un certo livello di povert\u00e0 materiale, anche se non sempre \u00e8 il caso, associandosi anche a persone ineleganti e poco istruite che possono dilapidare fortune in automobili oppure beni alquanto \"kitsch\".\nRozze maniere, incultura e standard morali bassi.\nI \"White trash\" sono generalmente percepiti come persone di rozze maniere, di standard morali abnormemente bassi e dalla mancanza di educazione o dalla carenza di un minimo barlume di cultura. Questo gruppo \u00e8 \"il gruppo pi\u00f9 povero e sottovalutato degli USA e la categoria di bianchi pi\u00f9 disprezzata\". Secondo le categorie di Fussell della classe sociale, la maggior parte di queste persone sarebbe da inserire nell'ambito della \"classe proletaria\" media e bassa.\nSecondo l'Oxford English Dictionary, il termine \"white trash\" cominci\u00f2 ad essere usato comunemente nel 1830 come un termine peggiorativo utilizzato dagli schiavi dei sudisti della classe alta, spesso servi di colore molto intimi degli aristocratici delle piantagioni, per dileggiare i bianchi, anche al di sotto dello status dei yeomen, che lavoravano nei campi; a quei tempi, era sinonimo dei vari insulti \"sand hiller\" (qualcuno dalle Sand Hills della Carolina del Sud) e \"clay eater\" (mangia-argilla). Il gruppo dei \"white trash\" erano iperbolicamente considerati come dei piccoli coltivatori dei propri appezzamenti che coltivavano inettamente terre poco fertili e dovevano metaforicamente ricorrere a mangiare ghiaia tritata mescolata con la farina del pane per riuscire a sopravvivere.\nIl termine comporta sia caratteristiche di comportamento (come le rozze maniere, stile di vita), sia evidenti caratteristiche razziali, la razza bianca. Il termine \u00e8 ampiamente utilizzato negli Stati Uniti, non soltanto negli stati sudisti, negli Appalachi e nel Midwest ma anche nelle citt\u00e0 della East Coast e della West Coast, come New York e Los Angeles, come un modo rapido e crudele di deridere certe persone. Nella West Coast, comunque il termine viene spesso utilizzato colloquialmente nella sua forma abbreviata: \"PWT\".\nUno stereotipo correlato \u00e8 quello del redneck, \"collo rosso\", anche se differiscono considerabilmente dallo stereotipo del \"white trash\". Una persona della classe media rurale pu\u00f2 orgogliosamente autodefinirsi come un \"redneck\"', per esempio, il comico Jeff Foxworthy utilizza il suo carattere personale di \"redneck\" come componente della sua macchietta, anche se potrebbe offendersi se venisse chiamato \"white trash\". \"Trash\", cio\u00e8 spazzatura \u00e8 pi\u00f9 dispregiativo e si applica ad aree geografiche differenti. I cosiddetti \"rednecks\", sono integrati nel sistema produttivo, hanno spesso forti tradizioni religiose (come per esempio gli evangelici), tendono ad essere esclusivamente rurali, operatori di macchine agricole, cowboys, forestali, minatori, pescatori, anche se molti lavoratori urbani nei cantieri edili hanno il \"collo rosso\".\nI \"white trash\", spesso sono emarginati, semioccupati o disoccupati, affetti da depressione oppure da malattie croniche semi-invalidanti o subiscono la dipendenza da droga o alcool. Dal punto di vista lavorativo sono spesso dediti a lavori poco qualificati, poco remunerativi e precari come benzinai, camionisti, portuali, venditori ambulanti oppure si occupano di discariche o rottamazione. Il segmento pi\u00f9 marginale e disperato si dedica a piccoli furti o alla prostituzione.\nCome abitazione risiedono in camper o container in aree marginali semisviluppate, boschi, deserti o in qualsiasi area suburbana depressa, con alto tasso di disoccupazione, come la Rust Belt del Michigan, Illinois, Ohio e della Pennsylvania negli USA oppure lo Yorkshire e Liverpool nel Regno Unito.\nDettagli caratterizzanti.\nLa natura del termine \"white trash\", (\"spazzatura bianca\") e delle persone alle quali questo termine \u00e8 stato applicato e le motivazioni che portano \"certe persone\" ad impiegare il termine sono studiate in connessione alla cultura popolare. Nel suo pieno contesto storico, il termine \u00e8 difficile da definire e qualsiasi definizione deve essere considerata rispetto al contesto nel quale l'epiteto veniva applicato.\nSegue una lista parziale degli stereotipi associati col termine \"white trash\":\nQuesti stereotipi sono molto simili, se non identici, a quelli razzisti e l'idea di una inferiorit\u00e0 intrinseca della gente bianca povera condivide una storia intellettuale comune con quella della inerente inferiorit\u00e0 della gente di colore. \nAlcune persone sostengono che \"white trash\" sia un termine razzista, non perch\u00e9 esso contenga la parola \"white\" ma perch\u00e9 implica che la condizione di \"immersione nella spazzatura\" sia lo stato normale per la gente non di pelle bianca e dunque quando una persona \u00e8 piuttosto \"sozza\" si deve specificare che la persona \u00e8 bianca. Altri argomentano che il termine \u00e8 offensivo per i bianchi, dato che \"trash\" (spazzatura) \u00e8 abitualmente applicato dall'aggettivo \"white\" (bianco) in questo tipo di contesto.\nStereotipo delle attivit\u00e0 dei \"white trash\".\nUna visione comune delle attivit\u00e0 che i pi\u00f9 associano ai \"white trash\" sono:\nDiscussione.\nAlcuni commentatori sostengono che l'uso del termine sia provocato dalla \"confusione di identit\u00e0 e stereotipi razziali\" e che alcuni bianchi possono usarlo come risultato di un paragone stereotipato con le persone non di pelle bianca. Comunque, secondo Annalee Newitz, \"non \u00e8 semplicemente che la \"spazzatura bianca\" si comporta come i neri. Piuttosto, comportandosi in una maniera giudicata indecorosa... questi... (white trash) stanno rovinando l'implicita concezione di cosa significhi essere bianchi\". Il termine \"designa la rottura di convenzioni che sostengono l'essere bianchi come identit\u00e0 normativa trascurata\" e viene usato \"in contesti razzializzati dove le differenze di classe e di razza diventano mischiate, sovrapponendosi invece che rimanendo chiare e distinte\". Il termine \"materializza una complicata guardia delle barriere imperfette che includono le classi e le identit\u00e0 razziali in questo paese\".\nComunque, poich\u00e9 il termine \u00e8 l'unica \"identit\u00e0 bianca che non vede s\u00e9 stessa come la norma da cui tutte le altre razze ed etnie deviano\" e \"poich\u00e9 'white trash' \u00e8, per i bianchi, la pi\u00f9 visibile e chiaramente identificata forma di 'bianchitudine'\" questa confusione pu\u00f2 \"forse aiutare a rendere tutti i bianchi consci di se come gruppo razziale e diviso in classi, per portaci... un passo pi\u00f9 vicini a un mondo senza divisioni razziali, o, quanto meno, a un mondo in cui le differenze razziali non significano dominazione razziale, simbolica ed economica\".\nTermini simili.\nNegli altri paesi anglofoni vengono utilizzati i termini:"}
{"id": "394747", "revid": "1005847", "url": "https://it.wikipedia.org/wiki?curid=394747", "title": "Piattaforma Civica", "text": "Piattaforma Civica (in polacco: \"Platforma Obywatelska\"; abbreviato in PO) \u00e8 un partito politico polacco di centro/centro-destra che ha una particolare vocazione europeista.\n\u00c8 stato fondato nel 2001 da Andrzej Olechowski, Maciej P\u0142a\u017cy\u0144ski e Donald Tusk come epigono dell'Azione Elettorale Solidarno\u015b\u0107.\nInsieme al Partito Popolare Polacco ha governato la Polonia dal 2007 al 2015, avendo il maggior numero di seggi alla Camera e al Senato. L'ex Primo ministro Ewa Kopacz \u00e8 un suo esponente. Dal 2009 al 2012 l'europarlamentare di Piattaforma Civica Jerzy Buzek \u00e8 stato Presidente del Parlamento europeo.\nAttualmente \u00e8 il secondo partito a livello nazionale e principale partito di opposizione; \u00e8 stato superato dal partito nazional-conservatore PiS nelle elezioni del 2015 e del 2019.\nA livello europeo aderisce al Partito Popolare Europeo, di cui Donald Tusk \u00e8 presidente; nel Parlamento europeo i suoi esponenti siedono nel Gruppo del Partito Popolare Europeo.\nStoria del partito.\nPiattaforma Civica \u00e8 nata nel 2001 dall'unione dell'ala conservatrice dell'Unione della Libert\u00e0 con alcuni partiti di matrice democristiana e conservatrice nati nel contesto dell'Azione Elettorale Solidarno\u015b\u0107. Suoi fondatori furono Andrzej Olechowski, candidato indipendente alle elezioni presidenziali del 2000, Maciej P\u0142a\u017cy\u0144ski dell'AWS e Donald Tusk dell'Unione della Libert\u00e0, che vengono soprannominati i \"tre tenori\".\nAlle elezioni parlamentari del 2001 ottenne il 12,68 % dei voti ed elesse 65 deputati alla camera bassa.\nNel 2003 Piattaforma Civica aderisce al Partito Popolare Europeo.\nAlle elezioni europee del 2004, PO raddoppi\u00f2 i suoi consensi giungendo al 25,10 % dei voti ed ottenendo 15 eurodeputati che risiedono nel Gruppo del Partito Popolare Europeo - Democratici Europei.\nAlle elezioni parlamentari del 2005 il partito si conferma come il secondo a livello nazionale e si pone all'opposizione del governo a guida conservatrice.\nDonald Tusk, tra i fondatori e leader del partito, alle elezioni presidenziali del 2005 dal leader del Diritto e Giustizia, Lech Kaczy\u0144ski. Il PiS e il PO si erano entrambi impegnati ad assicurare al Paese un governo di centro in alternativa ai socialdemocratici dell'Alleanza della Sinistra Democratica. Le divisioni seguite alla mancata elezione di Tusk fecero s\u00ec che il PiS desse vita ad un governo di minoranza, sostenuto esternamente da due partiti euroscettici e nazionalisti, Lega delle Famiglie Polacche e Autodifesa della Repubblica Polacca.\nAlle elezioni parlamentari del 2007, anticipate per le divisioni interne al governo, il PO divenne il primo partito polacco con il 41% dei voti e 208 seggi. Da quel momento il partito forma una coalizione di governo con il Partito Popolare Polacco: il suo leader Donald Tusk viene nominato primo ministro e cos\u00ec si crea la coabitazione con il presidente Lech Kaczy\u0144ski.\nAlle elezioni europee del 2009 Piattaforma Civica ottiene 3.271.852 voti, il 44,43 % ed eleggendo 25 eurodeputati, tra i quali Jerzy Buzek, che viene eletto Presidente del Parlamento europeo. Nel 2009 lascia il partito uno dei suoi cofondatori Andrzej Olechowski.\nIn vista delle elezioni presidenziali del 2010 il partito organizza elezioni primarie nelle quali viene eletto candidato presidente il Maresciallo del Sejm Bronis\u0142aw Komorowski. A seguito dell'incidente aereo presso la Base aerea di Smolensk dove perse la vita Lech Kaczy\u0144ski, presidente uscente e futuro candidato, proprio Komorowski diventa Capo provvisorio di Stato.\nNell'ottobre del 2010 Janusz Palikot lascia PO e lancia il suo partito, il Movimento Palikot.\nAlle elezioni presidenziali del 2010 il candidato di Piattaforma Civica Bronis\u0142aw Komorowski viene eletto Presidente della Repubblica Polacca con il 53,01% dei voti al ballottaggio, superando cos\u00ec il candidato di Diritto e Giustizia Jaros\u0142aw Kaczy\u0144ski, fratello gemello dell'ex presidente morto nell'incidente aereo.\nAlle elezioni parlamentari del 2011 Piattaforma Civica si conferma come il primo partito a livello nazionale con 5.474.237 voti e il 39,18% e il suo leader, sempre in coalizione con il Partito Popolare Polacco, Donald Tusk viene confermato primo ministro.\nDal settembre del 2014 alle elezioni del 2015, Piattaforma Civica ha espresso il primo ministro nella persona di Ewa Kopacz, in sostituzione di Donald Tusk nominato presidente del Consiglio europeo.\nIl 3 luglio del 2021 Donald Tusk, dopo l'esperienza come presidente del Consiglio europeo (2014 -2019), ha ripreso la guida del partito in vista della campagna elettorale per le elezioni del 2023.\nIdeologia e posizioni.\nPiattaforma Civica \u00e8 un partito liberal-conservatore di centro-destra, di cui \u00e8 stato osservato da parte di alcune fonti uno spostamento verso il centro politico sotto la leadership di Donald Tusk. Katarina Bader descrive il partito delle origini come un partito populista con una retorica anti-establishment, trasformatosi poi in un \"partito pigliatutto\".\nDal 2007, quando era alla maggioranza, il partito si \u00e8 allontanato gradualmente da posizioni demo-cristiane e molti suoi esponenti, tra cui il sindaco di Varsavia e candidato alle presidenziali Rafa\u0142 Trzaskowski, esprimo una visione maggiormente orientata al liberalismo sociale. Nel 2013 il governo introdusse finanziamenti pubblici per la fecondazione artificiale in vitro. Piattaforma Civica sositene inoltre le unioni civili per le coppie dello stesso sesso, opponendosi per\u00f2 al matrimonio tra persone dello stesso sesso e all'adozione da parte di coppie dello stesso sesso. Sostiene inoltre la liberalizzazione dell'aborto, diversamente dalla posizione espressa mentre era al governo.\nIl partito ha sostenuto la castrazione chimica per i pedofili e la criminalizzazione del gioco d'azzardo."}
{"id": "394750", "revid": "1573940", "url": "https://it.wikipedia.org/wiki?curid=394750", "title": "Corythosaurus", "text": "Corythosaurus (il cui nome significa \"lucertola dall'elmo\") \u00e8 un genere estinto di dinosauro adrosauride lambeosaurino vissuto nel Cretaceo superiore, circa 77-75,7 milioni di anni fa (Campaniano), in quello che oggi \u00e8 l'Alberta, Nord America. Il genere contiene due specie riconosciute: la specie tipo \"C. casuarius\" e \"C. intermedius\". Collocato all'interno di Lambeosaurinae, \"Corythosaurus\" \u00e8 imparentato con \"Nipponosaurus\", \"Velafrons\", \"Hypacrosaurus\" e \"Olorotitan\". Un \"Corythosaurus\" adulto poteva raggiungere una lunghezza stimata di 9 metri (30 piedi), e il cranio, inclusa la cresta, era alto 70,8 centimetri (27,9 pollici).\nIl \"Corythosaurus\" \u00e8 conosciuto da molti esemplari completi, incluso l'olotipo quasi completo ritrovato da Brown nel 1911. Lo scheletro olotipico manca solo dell'ultima sezione della coda e parte degli arti anteriori, ma si \u00e8 conservato con impressioni di scaglie poligonali. Una delle caratteristiche pi\u00f9 evidenti di \"Corythosaurus\" \u00e8 la sua cresta a elmetto corinzio, e simili superficialmente a quella del casuario. Si pensa che la sua funzione pi\u00f9 probabile fosse la vocalizzazione. Come in un trombone, le onde sonore viaggiavano attraverso molte camere nella cresta, amplificandosi quando l'animale espirava. Un esemplare particolarmente ben conservato di \"Corythosaurus\" conserva ancora il suo ultimo pasto nella cavit\u00e0 toracica. All'interno della cavit\u00e0 c'erano resti di aghi di conifere, semi, ramoscelli e frutti.\nEntrambe le specie di \"Corythosaurus\" vissero in strati leggermente diversi della Formazione Dinosaur Park, coesistendo con altri grandi ornitishi e teropodi, come \"Daspletosaurus\", \"Brachylophosaurus\", \"Parasaurolophus\", \"Scolosaurus\" e \"Chasmosaurus\".\nDescrizione.\nNei suoi studi Benson \"et al.\" (2012) hanno stimato che un \"Corythosaurus\" adulto poteva raggiungere una lunghezza media di 9 metri (30 piedi). La precedente stima delle dimensioni, pubblicata da Richard Swann Lull (1942), stim\u00f2 una lunghezza totale leggermente pi\u00f9 lunga, di 9,4 metri (31 piedi), dimensione simili a quelle di \"Lambeosaurus lambei\", un altro lambeosaurino canadese. Nel 1962, Edwin H. Colbert us\u00f2 modelli di dinosauri specifici, incluso \"Corythosaurus\", per stimare il loro peso. Il modello di \"Corythosaurus\" utilizzato, venne modellato da Vincent Fusco sulla base di uno scheletro montato, e supervisionato da Barnum Brown. Dopo il test, si \u00e8 concluso che il peso medio di \"Corythosaurus\" era di circa 3,82 tonnellate (3,76 tonnellate lunghe, 4,21 tonnellate corte). Stime pi\u00f9 recenti sulle dimensioni di \"Corythosaurus\", pubblicate nel 2001, hanno rivelato che l'animale \u00e8 uno dei pi\u00f9 grandi hadrosauridi conosciuti, superato in dimensioni solo da \"Shantungosaurus\" e \"Parasaurolophus\". La lunghezza totale dell'esemplare di \"Corythosaurus\" AMNH 5240 \u00e8 stata stimata a 8,1 metri (27 piedi), con un peso di 3,0785 tonnellate (3,0299 tonnellate lunghe, 3,3935 tonnellate corte).\nProporzionalmente, il cranio \u00e8 molto pi\u00f9 corto e piccolo di quello di \"Edmontosaurus\" (precedentemente conosciuto come \"Trachodon\"), \"Kritosaurus\" o \"Saurolophus\", tuttavia quando nella sua superficie vi si include la cresta, la sua area superficiale diviene quasi altrettanto grande.\nCranio.\nSono stati ritrovati pi\u00f9 di venti crani di \"Corythosaurus\", e come gli altri lambeosaurini, l'animale possedeva una cresta d'osso alta ed elaborata sulla cima del cranio, che al suo interno alloggiava i setti nasali allungati dell'animale. I passaggi nasali si estendevano all'interno della cresta, prima in tasche separate ai lati, poi in una singola camera centrale e, infine, nell'apparato respiratorio. Il cranio dell'esemplare tipo non presenta impressioni di pelle sulla cresta. Durante la fossilizzazione, il cranio \u00e8 stato compresso lateralmente, quindi ora la larghezza \u00e8 di circa due terzi di ci\u00f2 che sarebbe stato l'animale in vita. Secondo Brown, la compressione della fossilizzazione ha spostato i passaggi nasali che ora premono sui premascellari, chiudendo completamente le narici. Eccezion fatta per la compressione laterale, il cranio rimane comunque in ottime condizioni e mostra ancora la sua forma originale. Contrariamente a quanto asserito da Brown, le aree interessate erano pienamente parte delle premascella.\nLa cresta del \"Corythosaurus\" assomiglia molto alla cresta dell'odierno casuario, in quanto entrambe hanno una forma che ricorda un elmo corinzio. La cresta \u00e8 formata dalla premascella, ossa nasali, prefrontali e frontali, come in \"Saurolophus\", ma anzich\u00e9 proiettare la cresta verso il retro del cranio, questa si erge verso l'alto, per raggiungere il suo punto pi\u00f9 alto sopra l'orbita. Le due met\u00e0 della cresta sono separate da una sutura mediana. Di fronte all'orbita, la cresta \u00e8 composta da ossa spesse.\nLe ossa nasali costituiscono la maggior parte della cresta. Brown ipotizz\u00f2 che si estendessero dalla punta del becco al punto pi\u00f9 alto lungo la cresta e che, a differenza di quelli di altri generi, i nasali si incontrassero nel centro e che non rimanessero separati di fronte a un processo premascellare ascendente. Brown tuttavia, scambi\u00f2 i premascellari per i nasali; il muso \u00e8 in realt\u00e0 formato in gran parte dalle ossa premascellari che vengono separate dalle ossa nasali. Brown ha anche pensato che sulla parte superiore e posteriore della cresta, l'intera faccia esterna fosse coperta dalle ossa frontali. Tuttavia commise un altro errore: quelli che supponeva essere i frontali erano in realt\u00e0 i nasali. I nasali terminano sul retro delle ossa squamosali in un processo breve e agganciato. I prefrontali fanno anch'essi parte della cresta; tuttavia, Brown scambi\u00f2 il ramo superiore inferiore della premascella per il prefrontale. L'effettivo prefrontale, di forma triangolare, si trova sul lato della base della cresta, erroneamente identificato da Brown come una parte dell'osso frontale. Le vere ossa frontali, in gran parte interne alla struttura di base della cresta, non sono visibili lateralmente.\nLa bocca dell'olotipo di \"Corythosaurus\" \u00e8 stretta e allungata. Le ossa premascellari formano ciascuna due lunghe pieghe. Le pieghe racchiudono passaggi d'aria che estendono i canali respiratori alla parte anteriore del muso. L\u00ec finiscono in piccole aperture, a volte chiamate \"pseudonares\", o false narici ossee. Queste vennero scambiate da Brown per le vere narici dell'animale. Come in \"Saurolophus\", la porzione espansa del premascellare di fronte all'apertura dello pseudonaris \u00e8 allungata: al confronto, in \"Kritosaurus\", il becco \u00e8 corto e gli pseudonares si estendono molto in avanti. In \"Corythosaurus\", i due pseudonares si uniscono in uno. A causa della sua errata identificazione, Brown presumeva che il processo inferiore della premascella dell'olotipo fosse pi\u00f9 corta rispetto a \"Kritosaurus\" e \"Saurolophus\", e che il processo non si unisse al lacrimale. La premascella in effetti tocca il lacrimale e si estende all'indetro, ben oltre l'orbita dell'occhio.\nLa mandibola dell'olotipo \u00e8 lunga circa 66,9 centimetri (26,3 pollici) e profonda 10 centimetri (3,9 pollici). La lunghezza totale della cresta, dal becco all'estremit\u00e0 superiore, dell'esemplare tipo \u00e8 di 83,7 centimetri (33,0 pollici), e la sua lunghezza totale \u00e8 di 81,2 centimetri (32,0 pollici), per 70,8 centimetri in altezza (27,9 pollici).\nTessuti molli.\nAll'interno dell'olotipo di \"C. casuarius\", il lato e la coda del corpo sono coperti da squame di diversi tipi, tubercolari poligonali, ricoperte da piccole protuberanze, di dimensioni variabili lungo tutta la lunghezza del corpo. Le squame coniche sono conservate solo su una piega di pelle preservata sul dorso della tibia, anche se probabilmente vengono dal fondo del ventre, piuttosto che dalla gamba. A separare le scale poligonali di \"C. casuarius\" sono presenti degli scaglie pi\u00f9 grandi e simili a tubercoli, disposte vicini tra loro in file. Come nella maggior parte degli hadrosauridi, sono presenti vari tendini ossificati su tutte le vertebre, con l'eccezione di quelli nella regione cervicale, che manteneva il corpo e la coda rigidi. In nessuna delle vertebre i tendini si estendono al di sotto dei processi trasversali. Ogni tendine \u00e8 appiattito alla sua origine e trasversalmente ovoidale nella barra centrale, che termina in un punto arrotondato.\nOltre a quelle ritrovate in \"Corythosaurus casuarius\", sono state ritrovate estese impronte di pelle anche in \"Edmontosaurus annectens\", mentre altri notevoli tegumenti sono stati ritrovati in \"Brachylophosaurus canadensis\", \"Gryposaurus notabilis\", \"Parasaurolophus walkeri\", \"Lambeosaurus magnicristatus\", \"L. lambei\", \"Saurolophus angustirsotris\" e su altri ornithopodi non identificati. Di questi, \"L. lambei\", \"C. casuarius\", \"G. notabilis\", \"P. walkeri\" e \"S. angustirsotris\" presentano squame poligonali, molto simili tra di loro. L'esemplare tipo di \"Corythosaurus\" \u00e8 uno tra i pochissimi hadrosauridi che conservano impressioni di pelle su arti e piedi posteriori. Uno studio del 2013 ha dimostrato che tra gli adrosauridi, \"Saurolophus angustirostris\" conserva il tegumento migliore e pi\u00f9 completo del piede e degli arti, sebbene altre specie come \"S. osborni\", \"Edmontosaurus annectens\" e \"Lambeosaurus lambei\" (=\"L. clavinitialis\") condividano una buona quantit\u00e0 di tessuto conservato in quelle regioni.\nUna volta si pensava che questo dinosauro vivesse principalmente in acqua, per via della scoperta di mani e piedi palmati nell'esemplare tipo. Tuttavia, \u00e8 stato successivamente scoperto che le cosiddette \"palmature\" erano in realt\u00e0 dei cuscinetti mal interpretati, molto simili a quelle che si trovano in molti mammiferi terrestri moderni.\nApparato sensoriale.\nIl coritosauro molto probabilmente faceva affidamento sul suo eccellente udito e su una buona vista. Verosimilmente, il coritosauro spaventava predatori e avversari con la mostra dell'imponente cresta ed emettendo forti richiami. Il coritosauro aveva un'alta e stretta cresta la cui forma ricorda un po' quella dell'elmo di un oplita. Nel cranio di questo dinosauro le canne nasali correvano dalle narici al retro della gola, passando attraverso l'ampia cresta, grazie alla quale era capace di emettere una gran variet\u00e0.\nApparato dentario.\nIl coritosauro si nutriva di ramoscelli e radici, come pure delle pigne delle conifere e di semi pi\u00f9 duri, oltre a foglie naturali. Questo cibo era duro da mangiare, ma il dinosauro aveva denti capaci di masticare anche le piante pi\u00f9 coriacee che raggiungeva con il muso lungo e stretto. Quando un coritosauro perdeva un dente subito ne cresceva uno nuovo al suo posto. Questo dinosauro aveva un gran numero di denti strettamente vicini tra loro in file in modo da formare una superficie simile a una grattugia. Il coritosauro strappava i germogli con il suo becco corneo tagliente con estrema facilit\u00e0."}
{"id": "394753", "revid": "1305772", "url": "https://it.wikipedia.org/wiki?curid=394753", "title": "Living in the Past", "text": "Living in the Past \u00e8 un doppio album raccolta della band progressive rock inglese Jethro Tull, pubblicato nel 1972, stesso anno dell'uscita di Thick as a Brick.\nIl disco.\n\"Living in the Past\" \u00e8 il risultato di cinque anni di lavoro della band e pi\u00f9 che un album pu\u00f2 essere considerato come un'antologia contenendo sia brani ripresi da album precedenti o da esibizioni dal vivo, che brani inediti.\nLa nascita di questo album si deve soprattutto alla Chrysalis, la casa discografica del gruppo che dovette far fronte alle sempre pi\u00f9 numerose richieste di materiale da parte dei sempre pi\u00f9 numerosi fan attratti dagli album precedenti della band. Grazie a \"Living in the Past\" nuovi e vecchi fan poterono disporre della maggior parte dei singoli del gruppo pubblicati dal 1968. \nDall'album vengono comunque esclusi \"Sunshine Day\" e \"Aeroplane\" (questi due brani costituivano la prima vera pubblicazione dei Jethro Tull) ed anche \"One For John Gee\" (la b-side di \"A Song For Jeffrey\") e \"17\". Questi brani sono disponibili sul box \"20 Years of Jethro Tull\", tuttavia \"17\" in tutte le ristampe \u00e8 stata ridotta da sei minuti a tre: la versione originale del pezzo non \u00e8 disponibile ufficialmente in nessun CD.\nL'intento di far avvicinare sempre pi\u00f9 appassionati alla band si nota anche dalla copertina del disco in vinile, piena di fotografie e dettagli sulle varie canzoni inserite. Nella moderna rimasterizzazione su CD tutto ci\u00f2 - anche per motivi di spazio - non \u00e8 presente.\nTracce.\nTutte le canzoni sono state scritte da Ian Anderson se non indicato diversamente.\nFormazione.\nEssendo una raccolta di canzoni composte tra il 1968 (anno di formazione della band) e il 1972 (anno di uscita del disco) sono presenti ovviamente tutti i membri che hanno fatto parte del gruppo nell'arco di quei cinque anni: Ian Anderson, i chitarristi Martin Barre e Mick Abrahams, il tastierista John Evan, i bassisti Glenn Cornick e Jeffrey Hammond, i batteristi Clive Bunker e Barriemore Barlow."}
{"id": "394754", "revid": "124235736", "url": "https://it.wikipedia.org/wiki?curid=394754", "title": "Chiesa di Sant'Agata (Firenze)", "text": "La chiesa di Sant'Agata \u00e8 un luogo di culto cattolico situato in Via San Gallo a Firenze.\nStoria.\nLa sua fondazione del monastero risale al 1185 circa, e fu sede di vari ordini monastici femminili, ben dodici. Tra quelli che vi risiedetto pi\u00f9 a lungo: dal 1211 al 1286 delle monache di sant'Agata, poi le monache camaldolesi di Bibbiena, profughe dal Casentino in seguito alla battaglia di Campaldino (1289), poi dal 1780 vi risiedettero le Montalve e a queste nel 1794 subentrarono le oblate agostiniane di San Giuseppe di San Frediano, provenienti da Monticelli.\nFu uno de' pi\u00f9 ricchi monasteri della citt\u00e0 per i molti lasciti e per la riunione che gli fu fatta in pi\u00f9 tempi di altri monasteri e luoghi pii. La chiesa fu fatta costruire a proprie spese da Lorenzo Pucci nel 1592, incaricando Alessandro Allori, che qui diede una rara prova come architetto.\nIl monastero essendo stato soppresso nel 1808 e ripristinato dopo il 1814, nel 1818 molto s'ingrand\u00ec per la riunione del contiguo monastero di San Clemente; e che in ultimo, nel 1828, notabilmente si accrebbe per essergli stata aggregata quella frazione d'orto e fabbricato gi\u00e0 spettante al monastero di Santa Lucia di Camporeggi che per l'apertura della via di Sant'Anna era rimasta da esso disgiunto. In quel periodo fu \"Conservatorio di Sant'Agata\", finch\u00e9 non venne soppresso nel 1852 \u00absia per il diminuito numero delle alunne, come per la non troppo regolare disciplina, in notabil decadenza\u00bb. I locali vennero allora passati al Seminario che li vendette al governo lorenese per farne un ospedale militare per le truppe austriache di stanza in Toscana. Con l'annessione della Toscana al Regno di Piemonte nel 1861 il complesso divenne ospedale militare del Regno d'Italia, funzione che ancora oggi mantiene col nome di Ospedale Militare di Sant'Agata e accesso da via Cavour. \nLa chiesa invece rimase alla diocesi, che ancora oggi la apre solo in occasione di particolari eventi. \nDescrizione.\nLa facciata, di gusto manierista, presenta un consunto stemma Pucci, dovuto al fatto di essere stato realizzato in pietra bigia, soggetta a maggiore usura rispetto alla pietraforte tipicamente fiorentina. All'esterno si vede un consunto stemma Pucci, sotto il quale correva l'iscrizione, oggi quasi del tutto abrasa, \"\", cio\u00e8 \"Lorenzo Pucci, figlio di Pietro, a sant'Agata vergine e martire\". Meglio conservati sono i battenti lignei del portale, probabilmente disegnati dall'Allori, in cui si vedono le tenaglie coi seni, simbolo del martirio della santa, e degli scudi con gli stemmi Pucci.\nAll'interno della chiesa presenta un coro rialzato delle monache, posto sopra l'aula e rivolto all'altare. Spicca sull'altare maggiore le \"Nozze di Cana\" (1592-1600), dipinto di Alessandro Allori. Gli affreschi del \"Martirio\" e della \"Sepoltura di sant'Agata\" sono di Giovanni Bizzelli, su disegno dell'Allori stesso.\nAltri dipinti sono la \"Madonna col Bambino e i santi Giuseppe, Giovanni Evangelista, Gregorio Magno un santo diacono e una santa\" (1525-37 circa) di Lorenzo di Credi, la \"Crocifissione di sant'Andrea\" del Passignano, la \"Visitazione\" del Maestro di Serumido (1530 circa), la \"Deposizione\" di Mario Balassi, l\"Annunciazione\" di Neri di Bicci (1442-1444), la \"Sant'Agata in carcere curata miracolosamente da san Pietro\" (1650-70 circa) della cerchia di Francesco Curradi, l\"Apparizione della Madonna a san Filippo Neri\" attribuito a Giovanni Maria Morandi, la \"Madonna della Cintola tra i santi Benedetto e Scolastica\" di Girolamo Macchietti, i \"Santi Sebastiano e Rocco\" (1530 circa) della scuola di Ridolfo del Ghirlandaio, il \"Trionfo di san Tommaso d'Aquino\" (1610 circa) di scuola forse romana, la \"Sacra Famiglia con i santi Elisabetta e Giovannino\" della scuola di Vincenzo Meucci (1700-1710 circa).\nTra gli altri arredi, un reliquiario di san Teodoro (?), donato da Urbano VIII e alcuni monumenti funebri con busti della famiglia Pucci.\nNella sagrestia si trova un ciclo di affreschi entro un loggiato dipinto che si inserisce sotto le arcate della vera volta. Viene attribuito al Maestro del Tondo Borghese (\"Monache, santi e Annunciazione\"), alla cerchia del Ghirlandaio (\"San Francesco d'Assisi\") e a un artista dell'ambito di Raffaellino del Garbo (\"Giovanni Battista\"). Qui si trova anche un \"Cristo benedicente\" della bottega del Verrocchio."}
{"id": "394755", "revid": "53376285", "url": "https://it.wikipedia.org/wiki?curid=394755", "title": "Repubblica popolare", "text": ""}
{"id": "394756", "revid": "123774208", "url": "https://it.wikipedia.org/wiki?curid=394756", "title": "Matrimonio (religione)", "text": "Molte religioni hanno numerosi insegnamenti riguardanti il matrimonio. La maggior parte delle Chiese cristiane danno una qualche forma di benedizione al matrimonio; la cerimonia di nozze tipicamente include una qualche forma di impegno da parte della societ\u00e0 in appoggio alla relazione della coppia. Nella Chiesa cattolica il \"santo matrimonio\" \u00e8 considerato uno dei sette sacramenti, in questo caso uno che gli sposi si conferiscono reciprocamente di fronte a un sacerdote e a dei membri della comunit\u00e0 in qualit\u00e0 di testimoni, nel corso di una \"messa nuziale\". Nel matrimonio, i cristiani vedono un'immagine della relazione tra Ges\u00f9 e la Chiesa. Nell'ebraismo, il matrimonio \u00e8 visto come l'unione di due famiglie, prolungando pertanto la religione e l'eredit\u00e0 culturale del popolo ebraico. Anche l'Islam raccomanda caldamente il matrimonio; tra le altre cose, esso aiuta nel perseguimento della perfezione spirituale. L'Induismo vede il matrimonio come un sacro dovere che comporta obblighi religiosi e sociali. Per contro il Buddhismo non incoraggia n\u00e9 scoraggia il matrimonio, sebbene insegni che una persona deve vivere una vita matrimoniale felice.\nDal XII secolo, il matrimonio \u00e8 riconosciuto chiaramente come sacramento dagli Ortodossi e dalla Chiesa cattolica, ed \u00e8 definito come una alleanza fra un uomo e una donna.\nVale anche la pena di notare che religioni diverse hanno credi differenti riguardo alla rottura del matrimonio.\nNell'ebraismo.\nIl matrimonio ebraico richiede un estratto dell'atto di nascita, un atto di matrimonio dei genitori e lo stato di famiglia.\nAssume particolare significato pubblico e privato, \u00e8 alleanza fra due individui con la partecipazione di Dio. Metaforicamente rappresenta il patto tra Dio e il Popolo ebraico (cfr Cantico dei Cantici, Popolo eletto e Torah).\nIl matrimonio avviene in due momenti: il \"Qiddushin\" e il \"Nissuim\" (cfr. Matrimonio ebraico). Deve essere necessariamente preceduto dal \"contratto matrimoniale Ketubah\", con la funzione di fissare gli obblighi del marito nella realizzazione della vita coniugale e familiare e prevede la costituzione della dote per la donna. La fase detta Qiddushin s'incentra sul dono dell'anello dello sposo alla sposa - o del dono di una moneta d'oro con valore prestabilito dai Maestri ebrei - alla presenza di due testimoni, sulla recitazione della formula matrimoniale e sulla recitazione delle benedizioni. La seconda fase, Nessu'in, \u00e8 invece costituita dalla benedizione del vino da parte degli sposi in apposite coppe per iniziare la coabitazione.\nNei movimenti ebraici moderni le due fasi si sono \"unificate\".\nAnticamente lo sposalizio avveniva tramite la relazione intima tra sposo e sposa o con la donazione dell'anello o l'atto di metterlo al dito (probabilmente oggi lo sposo \"lascia\" l'anello nella mano della sposa: cfr \"Shomer neghi'ah\" ed Yichud).\nAlcuni casi biblici.\nNella religione ebraica, quando stabilito provvidenzialmente da Dio - in taluni casi nel Pentateuco esiste l'ammonizione \"\"non scoprire\"...\", il matrimonio tra cugini pu\u00f2 essere effettuato; secondo la provvidenza divina dell'incontro tra individui destinati l'una all'altro, ; non tra zia e nipote (sono proibite tutte le relazioni intime vietate nella Torah).\nNel periodo storico dei Patriarchi ebrei la condizione spiritual-materiale, nonch\u00e9 divina sul Mondo, fu differente prima del dono della Torah quindi il matrimonio tra figli dello stesso padre ma non della stessa madre, come nel loro caso, aveva valenza differente (l'unione poi dei figli di Adamo ed Eva \u00e8 ancora un altro caso, oggi ovviamente non permesso); questo principio valse anche per Giacobbe che ebbe come spose anche Lia e Rachele, appunto sorelle: entrambi casi che, sebbene precedentemente permessi seppur in momenti differenti, poi furono proibiti definitivamente.\nLa Tevilah degli sposi.\n\u00c8 necessario contattare il rabbino tre mesi prima della cerimonia. La \"fid-anzata\" assister\u00e0 a delle riunioni con la moglie del rabbino e sar\u00e0 purificata prima del matrimonio attraverso la Mitzvah della Tevilah nel Mikv\u00e9 (alcuni esponenti dell'Ebraismo ortodosso consigliano la Tevilah prima della celebrazione del matrimonio anche a colui che sar\u00e0 sposo).\nFidanzamento e sposalizio.\nCome sopra descritto, nella funzione liturgica della celebrazione del matrimonio, il fidanzamento avviene oggi nello stesso giorno e procedura prima ed assieme allo sposalizio matrimoniale, entrambi con Ketubah, quando quindi i due, sposo e sposa possono essere \"riuniti\".Questi avvengono con una sorta di \"giuramento\" con la Benedizione sul vino, solitamente in una coppa apposita (cfr Nissuin) allorch\u00e9 venga impartita una Berakhah dal preposto, spesso Rabbino. Lo sposo avvolge quindi la sposa con il proprio Tallit per la Benedizione sacerdotale ebraica.\nUso della rottura del bicchiere all'interno di un panno.\nQuesto Minhag soprattutto ricorda che il Tempio di Gerusalemme \u00e8 ancora non ricostruito (cfr Era Messianica) in modo completo (cfr Terzo Tempio): il bicchiere di \"vetro\" e/o \"cristallo\" deve essere posto all'interno di un \"panno\" e rotto col piede calzato dello sposo.\n\"Santo come Yom kippur\".\nIl matrimonio viene considerato come rinnovamento degli sposi con l'effettiva unit\u00e0 tra gli stessi, sia spiritualmente tra le loro anime sia poi anche nella relazione intima che coinvolge comunque anche la loro interiorit\u00e0 sentimentale e spirituale; con il matrimonio gli sposi ebrei vivono in Qedushah una delle prime Mitzvot comandate nella Torah.\nHalakhah sulla dote.\nProbabilmente vi sono differenti Minhaghim ebraici sulla formula del dono della dote reciproca famigliare e/o dello sposo e sposa sull'ordine della donazione \"pecuniaria\" in Qedushah per il matrimonio-fidanzamento/sposalizio (cfr Talmud di Gerusalemme).\nL'anello e la \"moneta\".\nL'anello e la \"moneta\" d'oro devono essere \"valutati\" o \"accettati\" dalla sposa e/o famiglia (cfr Rebecca (Bibbia)).\nQiddush.\nIl \"Qiddush\" risulta differente dal \"Qiddushin\".\nDoveri coniugali.\nMitzvah: \"essere con la sposa\" (cfr Zaddiq).\n\"Onorare la propria sposa\".\nIl marito ha il compito e dovere di onorare la propria sposa e lei, come impartito verso i figli, [quasi] di \"servirlo\", anche se non propriamente \"schiava\": il rispetto deve essere ambito da entrambi i coniugi l'uno per l'altra e spesso anche nella concordia del rispetto per la \"forza\" talvolta dello sposo e talvolta della sua sposa: tra i due sposi monogami, si intende, vi sono armonia e convivenza anche nel sostegno di entrambi, l'uno e l'altra (cfr Sefirot).\nLa Mitzvah di procreare.\nQuando concesso da Dio, vige la Mitzvah di procreare () che fu anche il primo precetto ricevuto da Adamo ed Eva dopo il peccato originale; poi anche citata nella Parashah Noach.\nCelebrazione del matrimonio.\nOltre alle Berakhot necessarie, devono presenziare anche testimoni.\nMomentaneo \"allontanamento\".\nNel caso di Niddah (cfr Neghiah) gli sposi devono convivere \"allontanati\" e la sposa usa solitamente comportarsi con discrezione.Si usa, in quella condizione, dormire in giacigli separati (vi sono numerose regole a tal riguardo).\nMatrimonio cristiano.\nLa tradizione di celebrare il matrimonio cristiano in un edificio religioso inizia nell'Alto Medioevo; infatti, nessun testo dei Vangeli vi fa allusione. L'unico intervento di Cristo in un matrimonio \u00e8 quello delle Nozze di Cana dove non far\u00e0 alcuna benedizione, ma dove trasformer\u00e0, su richiesta di sua madre, l'acqua in vino perch\u00e9 la festa non sia rovinata dalla mancanza di vino.\n\u00c8 solo a partire dall'imperatore Costantino I \"il Grande\" che la Chiesa consigli\u00f2 ai cristiani di distinguere giuridicamente il matrimonio cristiano dal matrimonio civile romano. Occorse attendere il IV concilio lateranense perch\u00e9 il matrimonio cristiano divenisse l'oggetto di decisioni giuridiche interne alla Chiesa.\nI primi cristiani si sposavano secondo i costumi del loro paese d'origine. Per i cristiani Giudei ad esempio, la Bibbia mostra che tale avvenimento era puramente familiare, e apparirebbe oggi come una convivenza riconosciuta dalle famiglie dei due sposi. Un solo matrimonio della Bibbia fa allusione a un atto giuridico, si tratta del matrimonio di Ruth e di Boaz, e l'atto giuridico riguardava le terre alle quali Ruth era legata per la sua storia personale, ma di cui Boaz era l'erede secondo la legge ebraica.\nPer i cristiani, il matrimonio non \u00e8 soltanto l'amore tra un uomo e una donna. \u00c8 anche il segno dell'amore di Dio per gli uomini, segno della sua Alleanza. \u00c8 attraverso il loro amore reciproco, in tutte le sue dimensioni (la condivisione della gioia e del dolore, l'amore fisico, la fecondit\u00e0, il rispetto dell'altro nella libert\u00e0\u2026) che gli sposi scoprono cos'\u00e8 l'amore di Dio per l'umanit\u00e0: il dono di s\u00e9 senza riserve. Le riflessioni teologiche sul Cantico dei cantici, libro della Bibbia che \u00e8 un poema d'amore tra un uomo e una donna, sono senza dubbio all'origine di tale percezione dell'amore di coppia come immagine dell'amore di Dio. I testi di Paolo sul matrimonio servono spesso come riferimento per la definizione del matrimonio cristiano, anche se la sottomissione della donna al marito \u00e8 sempre pi\u00f9 contestata in termini psicosociologici, ma in realt\u00e0 non se ne comprende l'alto significato antropologico e teologico: San Paolo premette che tutti i cristiani devono essere sottomessi gli uni agli altri nella carit\u00e0; in particolare, nel matrimonio la moglie \u00e8 chiamata ad essere sottomessa al marito come la Chiesa lo \u00e8 a Cristo, e il marito ad amare la moglie come Cristo ama la Chiesa, cio\u00e8 come proprio corpo e fino al sacrificio della vita. Quindi quello che vuole dire San Paolo non \u00e8 che la donna sia inferiore all'uomo, ma che i due, con il matrimonio, devono formare un'unione libera ed indissolubile nell'amore, che ha come sua misura l'infinito.\nDurante le riunioni preliminari (spesso configurate come corso prematrimoniale), i fidanzati concordano spesso con il celebrante o con un'\u00e9quipe parrocchiale le letture, i canti ed i testi della Promessa.\nIl rito del matrimonio cristiano \u00e8 quasi identico in tutti i paesi del mondo e sostituisce o affianca le tradizioni locali. In particolare, in molti paesi non-occidentali si celebrano tre riti: la consegna della dote, il matrimonio civile (spesso importato dagli stessi colonizzatori che hanno cristianizzato la zona) ed il matrimonio religioso. Quest'ultimo \u00e8 spesso considerato il pi\u00f9 importante.\nChiese ortodosse.\nDeve essere contattato il patriarca ed entrambi gli sposi devono essere battezzati.\nCattolicesimo.\nNella costituzione pastorale \"Gaudium et Spes\" il matrimonio \u00e8 cos\u00ec definito:\nNella Chiesa cattolica il matrimonio \u00e8 riconosciuto come uno dei sette sacramenti; i quattro pilastri del sacramento sono:\nIl divorzio non \u00e8 ammesso in nessun caso: \u00e8 regolamentato il riconoscimento di nullit\u00e0 in alcuni casi ben specificati (in cui si evince un vizio di forma o di sostanza nella celebrazione del sacramento).\nProtestantesimo.\nLa riforma protestante si richiama alla prassi della chiesa antica e non riconosce il carattere di sacramento del matrimonio.\nPer i protestanti, il matrimonio \u00e8 prima di tutto una scelta personale dei due sposi. Tale scelta \u00e8 affermata socialmente nel matrimonio civile. La cerimonia, nel tempio o in chiesa, indica la dimensione spirituale della scelta della coppia. Al momento della cerimonia, la coppia indica le sue scelte di vita e le sue convinzioni spirituali e il pastore invoca la benedizione sulla coppia.\nIl matrimonio musulmano.\nNell'Islam, il matrimonio \u00e8 un contratto verbale che pu\u00f2 anche essere scritto. L'uomo e la donna che stanno per sposarsi esprimono davanti ad almeno due testimoni, il loro desiderio di vivere come marito e moglie.\nL'imam viene incontrato un mese prima della cerimonia. Il matrimonio pu\u00f2 essere celebrato nella moschea chiamata \"nik\u00e2h\" o \"f\u00e2tiha\", nel municipio o al domicilio degli sposi. Il matrimonio musulmano richiede un certificato di matrimonio civile.\nIl donativo nuziale (\"mahr\").\nPrima della celebrazione del matrimonio, gli sposi possono accordarsi su una cifra (detta donativo nuziale, \u00abmahr\u00bb), che il marito dovr\u00e0 dare a sua moglie. Idealmente, la cifra sar\u00e0 specificata anche nel momento in cui le due persone esprimono la loro volont\u00e0 di vivere insieme in tale contratto verbale.\nAttraverso il donativo nuziale, l'uomo testimonia l'affetto per la donna che vuole sposare (\u00e8 un regalo); esso testimonia anche l'impegno in questa relazione (che non \u00e8 temporanea ma eterna); infine egli mostra, mettendo a disposizione questa cifra, che continuer\u00e0 a provvedere ai bisogni materiali della donna che sposa.\nIl tutore della donna sposa i fidanzati chiedendo a ciascuno di essi se desiderano vivere insieme come marito e moglie, ricorda le eventuali condizioni del contratto concluso nei dettagli. Possono essere i fidanzati stessi a dire di voler vivere insieme come marito e moglie, con l'assenso del tutore.\nRipudio.\nL'Islam ammette il ripudio della donna da parte dell'uomo, tuttavia, esiste un verso del Corano che descrive il ripudio come l'atto meno desiderabile permesso tra le persone. La regola generale prevede che l'uomo permetta alla moglie di restare dopo il divorzio, fino alla fine del suo periodo mestruale o per 3 mesi, se lei lo desidera. Durante questo periodo la coppia \u00e8 divorziata, nel senso che vive sotto lo stesso tetto ma i due non sono marito e moglie. Gli studiosi del Corano suggeriscono che la motivazione principale sia quella di prevenire qualsiasi decisione da parte della donna che sia influenzata da fluttuazioni ormonali, oltre a permettere che qualsiasi discussione accesa o differenza venga risolta in modo civile prima che il matrimonio sia completamente terminato. Tuttavia, non vi \u00e8 obbligo a rimanere per la donna. L'uomo \u00e8 anche obbligato a dare a sua moglie un dono o una somma di denaro equivalente ad almeno la met\u00e0 del \"mahr\". Condizioni specifiche su come viene condotto il divorzio si applicano anche nel caso la donna sia incinta, o abbia partorito appena prima del divorzio. (Si veda: Corano 2:228-232, 236, 237, 241 e 65:1-7. Vedi anche 4:35)\nIl matrimonio nel buddhismo.\nPer la religione buddhista il matrimonio non \u00e8 un sacramento ma una questione civile; le coppie che vogliono sposarsi possono unirsi solo con il rito civile, ma se lo desiderano possono richiedere una cerimonia religiosa nel tempio. Per tale cerimonia non vi sono regole ufficiali, ma in genere il rito prevede una meditazione introduttiva per purificare la mente di sposi ed invitati, l'offerta di incenso, candele e fiori da parte degli sposi, la lettura di brani dai testi sacri buddhisti, la recita di mantra e preghiere e la benedizione degli sposi da parte del lama.\nIl matrimonio nell'induismo.\nNell'induismo il matrimonio \u00e8 considerato un sacramento. Secondo la tradizione, il matrimonio viene combinato dalle famiglie, che consultano anche un astrologo per verificare la compatibilit\u00e0 dei futuri sposi in base all'oroscopo di nascita; l'astrologo stabilisce anche la data del matrimonio. Il rito \u00e8 celebrato da un brahmano e varia a seconda della corrente religiosa e dell'area geografica, ma presenta alcuni elementi comuni. Prima della cerimonia, gli sposi si sottopongono singolarmente ad alcuni riti preparatori, che comprendono anche abluzioni. Lo sposo entra per primo nella sala dove si svolge la funzione e prende posto davanti all'altare, dove viene raggiunto dalla sposa. Lo sposo accetta la sposa stringendole la mano, quindi il brahmano annoda il sari della sposa alla camicia dello sposo. Dopo avere invocato gli dei, gli sposi effettuano sette passi davanti ad una fiamma accesa; compiuta questa fase, gli sposi sono ufficialmente marito e moglie. La tradizione ind\u00f9 considera il matrimonio indissolubile, ma la legislazione civile indiana prevede la possibilit\u00e0 di divorziare.\nIl matrimonio nel confucianesimo.\nPer Confucio la famiglia \u00e8 un\u2019istituzione fondamentale; il matrimonio \u00e8 un mezzo per coltivare la virt\u00f9 ed \u00e8 l\u2019unione non solo di due individui ma di due clan familiari, per cui in passato veniva combinato dalle famiglie. Secondo la tradizione confuciana, il giorno delle nozze lo sposo si reca a casa della sposa e l\u2019accompagna nella propria casa. Davanti all\u2019altarino domestico, gli sposi si inchinano pi\u00f9 volte, rendendo omaggio al Cielo e alla Terra, agli antenati e poi ai genitori degli sposi, quindi si rendono omaggio reciprocamente e si scambiano le promesse matrimoniali. Segue l\u2019offerta del t\u00e8 alle famiglie; l\u2019accettazione del t\u00e8 simboleggia da parte dei familiari l\u2019accettazione degli stessi sposi. Segue il banchetto. Tradizionalmente la sposa indossa un abito rosso, colore che in Cina \u00e8 considerato portafortuna. Oggi si preferisce celebrare la cerimonia non pi\u00f9 in casa ma nella sala di un albergo, davanti ad un ritratto di Confucio appeso ad una parete e alla presenza di un maestro confuciano vestito con l\u2019abito tradizionale, che d\u00e0 agli sposi un certificato di matrimonio confuciano. Alla cerimonia segue il banchetto.\nIl matrimonio nel taoismo.\nSecondo il rituale taoista, lo sposo si reca a casa della sposa e la conduce nel luogo della cerimonia. La sposa indossa un abito di colore rosso, colore che in Cina \u00e8 considerato portafortuna. Il matrimonio taoista pu\u00f2 essere celebrato ovunque, ma sul pavimento della sala deve essere raffigurato il Bagua. Gli sposi si siedono all'interno del Bagua, l'uno di fronte all'altra; davanti allo sposo si pone un'urna con una candela accesa, di fronte alla sposa un'urna piena d\u2019acqua. La cerimonia comincia con una meditazione, a cui partecipano gli sposi e tutti gli invitati, per riempire la sala di energia positiva. Gli sposi accendono le otto candele poste all'esterno del Bagua, su ciascuno dei lati, poi si siedono nuovamente. Il celebrante legge due brani dagli scritti taoisti sulla comprensione del Tao e l\u2019unione spirituale del Tao; gli sposi pronunciano i voti matrimoniali e si siedono l'uno accanto all'altra. L'urna con l\u2019acqua viene posta sopra la candela, finch\u00e9 si riscalda ed esce il vapore; a questo punto la cerimonia si ritiene conclusa e i due sono sposati. Il matrimonio viene quindi festeggiato con un banchetto.\nIl matrimonio nel bahaismo.\nNella religione bahai il matrimonio non \u00e8 obbligatorio, ma \u00e8 altamente consigliato ed \u00e8 concepito come un'unione non solo fisica ed affettiva, ma anche spirituale. Gli sposi possono scegliere liberamente il partner, ma per potere effettuare la cerimonia religiosa devono ottenere il consenso dei genitori. I coniugi diventano ufficialmente marito e moglie dopo avere pronunciato la prescritta formula davanti a due testimoni designati dalla locale Assemblea spirituale; ci\u00f2 avviene nel corso di una cerimonia che comprende generalmente la lettura di brani tratti da testi religiosi, la recita di preghiere e un discorso sulla concezione bahai del matrimonio. Il divorzio \u00e8 fortemente sconsigliato, ma \u00e8 consentito nel corso di gravi disaccordi o incompatibilit\u00e0; \u00e8 concesso dopo che sia trascorso il cosiddetto \"anno di pazienza\", in cui i coniugi devono effettuare un serio tentativo di riconciliarsi con l'assistenza della locale Assemblea spirituale.\nIl matrimonio in Scientology.\nIn Scientology la cerimonia nuziale ha la stessa solennit\u00e0 che le si attribuisce nelle altre religioni e ha un rito altrettanto particolare con alcune formule differenti, contemplate dal libro delle Cerimonie."}
{"id": "394759", "revid": "287204", "url": "https://it.wikipedia.org/wiki?curid=394759", "title": "Aidano di Lindisfarne", "text": "Missionario cristiano, \u00e8 considerato il restauratore della cristianit\u00e0 in Northumbria.\n\u00c8 venerato come santo dalla Chiesa anglicana e dalla Chiesa cattolica, che lo commemorano il 31 agosto.\nLa vita, descritta da fonti agiografiche.\nLa vita di Aidano e i miracoli che gli sono attribuiti vennero descritti da Beda il Venerabile nella \"Historia ecclesiastica gentis Anglorum\" (Storia ecclesiastica del popolo inglese).\nOriginario dell'Irlanda, forse nato nel Connacht, Aidano fu monaco nell'isola di Iona (Scozia). L'Impero romano aveva diffuso il cristianesimo in Inghilterra, ma poi il paganesimo era andato risorgendo nel nord del paese.\nOsvaldo di Northumbria era vissuto nel monastero di Iona durante l'esilio. L\u00ec si convert\u00ec al cristianesimo e fu battezzato. Nel 634 sal\u00ec sul trono di Northumbria e mostr\u00f2 una forte determinazione nel portare la propria religione nella sua terra, dove il popolo era, per la maggior parte, pagano. Egli richiese missionari proprio dal monastero di Iona, invece che da quelli romani presenti in Inghilterra. All'inizio, il monastero mand\u00f2 un nuovo vescovo, Corman, che per\u00f2 torn\u00f2 a Iona, dicendo che la Northumbria non poteva essere convertita, perch\u00e9 i suoi abitanti erano troppo ostinati.\nI metodi di Corman furono criticati da Aidano, che sostenne che l'approccio di questi con i nativi fosse stato eccessivamente improntato ad una catechesi avanzata, inutile e incomprensibile per popolazioni che non conoscevano neppure i rudimenti fondamentali del cristianesimo. Secondo l\"Historia ecclesiastica gentis Anglorum\", Osvaldo di Northumbria, convinto da queste argomentazioni, lo sostitu\u00ec a Corman. Aidano scelse come diocesi l'isola di Lindisfarne, vicino al castello di Bamburgh. Re Oswald, che conosceva l'irlandese, fece spesso da traduttore ad Aidano e a i suoi monaci, che all'inizio non conoscevano l'inglese. Quando Oswald mor\u00ec, nel 642, Aidano pot\u00e9 continuare il suo operato grazie al sostegno del nuovo sovrano, Oswine di Deira. I due divennero molto amici.\nSebbene Aidano fosse un membro della cristianit\u00e0 irlandese e non di quella romana, fu lodato da papa Onorio I e da Felix di Dunwich per il suo carattere energico. Si ammal\u00f2 al castello di Bamburgh e mor\u00ec appoggiandosi al muro della chiesa locale. Il monastero da lui fondato, crebbe e aiut\u00f2 a costruire chiese e altri monasteri. Divenne anche un centro di istruzione un luogo per gli studiosi.\nLeggende.\nOstinato e tenace nel suo ruolo di missionario, secondo la tradizione agiografica, Aidano avrebbe camminato da un villaggio a un altro, conversando con gli abitanti della regione e riuscendo lentamente a destare in loro l'interesse per il cristianesimo. Dall'opera di Beda viene narrato che Oswine diede ad Aidano un cavallo, in modo che egli non dovesse camminare. Aidano, per\u00f2, regal\u00f2 l'animale a un mendicante. Mettendosi allo stesso livello delle persone e parlando pazientemente con loro, Aidano e i suoi monaci ristabilirono lentamente il Cristianesimo tra le comunit\u00e0 northumbriane. Aidano, inoltre, prese dodici ragazzi inglesi da istruire nel monastero, affinch\u00e9 la futura direzione religiosa della zona fosse inglese.\nNel 651 un esercito pagano attacc\u00f2 Bamburgh e cerc\u00f2 di dare fuoco alla citt\u00e0. Secondo l\"Historia\", Aidano preg\u00f2 per questa e i venti, cambiando direzione, spinsero il fumo e le fiamme verso il nemico, respingendolo."}
{"id": "394760", "revid": "47767", "url": "https://it.wikipedia.org/wiki?curid=394760", "title": "Aidan", "text": ""}
{"id": "394762", "revid": "121568252", "url": "https://it.wikipedia.org/wiki?curid=394762", "title": "K-19 (sottomarino)", "text": "Il K-19 era un sottomarino nucleare sovietico di classe \"Hotel\". Fu il primo sottomarino nucleare sovietico equipaggiato con missili nucleari balistici. La sfortunata serie di incidenti a cui fu soggetto ispirarono il film \"K-19 - The Widowmaker\" (2002).\nStoria.\nLa costruzione del K-19 ebbe inizio il 17 ottobre 1958 e il varo avvenne l'8 aprile 1959. Gi\u00e0 durante la fase di costruzione si erano succedute svariate morti, in quanto l'esigenza di schierare rapidamente il battello, simbolo di potenza strategica, mise in secondo piano i requisiti di sicurezza e determin\u00f2 una serie funesta di avarie e malfunzionamenti. Nel corso della sua prima missione si registr\u00f2 l'avaria di una delle pompe del refrigerante del reattore nucleare, che caus\u00f2 la fuoriuscita di materiale radioattivo e di conseguenza la contaminazione di alcuni membri dell'equipaggio. Un'avaria al circuito di raffreddamento nel luglio del 1961 determin\u00f2 il surriscaldamento incontrollato del reattore. La fusione catastrofica fu evitata grazie al sacrificio di alcuni uomini dell'equipaggio che ripararono il circuito esponendosi a dosi letali di radiazioni. Un altro incidente nel 1972 determin\u00f2 un incendio che caus\u00f2 la morte di 28 marinai. Nonostante questo ed altri incidenti, il sottomarino rest\u00f2 in servizio fino al 1991.\nL'incidente del luglio 1961.\nIl 4 luglio 1961, al comando del Capitano di primo rango Nikolaj Vladimirovi\u010d Zateev, il \"K-19\" aveva condotto delle esercitazioni nell'Atlantico settentrionale nei pressi dell'isola di Jan Mayen. Terminata l'esercitazione il K-19 si diresse verso la zona operativa assegnata ma nel corso del viaggio si verific\u00f2 un'avaria dell'impianto di raffreddamento del reattore nucleare che costrinse il sottomarino ad emergere. Il guasto venne riparato con mezzi di fortuna da alcuni membri dell'equipaggio che rimasero tuttavia contaminati dalle radiazioni. Il comandante, rifiutata un'offerta di aiuto proveniente da un cacciatorpediniere statunitense che li aveva localizzati, venne in seguito soccorso da un altro sottomarino sovietico, il\"'S-270\". L'equipaggio del \"K-19\" venne evacuato e il sottomarino venne trainato alla base. Dopo esservi giunto, il \"K-19\" contamin\u00f2 una zona di 700 metri di raggio. I reattori danneggiati vennero rimossi e sostituiti, una procedura che dur\u00f2 due anni. Durante questo periodo si registrarono ulteriori contaminazioni da radiazione nell'ambiente circostante e tra i lavoratori.\nDurante il processo di riparazione venne scoperto che il guasto era stato causato da una goccia di elettrodo da saldatura, caduta nel circuito di raffreddamento primario del reattore di poppa dopo la sua costruzione. Il \"K-19\" torn\u00f2 nella flotta, \nL'incidente non piacque ai vertici di Mosca: Il comandante venne processato e sebbene assolto non gli venne assegnato il comando di alcun battello. Fu inoltre dato l'ordine di mantenere la segretezza assoluta sul disastro, che venne reso pubblico solo 28 anni dopo. Nonostante l'eroismo dimostrato da alcuni membri dell'equipaggio, non venne data alcuna medaglia ad ufficiali e marinai, poich\u00e9 l'eroismo non era dovuto ad azione di guerra.\nIl 1\u00ba febbraio 2006 l'ex Presidente dell'Unione Sovietica Michail Gorba\u010d\u00ebv propose, in una lettera al Comitato del Nobel, che l'equipaggio del \"K-19\" venisse nominato al Nobel per la Pace, per le azioni condotte il 4 luglio 1961. Nel marzo 2006 Nikolaj Zateyev venne nominato formalmente per il premio.\nPropulsione.\nIl K-19 era alimentato da 2 reattori VM-A di tipo PWR (reattori ad acqua pressurizzata).\nMembri dell'equipaggio deceduti nell'incidente.\nMolti membri ricevettero una dose letale di radiazioni durante le operazioni di riparazione del sistema di raffreddamento del reattore numero otto. Morirono nel giro di tre settimane al massimo per via delle radiazioni assorbite.\nMolti altri membri dell'equipaggio assorbirono dosi di radiazioni al di sopra della soglia di sicurezza. Vennero seguiti dal professore Volynskiy che li sottopose a trapianto di midollo e trasfusioni di sangue. Tali cure salvarono, tra gli altri, il tenente capo Mikhail Krasichkov e il capitano di terza classe Vladimir Yenin, che assorbirono dosi di radiazioni normalmente considerate letali. Per motivi di segretezza la diagnosi ufficiale non fu avvelenamento da radiazioni, ma sindrome asteno vegetativa.\nNei media.\nLa conseguente tragedia a livello internazionale ispir\u00f2 anche la regista Kathryn Begelow per la realizzazione del film omonimo del 2002 interpretato da Harrison Ford e Liam Neeson. Per ricreare pi\u00f9 verosimilmente possibile l'interno del sottomarino si fece uso di un esemplare della classe \"Juliett\" di qualche anno pi\u00f9 recente."}
{"id": "394763", "revid": "54476", "url": "https://it.wikipedia.org/wiki?curid=394763", "title": "Burrata", "text": "La burrata \u00e8 un formaggio fresco, di latte vaccino, a pasta filata e di forma rotondeggiante dall'aspetto esterno simile alla mozzarella a forma di sacca con la caratteristica chiusura apicale. L'interno \u00e8 morbido e filamentoso, simile alla manteca.\nOrigine.\nLa burrata \u00e8 frutto della sapiente arte casearia pugliese, in particolare di quella di Andria. Si narra che la burrata di Andria fu inventata in un\u2019antica masseria nei primi decenni del XX secolo dai fratelli Vincenzo e Lorenzo Bianchino. A causa di una forte nevicata, non potendo trasferire il latte in citt\u00e0, avrebbero avuto la necessit\u00e0 di trasformarlo e soprattutto di utilizzare la panna o crema che affiorava naturalmente. Cos\u00ec, seguendo il concetto di produzione delle mant\u00e9che (involucri di pasta filata stagionata in cui \u00e8 conservato il burro), i Bianchino provarono a realizzare con lo stesso principio un prodotto fresco: pensarono di mescolare i residui della lavorazione della pasta filata con della panna ed avvolgere il tutto in un involucro fatto anch'esso di pasta filata.\nCaratteristiche principali.\nLa burrata si presenta come un sacchetto tondo di pasta filata foggiato a mano che racchiude l'insieme di panna e di sfilacci della stessa pasta filata, detto stracciatella. Il termine \"stracciatella\" deriva dal modo di preparare il contenuto, perch\u00e9 la pasta filata viene proprio stracciata a mano a formare dei \"lucini\" irregolari.\nIl peso varia da 100 a 1000 g. L'involucro dal colore bianco latte \u00e8 spesso circa 2 mm. Il ripieno \u00e8 una massa sfilacciata e spugnosa immersa nella panna. L'aroma ha piacevoli sentori di lattico fresco o cotto, burro e panna; al gusto si apprezzano note dolci, sapide e acide ben in equilibrio.\nProcesso di produzione.\nLa burrata viene prodotta tutto l'anno. La lavorazione avviene rigorosamente a mano e prevede le fasi sottoelencate.\nIl prodotto deve essere conservato ad una temperatura compresa tra i 4 \u00b0C e 6 \u00b0C\nIl riconoscimento IGP.\nA partire da novembre 2016, la burrata di Andria ha ottenuto dall'Unione europea il riconoscimento di indicazione geografica protetta (IGP). La produzione \u00e8 consentita su tutto il territorio regionale. Il latte vaccino con cui viene prodotta deve soddisfare determinate caratteristiche organolettiche; anche le fasi di produzione sono rigidamente regolamentate. La produzione \u00e8 tutelata dal Consorzio di tutela della burrata di Andria IGP.\nVarianti.\nDiverse varianti di questo formaggio sono inserite nella lista dei prodotti agroalimentari tradizionali italiani (P.A.T.) del Ministero delle politiche agricole alimentari e forestali con le seguenti denominazioni:\nLa manteca \u00e8 un prodotto agroalimentare simile alla burrata, ma con l'involucro esterno pi\u00f9 duro realizzato con la pasta della scamorza."}
{"id": "394769", "revid": "287204", "url": "https://it.wikipedia.org/wiki?curid=394769", "title": "Chiesa di San Barnaba (Firenze)", "text": "La chiesa di San Barnaba \u00e8 un luogo di culto cattolico che si trova a Firenze in via Panicale all'angolo con via Guelfa. Ricade all'interno del territorio della parrocchia di San Lorenzo ed \u00e8 sede dal 1988 della comunit\u00e0 cattolica filippina.\nStoria.\nIn memoria della vittoriosa battaglia di Campaldino contro gli aretini, combattuta l'11 giugno 1289, giorno di san Barnaba, il capitolo di San Lorenzo deliber\u00f2 di edificare un oratorio dedicato al santo; gli oneri della costruzione vennero assunti dalla Repubblica di Firenze che volle invece costruire una chiesa di grandi dimensioni. I lavori iniziarono nel 1309 e, interrotti, vennero ripresi nel 1322 (probabilmente anche sotto la supervisione di Giotto tra il 1335 e il 1337) per poi terminare entro il 1350, quando la chiesa venne affidata ai frati minori di Santa Croce all'Osmannoro, cui subentrarono nel 1356 i frati agostiniani, per i quali il comune edific\u00f2 l'annesso convento.\nNel 1506 chiesa e convento passarono ai carmelitani riformati della congregazione di Mantova, quindi nel 1522 alle monache carmelitane osservanti di Santa Maria della Pace, che vi rimasero fino al 1808; nel corso del XVI secolo, dunque, venne costruito il coro monacale nella porzione anteriore della navata e, nel medesimo frangente, fu ricostruita l'abside, che assunse dimensioni maggiori rispetto all'originale.\nNel XVIII secolo vennero realizzati gli elementi decorativi barocchi (altari, stucchi, soffitto) e, nel corso del secolo successivo, la chiesa fu oggetto di piccoli interventi di restauro. Durante la seconda guerra mondiale fu requisita e adibita a magazzino di cereali, ricusando gravi danni: nel 1956 la volta del locale sottostante l'abside croll\u00f2, e in luogo dell'altare maggiore andato perduto ne fu costruito uno pi\u00f9 semplice consacrato nel 1958. Nuovi consolidamenti furono eseguiti per tutta la seconda met\u00e0 del XX secolo.\nDescrizione.\nLa chiesa ha una facciata a capanna con portale a sesto acuto, ornato da tre stemmi: quello del Comune sulla sinistra (giglio), quello del Popolo di Firenze al centro (croce rossa su sfondo bianco) e lo stemma di Parte Guelfa sulla destra (aquila che artiglia il drago). Per l'Arte dei Medici e Speziali fu eseguita la robbiana \"Madonna col Bambino\", in terracotta policroma invetriata (1528-30). Lungo la parete di destra della chiesa sono visibili i profili delle slanciate monofore ad arco trecentesche, mentre al di sopra dell'abside si eleva il campanile a vela a tre fornici.\nAll'interno, la chiesa presenta una struttura a navata unica introdotta da un ambiente pi\u00f9 basso suddiviso in tre navatelle da colonne tuscaniche, sul quale originariamente trovava luogo il coro delle monache (la cui parete divisoria venne demolita nel 1865 e sostituita con l'attuale parapetto); la navata presenta un soffitto ligneo riccamente intagliato e dorato, opera di Giovanni Vernaccini (1717), al di sopra del quale (non visibili dal basso) vi sono le antiche capriate lignee trecentesche che presentano ancora brani dell'originaria decorazione pittorica policroma. Tutti i quadri presenti all'interno della chiesa provengono da altri edifici di culto e pervennero in San Barnaba in seguito alle soppressioni napoleoniche: fra di essi una cinquecentesca \"Madonna col Bambino e i santi Benedetto e Bernardo\" di Pier Francesco Foschi (parete di sinistra della navata), un\"Annunciazione\" attribuita a Pompeo Caccini (1610 circa, sul secondo altare di sinistra), una \"Flagellazione\" di Giovanni Maria Butteri (databile all'ultimo decennio del XVI secolo e collocata sul primo altare di destra), una \"Deposizione\" di Bernardino Poccetti (1596, sul secondo altare di destra). La navata termina con l'abside quadrangolare, coperta con volta a crociera riccamente ornata con stucchi di Alessandro e Gaetano Gori, al centro della cui parete di fondo vi \u00e8 un\"Assunzione tra apostoli e santi\" di Fabrizio Boschi (1597), proveniente dalla chiesa del monastero di Santa Lucia a Camporeggi. Fanno parte del corredo pittorico i resti di un affresco dell'ultimo quarto del XIV secolo con \"San Clemente\" (attribuito a Cenni di Francesco di ser Cenni), \"San Michele Arcangelo\" (attribuito a Lorenzo di Bicci) e la scena di un battesimo; inoltre, a lato del secondo altare di destra, \u00e8 murato un tabernacolo per gli oli santi riconducibile alla bottega di Benedetto da Maiano.\nSulla cantoria in controfacciata, si trova l'organo a canne Serassi \"opus 685\", costruito nel 1865. Lo strumento, integralmente racchiuso all'interno di una cassa lignea ornata con rilievi e dorature, presenta inalterate le sue caratteristiche originarie e dispone di 28 registri; il sistema di trasmissione \u00e8 integralmente meccanico. La consolle \u00e8 a finestra ed ha un'unica tastiera e pedaliera, con i registri azionati da manette a scorrimento manuale disposte in due colonne.\nConfraternite.\nEbbe qui sede la Compagnia di Santa Concordia."}
{"id": "394773", "revid": "123456880", "url": "https://it.wikipedia.org/wiki?curid=394773", "title": "Guglielmo Stendardo", "text": "Biografia.\n\u00c8 il fratello maggiore del calciatore Mariano Stendardo.\nDopo essersi laureato in giurisprudenza alla Link Campus University of Malta, nel dicembre del 2012 ha sostenuto l'esame di stato per diventare avvocato. Nel 2012 risultava essere addetto ai lavori di cattedra in \"attivit\u00e0 sportiva e rapporti di lavoro\" nella stessa universit\u00e0 dove si \u00e8 laureato, ma attualmente non compare pi\u00f9 nell'elenco dei docenti.\nCarriera.\nGli esordi e gli anni in Serie B.\nCresciuto nel , insieme al fratello Mariano, esordisce in Serie A nella partita Napoli- 2-2 il 16 maggio 1998. Nella squadra campana resta solo per una stagione, facendo solo quella presenza. L'anno seguente si trasferisce alla Sampdoria dove giocher\u00e0 per cinque stagioni in serie B, collezionando 33 presenze totali.\nNella stagione 2002-2003 viene ceduto in prestito per sei mesi alla , dove colleziona 17 presenze, coronate da 4 reti. Ancora cambi di maglia sempre in serie B negli anni successivi, con Catania (42 presenze, in prestito dal , che lo rileva nell'estate 2003) e (35 presenze e 2 gol).\nLazio.\nIn seguito al fallimento del di Luciano Gaucci, nella stagione 2005-2006 ritrova la Serie A trasferendosi alla Lazio; torna cos\u00ec a giocare nel massimo campionato italiano dopo sette anni. Nella sua prima stagione, 2005-2006, scende in campo 18 volte segnando una rete nella vittoria per 1-4 ad Ascoli, mentre nella stagione seguente totalizza 21 presenze e 3 gol (a Parma ed Udine i primi due, all'Olimpico il decisivo 1-0 al Messina).\nIl Campionato 2007-2008 comincia bene in quanto gli infortuni di Siviglia e Diakit\u00e9 lo promuovono titolare in difesa accanto a Cribari per tutta la prima parte della stagione, durante la quale alterna buone prestazioni ed altre meno positive, complice anche il calo di rendimento di tutta la squadra. A met\u00e0 dicembre, in seguito all'esclusione dall'undici titolare della trasferta a Madrid per la partita contro il Real, litiga con Delio Rossi provocando la reazione della dirigenza che lo mette fuori rosa.\nJuventus e Lecce.\nNel gennaio 2008 la Juventus, versando euro nelle casse biancocelesti, lo prende in prestito fino a giugno; la cifra del riscatto viene invece fissata a 12 milioni, un prezzo volutamente elevato poich\u00e9 la societ\u00e0 torinese non \u00e8 interessata al riscatto. Esordisce con la maglia numero 25 bianconera il 30 gennaio, nel derby d'Italia Juventus-Inter valido per la Coppa Italia. In campionato l'esordio avviene il successivo 16 marzo, nella gara interna contro il Napoli.\nLe sue buone prestazioni convincono i dirigenti juventini a trattare con Lotito per il riscatto a un prezzo inferiore a quello concordato ma, non raggiungendo l'accordo, nell'estate del 2008 ritorna a Roma in attesa di una nuova sistemazione. Nell'ultimo giorno del mercato estivo viene dato in prestito per un anno al Lecce, neopromosso in Serie A. Con i salentini disputa 21 gare in Serie A.\nRitorno alla Lazio.\nNella stagione 2009-2010 lascia il Lecce e ritorna nell'organico della Lazio che tuttavia lo colloca immediatamente sul mercato. Sulla panchina biancoceleste arriva l'allenatore Davide Ballardini che, di comune accordo con la societ\u00e0, lo mette fuori rosa. La squadra del tecnico ravennate, per\u00f2, gioca male e in Europa League, dove Stendardo non \u00e8 nemmeno inserito in lista, raccoglie un'eliminazione nel girone qualificatorio. Nel mese di novembre il calciatore si riconcilia con Lotito e Ballardini. Il suo ritorno in campo avviene nella partita tra Napoli e Lazio del 22 novembre 2009, dopo la quale inanella una serie di buone prestazioni mettendo a segno anche due reti: una nella partita contro il Chievo del 24 gennaio 2010, l'altra il 14 febbraio nella partita contro il .\nIl 10 febbraio 2010 Ballardini viene sostituito da Edoardo Reja: Stendardo viene impiegato maggiormente e le sue prestazioni, come quelle dell'intera squadra, migliorano notevolmente. Grazie agli ottimi risultati ottenuti nella seconda parte della stagione concluder\u00e0 al dodicesimo posto in campionato alle spalle della Fiorentina totalizzando 19 presenze e due gol in campionato e due presenze in Coppa Italia. Tuttavia nelle due annate successive Stendardo viene schierato con il contagocce da Reja: 14 volte durante la prima, e mai nella seconda.\nAtalanta e ultimi anni.\nIl 18 gennaio 2012 viene ceduto in prestito alla societ\u00e0 bergamasca dell'Atalanta; l'esordio con la nuova maglia avviene il 29 febbraio 2012 contro il , quando viene schierato in campo dal primo minuto. Al termine della stagione il difensore torna alla Lazio, dopo la fine del prestito. L'8 agosto 2012 Stendardo torna di nuovo all'Atalanta, questa volta a titolo definitivo. Il primo centro in maglia nerazzurra lo fa il 20 gennaio 2013, nella partita contro il Cagliari allo Stadio Atleti Azzurri d'Italia. Il 19 maggio nell'ultima giornata di campionato mette a segno il gol del momentaneo 1-0 nella partita pareggiata per 2-2 contro il ChievoVerona.\nIl campionato calcistico 2013-2014 lo inizia siglando due reti nelle prime due partite di campionato, contro Cagliari e Torino; nel corso della stagione raccoglie in totale 28 presenze in campionato, venendo riconfermato in squadra anche per la stagione 2014-2015, nella quale va a segno 2 volte in 24 partite di campionato. Tra l'altro in questa stagione, a seguito dell'esonero di Stefano Colantuono il 4 marzo 2015 torna a essere allenato da Edoardo Reja.\nIl 30 agosto 2015 sigla il primo gol dell'Atalanta della stagione 2015-2016 nella vittoria interna per 2-0 contro il neopromosso Frosinone; termina la stagione giocando 16 partite, arrivando cos\u00ec a quota 120 partite (115 in Serie A e 5 in Coppa Italia) e 7 reti con la maglia del club bergamasco. La stagione non \u00e8 delle pi\u00f9 felici per il difensore napoletano anche per via di alcune vicissitudini proprio con Reja. L'anno seguente scende in campo in solamente una partita.\nIl 3 gennaio 2017 si trasferisce a titolo definitivo al Pescara.\nIl 20 febbraio 2018 rescinde il contratto consensualmente e abbandona il calcio giocato.\nNel dicembre di quell\u2019anno ritorna al calcio giocato, firmando un contratto con la LUISS, squadra militante nella Promozione laziale. Ha debuttato con la nuova maglia il 9 dicembre 2018, nella vittoria interna contro la Virtus Olympia Roma SB. Contribuisce alla promozione in Eccellenza Lazio nel 2019-2020 fino alla sospensione dovuta al COVID-19.\nAttivit\u00e0 fuori dal campo.\nNel frattempo svolge l'attivit\u00e0 di avvocato rappresentando diversi giovani calciatori e insegnando anche Diritto dello Sport alla LUISS, \u00e8 opinionista in diverse trasmissioni della Rai (90\u00ba minuto, \"La Giostra del Gol, Dribbling\" e per le partite di Coppa Italia) oltre ad essere spesso ospite a Sportitalia. Dal 2020 cura la parte tecnica e manageriale della squadra Under 15 \"A.S.D. Primavera Roma\". L\u2019anno seguente nel mese di ottobre sostituisce Cristian Ledesma sulla panchina della LUISS, che si trova al terzo posto nel campionato di Eccellenza Lazio 2021-2022 a due punti dalla capolista , oltre a commentare con Giacomo Capuano le partite del Torneo 8 Nazioni di Under-20 su Rai Sport.\nStatistiche.\nPresenze e reti nei club.\n\"Statistiche aggiornate al 14 marzo 2017.\""}
{"id": "394775", "revid": "1982", "url": "https://it.wikipedia.org/wiki?curid=394775", "title": "Navassa", "text": ""}
{"id": "394776", "revid": "123224613", "url": "https://it.wikipedia.org/wiki?curid=394776", "title": "Chiesa di Sant'Egidio (Firenze)", "text": "La chiesa di Sant'Egidio \u00e8 un luogo di culto cattolico che si trova al centro del porticato dell'Ospedale di Santa Maria Nuova nel centro storico di Firenze.\nStoria e descrizione.\nDi antichissima fondazione, faceva parte di un convento romanico che era situato fuori le mura. Incluso nella cerchia arnolfiana, nel 1288 si trov\u00f2 davanti al primo nucleo dell'ospedale di Santa Maria Nuova, fondato da Folco Portinari e presto ampliato, tanto che nel 1296 il primo spedalingo Benedetto Ridolfo da Montebonello, coi figli di Folco, decise di acquistare il convento di Sant\u00ec'Egidio per farne una nuova sede. All'epoca infatti era abitato da soli otto frati \"della Penitenza di Ges\u00f9 Cristo\" detti \"della Sacca\", e venne stabilito un presso di 2140 fiorini. Da allora Sant'Egidio divenne la chiesa dell'ospedale, e tuttora ne segue le sorti. \nFu ricostruita una prima volta, mantenendo un'unica navata senza transetto, su iniziativa dello spedalingo Benedetto da Montebello, che affid\u00f2 il disegno a Lorenzo di Bicci. Fu riconsacrata nel 1419 da papa Martino V. Della prima ricostruzione quattrocentesca resta oggi solo un affresco di Bicci di Lorenzo, con la \"Consacrazione di Sant'Egidio\", oggi staccato e conservato dentro l'ospedale.\nFra il 1439 e il 1461 vi lavorarono ad un ciclo di affreschi alcuni dei pi\u00f9 famosi artisti del Rinascimento: da Domenico Veneziano a Piero della Francesca ad Andrea del Castagno e Alesso Baldovinetti, ma la loro opera, che secondo i contemporanei aveva un'importanza tra le opere del primo rinascimento pari solo a quello della Cappella Brancacci, \u00e8 andata quasi completamente distrutta: ne rimangono solo alcuni frammenti delle sinopie, per altro poco significativi perch\u00e9 relativi al basamento soltanto, conservati presso il Museo del Cenacolo di Sant'Apollonia. Al 1450 risale il \"Tabernacolo del Santissimo Sacramento\", composto da una decorazione marmorea con un\"Annunciazione\" a bassorilievo di Bernardo Rossellino e da uno sportello in bronzo decorato con un \"Cristo Benedicente\" da Lorenzo Ghiberti (lo sportello \u00e8 oggi sostituito da una copia per esigenze di salvaguardia).\nAll'altare maggiore si trovava l\"Adorazione dei Magi\" di Lorenzo Monaco, opera capolavoro dello stile gotico internazionale fiorentino, oggi agli Uffizi, sostituita nel 1483 dall'ancora pi\u00f9 importante \"Trittico Portinari\" di Hugo van der Goes, la grandiosa pala d'altare fiamminga che fu ammirata e copiata studiata dai maggiori artisti fiorentini, come Domenico Ghirlandaio e Sandro Botticelli, pure agli Uffizi. Grazie al confronto con opere fiamminghe l'arte fiorentina raggiunse infatti nuovi vertici di realismo e luminosit\u00e0 che i maestri delle Fiandre conoscevano gi\u00e0.\nL'aspetto attuale della chiesa \u00e8 dovuto all'ultimo rinnovo della fine del Cinquecento, progettato da Bernardo Buontalenti e messo in opera da Giulio Parigi, quando gli affreschi furono coperti da quattro altari laterali classicheggianti in pietra serena, decorati con grandi pale. Sempre al Buontalenti risale l'invenzione della gradinata ricurva che porta al piano rialzato dell'altare, mentre la balaustra, anche se si fonde armoniosamente, \u00e8 del secolo successivo, come l'altare decorato con intarsi di pietre dure, il cosiddetto \"commesso fiorentino\". La pala d'altare ritrae \"Sant'Egidio nella spelonca\" ed \u00e8 di Giacinto Gemigniani da Pistoia, autore seicentesco. Agli altari si trovano oggi le seguenti tele:\nLa decorazione del soffitto risale al XVIII secolo ed \u00e8 frutto della collaborazione tra Giuseppe Tonelli, autore delle quadrature architettoniche, e di Matteo Bonechi, pittore delle figure.\nFra le personalit\u00e0 sepolte spicca Folco Portinari, il fondatore dell'Ospedale, sepolto davanti alla scalinata con altri personaggi della sua famiglia. Molte delle opere originali della chiesa sono oggi situate nelle stanze di rappresentanza dell'Ospedale di Santa Maria Nuova.\nConfraternite.\nNella chiesa e nei suoi annessi si riunirono nel tempo alcune confraternite. Tra le pi\u00f9 importanti ci furono:"}
{"id": "394780", "revid": "33751", "url": "https://it.wikipedia.org/wiki?curid=394780", "title": "FIFA World Player", "text": ""}
{"id": "394782", "revid": "1924342", "url": "https://it.wikipedia.org/wiki?curid=394782", "title": "Moby", "text": "Biografia.\nPrimi anni.\nNasce da James Hall ed Elizabeth McBride Warner. lo pseudonimo \"Moby\" in onore del prozio Herman Melville, autore del celebre romanzo \"Moby Dick\". Nei mesi che seguono la nascita vive con i genitori in un appartamento di New York. Il padre muore in un incidente automobilistico quando Richard ha solo due anni. Nel 1969, dopo un passaggio attraverso la San Francisco hippie, si trasferisce con la madre dai nonni a Darien (Connecticut).\nNel 1980 fa parte dei \"Vatican Commandos\", un gruppo punk che esordisce nella compilation \"First Strike\" pubblicata dalla Bad Compilation Tapes di San Diego.\nNel 1982 riceve il suo primo registratore a quattro piste. Nello stesso anno entra all'universit\u00e0 del Connecticut da cui esce l'anno dopo per lavorare come DJ a New York. Per cinque anni sopravvive, dormendo in hangar e fabbriche abbandonate. Si impone come DJ al club \"MARS\" di New York. Nel 1989 suscita interesse nella Instinct Records, una nuova etichetta di New York, e conosce un primo successo con il gruppo Ultra Vivid Scene il cui album esce con l'etichetta 4AD.\nAnni novanta.\nNel 1992 pubblica il singolo \"I Feel It/Thousands\", riconosciuto dal Guinness dei primati per essere il singolo pi\u00f9 veloce mai pubblicato grazie ai suoi millequindici BPM.\nRicade quindi in un relativo anonimato e pubblica a suo nome o con degli pseudonimi vari quali \"Voodoo Child\", \"Barracuda\", \"UHF\", \"DJ Cake\", \"Lopez\" e \"Brainstorm/Mindstorm\" numerosi singoli di musica elettronica. Successivamente esce \"Ambient\" (1993), antologia di brani meditativi che passa inosservata. L'album successivo, il primo per la Elektra Records, si intitola \"Everything Is Wrong\" con la partecipazione di Mimi Goese, celebre cantante degli Hugo Largo. Uscito nel 1995, ottiene lo stesso scarso successo del precedente, nonostante un'accoglienza favorevole della critica. Il musicista pubblica quindi \"Animal Rights\" nel 1996, preceduto dal singolo controverso \"That's When I Reach for My Revolver\". Il ritorno al punk rock disorienta completamente i fan che si aspettavano un disco di musica ambient.\nAvvia intanto il progetto Voodoo Child con cui pubblica \"The End of Everything\" (1996). Con lo stesso pseudonimo pubblicher\u00e0 molti anni pi\u00f9 tardi \"Baby Monkey\" (2004).\nTorna quindi all'elettronica con \"I Like to Score\", una raccolta di composizioni, alcune delle quali vengono poi riprese in alcuni film, come il pezzo \"God Moving Over the Face of the Water\" che accompagna la scena finale di \"Heat\" di Michael Mann. Nel 1998 la madre muore di cancro.\nAnni duemila.\nNel 1999 lascia Elektra Records e firma con la V2 Records. Nel mese di giugno esce \"Play\" che diventa un successo planetario nel 2000 con dodici milioni di copie vendute. Nel 2001 suona assieme a quello che era il suo artista preferito in giovent\u00f9, David Bowie. Il giorno del suo compleanno assiste attonito agli attentati dell'11 settembre 2001 dal tetto del suo immobile. Qualche mese dopo \u00e8 al centro di una polemica con il cantante rap Eminem dopo aver bollato la sua musica come misogina e omofoba.\nIl 24 febbraio 2002 l'artista partecipa alla cerimonia di chiusura dei XIX Giochi olimpici invernali a Salt Lake City. Il 14 maggio pubblica l'atteso \"18\" che contiene i singoli di successo \"We Are All Made of Stars\" e \"In This World\". Dopo aver partecipato attivamente alla campagna anti-Bush del 2004, torna a lavorare al nuovo album \"Hotel\", uscito il 14 marzo 2005. Sempre nello stesso anno il cantante scrive il brano \"Extreme Ways\" che diventer\u00e0 il brano di chiusura per i film: The Bourne Identity, The bourne supremacy e The Bourne Ultimatum.\nNel 2005 compone la colonna sonora del film animalista \"Earthlings\" intitolata \"18-21st century\" dell'album \"18 RETAIL\". Nel 2006 fa uscire \"Go - The Very Best of Moby\" una raccolta dei suoi migliori brani, accompagnata dall'inedito \"New York New York\" cantato da Debbie Harry.\nIl disco successivo, annunciato il 4 ottobre 2007 sul suo sito moby.com, si intitola \"Last Night\", \u00e8 un omaggio alla dance degli anni settanta e ottanta e trae ispirazione dalle dive della disco. Il disco esce il 31 marzo 2008 nel Regno Unito, la pubblicazione negli USA avviene il 1\u00ba aprile 2008. Il primo singolo tratto dall'album \u00e8 \"Alice\".\nNel 2008 lancia \"Disco Lies\" con un nuovo video e partecipa al nuovo album della cantante francese Myl\u00e8ne Farmer con la traccia \"Looking for My Name\". Moby aveva gi\u00e0 cantato con la Farmer nel 2006 nella traccia del suo best of, \"Slipping away (Crier la vie)\".\nNel 2009 esce il nono album in studio della sua carriera, \"Wait for Me\".\nAnni 2010.\nNel 2010 ha collaborato nuovamente con Myl\u00e8ne Farmer, partecipando alla produzione di sette tracce contenute nell'ottavo album della cantante, \"Bleu noir\", pubblicato il 6 dicembre.\nNel 2011 esce il suo decimo album, \"Destroyed\". Impiegher\u00e0 un anno intero per la creazione del suo successivo album, \"Innocents\", uscito il 1\u00ba luglio 2013.\nNel 2014 partecipa a \"Making Patterns Rhyme\", l'album tributo ai Duran Duran pubblicato dall'etichetta Manimal Vinyl, con la cover di \"Rio\".\nNel 2015 collabora con Jean-Michel Jarre per la realizzazione del brano \"Suns Have Gone\" contenuto nell'album .\nNel 2016 Moby annuncia l'uscita del suo nuovo album con la collaborazione dei The Void Pacific Choir, intitolato \"These Systems Are Failing\". Prima dell'uscita ha pubblicato un altro album disponibile soltanto nel suo sito chiamato \"\".\nPolistrumentista, suona tastiera, chitarra e basso elettrico. Artista impegnato politicamente, ha sostenuto John Kerry alle elezioni presidenziali del 2004. \u00c8 cristiano e vegano. Si \u00e8 spesso battuto per una fruizione libera della musica, scagliandosi contro le sentenze esemplari volte a punire il download illegale. Abita da pi\u00f9 di 10 anni a New York e nel 2002 apre una sala da t\u00e8, il \"TeaNy\", ove si recava di frequente. TeaNy ha chiuso definitivamente nel 2015.\nAttivismo per i diritti degli animali.\nMoby \u00e8 vegano da quando aveva 22 anni per non far del male agli animali. Definisce l'attivismo per i diritti degli animali il senso della sua vita e quello che lo porta fuori dal letto la mattina. Ha anche detto che se gli fosse data la scelta, preferirebbe essere un attivista per i diritti degli animali piuttosto che un musicista di successo. Sulle braccia ha un grande tatuaggio con scritto ANIMAL RIGHTS (diritti degli animali). Mentre sul suo collo ha tatuato le parole VEGAN FOR LIFE (vegan per la vita) sul davanti e THOU SHALL NOT KILL (non devi uccidere) sul retro.\nMoby aiuta alcune organizzazioni che lavorano per gli animali. Per esempio supporta l'organizzazione per la conservazione della vita marina Sea Shepherd con denaro, musica gratis e \"tutto ci\u00f2 che chiedono\". Altre organizzazioni che sostiene sono il \"Jane Goodall Institute\", PETA, la \"Humane Society\", \"Farm Sanctuary\", \"Mercy for Animals\" e le \"Animal Defenders International\".\nOltre alla sua carriera di musicista, Moby dirige dal 2002 il ristorante vegetariano \"TeaNY\" a New York e il ristorante vegano \"Little Pine\" a Los Angeles.\nStile musicale.\nDurante la sua carriera Moby si \u00e8 cimentato in innumerevoli stili diversi quali la techno, il pop elettronico, e la musica dance, proponendo talvolta brani pi\u00f9 meditativi, come quelli presenti nella sua antologia di inediti \"Ambient\" (1993). Egli si ispira a tratti alla disco music e a varianti pi\u00f9 pesanti del rock quali il punk e l'heavy metal. I testi delle sue canzoni riflettono sovente la sua cultura in ambito filosofico, la sua credenza cristiana e il suo veganismo.\nDopo aver pubblicato pressoch\u00e9 techno e musica da club nei primi anni novanta, Moby mostra il suo stile eterogeneo gi\u00e0 a partire da \"Everything is Wrong\" (1995), considerato il suo primo vero album solista. Questa uscita si caratterizza per la presenza di brani frenetici, ispirati all'heavy metal e alla techno, alternati a momenti pi\u00f9 pacati per tastiera vicini al chillout. Con il seguente \"Animal Rights\" (1996) l'artista vira verso il rock alternativo, mentre \"Play\" (1999) \u00e8 considerato il suo primo album compiuto. Il disco si esprime con un \"linguaggio moderno e al contempo classico\", utilizzando un tappeto di ritmi elettronici e arrangiamenti per tastiera che fungono da accompagnamento insieme ai numerosi campionamenti ivi presenti. I brani di \"Play\" spaziano dal pop, all'hip-hop, al blues, al gospel, al country pur non mancando di tracce ritmiche e ballabili prettamente ispirate al big beat e alla techno. \"18\" (2002) prosegue il percorso tracciato da \"Play\" presentando tuttavia un repertorio pi\u00f9 meditativo, mentre \"Hotel\" (2005) semplifica lo stile dell'artista avvicinandolo al synth pop e, nel secondo cd, alla musica ambient. Dopo \"Last Night\" (2008), vicino a diverse tendenze della disco music, l'artista \u00e8 ritornato sui passi di \"Play\" con lo \"statico\" \"Wait for Me\" (2009), seguito dagli altrettanto malinconici \"Destroyed\" (2009) e \"Innocents\" (2013).\nCon l'alias Voodoo Child Moby ha pubblicato \"The End of Everything\" (1996), un album per sintetizzatore ispirato alla new age e \"Baby Monkey\" (2004), un disco di musica dance.\nNella cultura di massa.\nNell'episodio \"La Limousine\" della sitcom statunitense \"How I Met Your Mother\", i protagonisti incontrano Moby durante una serata in limousine per visitare i migliori cinque party della notte. Solo successivamente, e dopo alcune peripezie, si rendono conto che quello non \u00e8 altro che un sosia svitato e pericoloso che gli assomiglia molto.\nMoby \u00e8 comparso nella Parte 10 della serie televisiva \"Twin Peaks\" accompagnando la cantante americana Rebekah Del Rio."}
{"id": "394792", "revid": "6923", "url": "https://it.wikipedia.org/wiki?curid=394792", "title": "Lancia Gamma", "text": "La Lancia Gamma \u00e8 un modello di automobile presentato dalla Lancia nel 1976 e prodotto fino al 1984, ricoprendone il ruolo di ammiraglia.\nGenesi.\nLa tradizione Lancia nel settore delle automobili di gran classe a met\u00e0 anni sessanta incominci\u00f2 ad entrare in discussione. La progettazione di nuovi modelli, con l'avvento del prof. Antonio Fessia alla direzione tecnica della casa, si era difatti concentrata sino a quel momento prevalentemente nella realizzazione di vetture di classe media (vedi Appia terza serie e progetto Flavia/Fulvia) con cilindrate piuttosto contenute. Le varie versioni della Flaminia, dotate tra l'altro di motori poco parsimoniosi a 6 cilindri da 2,8 litri incominciavano a mostrare i primi segni dell'et\u00e0, e per arginare una prevedibile perdita di mercato di questi modelli si cerc\u00f2 di aumentare progressivamente la cilindrata della Flavia, dagli iniziali litri 1,5 ai 2 litri di fine decennio, in modo da tenere testa ad una concorrenza sempre pi\u00f9 spietata. La Flavia indubbiamente ne guadagn\u00f2, e nel 1971 arriv\u00f2 con il nuovo nome di 2000 pure al capolinea della sua evoluzione. Nel frattempo, la Flaminia e le sue derivate erano gi\u00e0 uscite di listino e l'azienda dovette quindi pensare a un nuovo progetto di autovettura capace di potersi reinserire di prepotenza nel novero delle grandi firme.\nCos\u00ec, una volta superata l'acquisizione della Lancia da parte di FIAT, si decise di mettere in cantiere lo studio di una nuova ammiraglia, sotto la denominazione progettuale Y2, cos\u00ec da distinguere il progetto da quello della Beta, che in quel momento era ancora denominata semplicemente Y1. La cilindrata di questa autovettura doveva inoltre risultare superiore ai 2 litri, e per ottenere un propulsore adeguato bisognava scegliere tra diverse piattaforme:\nDopo almeno tre anni di congetture e proposte, l'ufficio progetti in accordo con i vertici Fiat opt\u00f2 per la tecnologia boxer, disegnando quindi un motore completamente nuovo a 4 cilindri con alberi a camme in testa tutto in lega d'alluminio e con soluzioni tecnologiche avanzate. La cilindrata di questo propulsore risult\u00f2 poi pari ai 2,5 litri e la leggerezza era ai vertici fra i motori di pari cilindrata dell'epoca. Le caratteristiche ottenute permettevano quindi una elevata coppia motrice ai bassi regimi e una buona erogazione di potenza in quelli massimi. Insomma, ci\u00f2 che serviva per equipaggiare una berlina di rappresentanza ma anche un elegante e comoda coup\u00e9 di gran classe; incarichi che la Fiat lascer\u00e0 quasi totalmente nelle mani dei tecnici dello stabilimento Lancia di Borgo san Paolo, coadiuvati dalla Pininfarina, che disegner\u00e0 sia la berlina che la Coup\u00e9 della Gamma.\nLa berlina.\nLa Gamma berlina venne presentata in contemporanea al modello Coup\u00e9 in occasione del 46\u00ba Salone dell'automobile di Ginevra, nel giugno del 1976 (anche se la commercializzazione della coup\u00e9 part\u00ec solo nel '77). Le caratteristiche della berlina erano ancora una volta in controtendenza, come nella miglior tradizione di casa Lancia, rispetto alla concorrenza.\nLa Gamma offriva un elevato contenuto di tecnica progettuale, di avanzata impostazione, di signorilit\u00e0 nelle finiture e nel comfort. La trazione anteriore (all'epoca non ancora cos\u00ec diffusa tra le grandi cilindrate, a parte Citro\u00ebn), il disegno a 2 volumi della carrozzeria con coda fastback, l'ottimo cx (circa di 0,3), la notevole spaziosit\u00e0 degli interni che fecero della Gamma una valida berlina da famiglia.\nIn base all'accordo \"PARDEVI\", tra la Fiat e il costruttore francese Citroen, il pianale condivideva diverse soluzioni gi\u00e0 in uso sulla Citro\u00ebn CX, ma meccanicamente la Gamma era dotata di un motore integralmente sviluppato e prodotto dalla Lancia, disponibile in due diverse cilindrate, di 1999 e 2484\u00a0cm\u00b3 che sviluppavano una potenza, rispettivamente, di 120 e 140\u00a0CV e con velocit\u00e0 massima di 185\u00a0km/h per la versione 2 litri e 195\u00a0km/h per la versione 2,5 litri. I modelli 2 litri furono realizzati esclusivamente per il mercato italiano, allo scopo di evitare l'IVA al 38% imposta sui veicoli di oltre 2000\u00a0cm\u00b3. Della Gamma berlina prima serie, costruita dal 1976 al 1980, furono prodotti 4.553 esemplari con motore 2 litri e 5.942 esemplari con motore 2,5 litri.\nNella prova tratta dalla rivista Quattroruote del 1978 la Gamma diede prova di un ottimo comportamento (la 2 litri pur non raggiungendo la velocit\u00e0 dichiarata dal casa torinese fu comunque in grado di superare i 180\u00a0km/h a dispetto di un peso superiore ai 1400\u00a0kg contro i 194\u00a0km/h raggiunti dalla versione 2500), con una tenuta di strada apprezzabile e ottimi freni ma con un abitacolo un po' barocco nelle finiture.\nA quattro anni dalla presentazione, nel 1980, l'ammiraglia Lancia fu oggetto di un restyling (seconda serie) e al modello furono apportate una serie di migliorie. La novit\u00e0 pi\u00f9 interessante era costituita dalla versione equipaggiata con il motore 2,5 litri al quale fu applicata l'iniezione elettronica Bosch \"L-Jetronic\", mentre le versioni 2.0 e 2.5 a carburatore (quest'ultima riservata all'esportazione) restarono invariate (tranne la 2000 che sub\u00ec un decremento della potenza massima che ora si attestava a 115 CV). Le modifiche apportate al corpo vettura, comuni a tutta la linea Gamma, comprendevano una nuova calandra, una presa d'aria sotto il paraurti anteriore e pneumatici ribassati. All'interno, invece, fu rivista la plancia comandi, fu rinnovato il pomello della leva del cambio, i sedili in pregiato tessuto Zegna furono ridisegnati e furono aggiunti l'orologio digitale, la luce di cortesia temporizzata e una luce di lettura orientabile. Contestualmente si cerc\u00f2 di porre rimedio ad alcuni problemi di giovent\u00f9 che ne avevano pregiudicato fino a quel momento le vendite, come il malfunzionamento della pompa del servosterzo, della cinghia di distribuzione e del sistema di azionamento delle valvole.\nLa produzione della Gamma berlina seconda serie ammont\u00f2 a 2.465 esemplari con motore 2 litri a carburatore, 600 esemplari con motore 2,5 litri a carburatore (destinati all'esportazione) e 1.712 esemplari con motore 2,5 litri i.e. Il totale complessivo di produzione della Lancia Gamma berlina (prima e seconda serie), costruita nello stabilimento Lancia di Chivasso, fu quindi di 15.272 esemplari. La Gamma rest\u00f2 in produzione fino al 1984, quando fu sostituita dalla Thema. Nello stesso anno era apparso un prototipo di berlina a tre volumi basato proprio sulla Gamma berlina \"la \"3V\"\", di cui manteneva il terzo finestrino laterale, ma con una coda dall'aria assai pi\u00f9 convenzionale. La meccanica della Gamma fu utilizzata per un esperimento dell'Italdesign condotto da Giorgetto Giugiaro chiamato \"Megagamma\", con carrozzeria monovolume, nonostante le buone soluzioni di versatilit\u00e0 non ebbe alcun seguito commerciale.\nIl modello coup\u00e9.\nLa linea della Lancia Gamma Coup\u00e9, disegnata da Aldo Brovarone e prodotta da Pininfarina, fu molto apprezzata ed \u00e8 considerata da molti ancora attuale anche a distanza di tanto tempo per via delle proporzioni eleganti e classiche. L'esercizio stilistico \u00e8 risultato migliore di quello delle sue antenate, sia la Flaminia coup\u00e9, pi\u00f9 vistosa e mastodontica, sia la 2000 coup\u00e9, pi\u00f9 seriosa e tozza. Con la Gamma Coup\u00e9 Lancia trov\u00f2 finalmente la giusta erede del modello Aurelia B20. L'autovettura era, sostanzialmente, una quattro posti con meccanica identica a quella della berlina, salvo il passo accorciato di 11,5\u00a0cm. Rispetto alla berlina, ovviamente, cambiava l'impostazione stilistica. La posizione di guida era del tutto particolare e comunque lo spazio non era quello che ci si sarebbe aspettati da una coup\u00e9, anzi sembrava addirittura eccessivo.\nNella meccanica, questa Gran Turismo torinese a 3 volumi suscit\u00f2, all'esordio, grandi elogi. Alla guida si apprezzavano subito le doti di tenuta di strada confrontabili con le autovetture attuali. Il merito era sicuramente del binomio fra la trazione anteriore ed il motore boxer basso e leggero. La frenata, agevolata dal circuito \"Superduplex\" Lancia, \u00e8 paragonabile a quella di vetture moderne e non fa rimpiangere l'assenza dell'ABS. L'erogazione della potenza e una curva di coppia molto piatta inducono ad una guida sportiva di stampo turistico che si esalta in circuiti misti-veloci e non troppo tortuosi.\nLa produzione della Gamma Coup\u00e9 prima serie, costruita dal 1976 al 1980, ammont\u00f2 a 1.978 esemplari con motore 2.0 e 2.337 esemplari con motore 2.5.\nAnalogamente alla versione berlina, anche la Gamma Coup\u00e9 venne sottoposta ad un leggero restyling nel 1980. Anche per la Coup\u00e9 fu introdotto il motore da 2,5 litri a iniezione elettronica Bosch, che sostitu\u00ec il precedente di pari cilindrata a carburatore. Inoltre divenne possibile richiederla con un cambio automatico a quattro rapporti. Le modifiche apportate al corpo vettura ed all'allestimento interno risultarono pressoch\u00e9 comuni a quelle della Gamma berlina.\nDal modello il carrozziere Pininfarina ricav\u00f2 nel 1980 una berlina a quattro porte chiamata \"Gamma Scala\", che fu esposta con successo di critica in numerosi saloni. Venne anche avanzata la proposta (appoggiata con discrezione dal mensile Quattroruote) di sostituire con questa vettura la berlina di serie, ma alla fine non se ne fece nulla. Fu anche ricavato un esemplare chiamato \"Gamma Spyder T-roof\", una T-top nella quale i montanti posteriori erano uniti da un segmento centrale al parabrezza, rendendo possibile rimuovere le sezioni del tetto sopra il conducente e il passeggero anteriore, mentre il lunotto posteriore era stato sostituito con uno in plastica trasparente avvolgibile. Un altro tentativo di sviluppare il tema della Gamma Coup\u00e9 in chiavi differenti fu fatto con l'esemplare \"Gamma Olgiata\", una \"shooting brake\" analoga alla Beta HPE e stilisticamente altrettanto riuscita.\nDella Gamma Coup\u00e9 seconda serie furono prodotti 1.265 unit\u00e0 con motore 2.0 e 1.209 unit\u00e0 con motore 2.5 i.e. Il totale complessivo di produzione della Lancia Gamma Coup\u00e9 (prima e seconda serie) fu quindi di 6.789 esemplari. La Gamma Coup\u00e9 usc\u00ec di produzione nel 1984, lasciando un vuoto colmato solo nel 1996 con l'avvento della Lancia k coup\u00e9.\nLe versioni speciali.\nIn merito ai tre esemplari unici costruiti dalla Pininfarina su base Coup\u00e9, l\"'Olgiata\", la \"Scala\" e la \"T.roof\" sono stati tutti e tre recuperati ed ora sono custoditi in Italia. In particolare:\n- l\"'Olgiata\" fa parte di una grande collezione privata ed \u00e8 in condizioni perfette.\n- la \"Scala\" \u00e8 stata riportata in Italia nella primavera del 2007, dopo essere appartenuta a vari collezionisti in Germania e Inghilterra.\n- la \"T.roof\" \u00e8 stata anch'essa recuperata in Inghilterra e riportata in Italia nel novembre 2009 ed anch'essa \u00e8 in condizioni perfette.\nLe ultime due, \"Scala\" e \"T.roof\" fanno parte della stessa collezione.\nEsistono infine altri 2 differenti esemplari unici su base Lancia Gamma, la \"Megagamma\" costruita e proposta da Giugiaro come prima monovolume italiana e oggi di sua propriet\u00e0 e la Gamma chiamata \"3 V\" ovvero un esemplare prodotto e costruito dalla stessa Lancia nel 1980 sulla base carrozzeria della Gamma berlina di serie a 2 volumi ma ricavandone un terzo volume con l'eliminazione della \"terza luce\" posteriore e dei suoi montanti: operazione che era stata gi\u00e0 effettuata e poi messa in produzione sulla Beta ricavandone la Beta Trevi; la cosa per\u00f2 non ebbe pari fortuna sulla Gamma di cui invece ne rimane un esemplare unico oggi custodito nella collezione Lancia assieme ad altri esemplari storici del marchio, saltuariamente esposta presso la sede FCA Heritage del \"Motor Village\" Mirafiori di Torino.\nDa ricordare, infine, un esemplare di Coup\u00e9 II serie 2500 personalizzato dalla carrozzeria Pavesi di Milano su commissione di uno sceicco arabo. Tale esemplare \u00e8 caratterizzato da una vistosa verniciatura fiammeggiante bianca ed azzurra e da due altrettanto vistosi spoiler anteriore e posteriore. La vettura monta anche un tetto apribile a comando elettrico ma non \u00e8 dotata di condizionatore. All'interno la vettura presenta interni in pelle ritappezzati secondo il disegno di serie ma in tinta bianca ed azzurra coordinati con la verniciatura. La personalizzazione comprende inoltre radica interna, un nuovo cruscotto, sempre in radica e pelle, bracciolo e frigobar. Meccanicamente si tratta di una Coup\u00e9 2500 II serie automatica ma con l'impianto di iniezione sostituito da due carburatori doppio corpo Dell'Orto DHLA 45. Tale vettura, a lungo data per dispersa, \u00e8 riapparsa a fine 2013 in Francia dalle parti di Orl\u00e9ans in discrete condizioni e nel 2015 \u00e8 stata recuperata e riportata in Italia. Ora fa parte della medesima collezione in cui sono custodite \"Scala\" e \"T.roof\"."}
{"id": "394793", "revid": "1318658", "url": "https://it.wikipedia.org/wiki?curid=394793", "title": "Unione internazionale per la conservazione della natura", "text": "L'Unione internazionale per la conservazione della natura, meglio conosciuta con la sigla inglese IUCN (International Union for the Conservation of Nature), \u00e8 una organizzazione non governativa (ONG) internazionale con sede a Gland in Svizzera. Il 17 dicembre 1999 le \u00e8 stato riconosciuto lo status di osservatore dell'Assemblea generale delle Nazioni Unite.\nConsiderata come \u00abla pi\u00f9 autorevole istituzione scientifica internazionale che si occupa di conservazione della natura\u00bb, \u00e8 stata fondata nel 1948 nella cittadina francese di Fontainebleau, con la finalit\u00e0 di supportare la comunit\u00e0 internazionale in materia ambientale svolgendo un ruolo di coordinamento e di scambio di informazioni fra le organizzazioni membri in un'epoca in cui tale settore era ancora in fase di sviluppo e la maggior parte dei paesi del mondo non possedeva ancora dei processi di confronto istituzionale per la tutela ambientale.\nL'unico italiano che ha partecipato alla sua costituzione, in qualit\u00e0 di presidente del Movimento Italiano per la Protezione della Natura (Mipn, dal 1959 Pro Natura), \u00e8 stato Renzo Videsott, al tempo direttore del Parco nazionale del Gran Paradiso.\nObiettivi.\nIl principale obiettivo del lavoro dell'IUCN \u00e8 quello di \u00abinfluenzare, incoraggiare e assistere le societ\u00e0 del mondo al fine di conservare l'integrit\u00e0 e la diversit\u00e0 della natura e di assicurare che qualsiasi utilizzo delle risorse naturali sia equo ed ecologicamente sostenibile\u00bb.\nL'IUCN lavora principalmente attraverso i propri membri, promuovendo alleanze o partenariati, stimolando il lavoro identificando nuove vie da percorrere o nuovi sistemi per raggiungere gli obiettivi della conservazione della natura.\nL'IUCN ha un importante ruolo di rafforzare la capacit\u00e0 istituzionale dei propri membri, compresi gli Stati membri, nel loro lavoro di conservare la diversit\u00e0 biologica e di salvaguardare i processi ecologici necessari sia per la natura sia per la vita umana, favorendo una maggiore cooperazione tra le realt\u00e0 governative e non governative e incoraggiando la ricerca scientifica.\nAttivit\u00e0.\nL'IUCN \u00e8 responsabile, fra le altre cose, della pubblicazione della Lista rossa IUCN, ossia dell'elenco delle specie animali e vegetali del pianeta e della loro attribuzione a specifiche categorie di minaccia, nonch\u00e9 del sistema di Classificazione internazionale delle aree protette. Entrambi questi sistemi di classificazione sono ormai da ritenersi strumenti indispensabili per l'identificazione di strategie e di azioni di politica ambientale sia a livello nazionale che internazionale.\nOltre a questi strumenti, l'IUCN riveste un particolare ruolo di piattaforma per il dibattito scientifico e di raccordo tra governi, istituzioni e ONG finalizzati al riconoscimento politico delle priorit\u00e0 ambientali. Tale ruolo \u00e8 stato anche riconosciuto formalmente dalle Nazioni Unite che ha attribuito all'IUCN un posto di osservatore nell'Assemblea Generale delle Nazioni Unite, dove si trova a essere l'unica organizzazione specializzata nelle tematiche dell'ambiente.\nLa struttura.\nL'IUCN ha una struttura molto complessa che consta di:\nL'assemblea dei soci si riunisce ogni 4 anni per decidere le strategie e il programma quadriennale dell'Unione e per eleggere il presidente, i consiglieri regionali e le altre cariche ufficiali. Dal 1996, l'assemblea dei soci si organizza all'interno del World Conservation Congress (WCC) che \u00e8 divenuto il pi\u00f9 importante evento mondiale sulla conservazione della natura. Il primo WCC si \u00e8 svolto a Montr\u00e9al, il secondo nel 2000 ad Amman, il terzo nel 2004 a Bangkok e il quarto si \u00e8 svolto nel 2008 a Barcellona in Spagna.\nOltre al quartier generale a Gland, in Svizzera, che si occupa di questioni globali, IUCN ha vari uffici in Europa. Un ufficio europeo a Bruxelles, un ufficio per la cooperazione nel Mediterraneo a Malaga, un ufficio a Belgrado per i Balcani, uno a Mosca per la Federazione Russa e un ufficio legale a Bonn che ha compiti di supporto globale.\nIUCN in Italia.\nIn Italia si \u00e8 costituito nel 1999 il Comitato nazionale per l'IUCN che comprende tutte le organizzazioni italiane membri dell'IUCN. Il primo presidente del comitato \u00e8 stato Aldo Cosentino, allora direttore generale per la Conservazione della natura del Ministero dell'Ambiente e della tutela del territorio. Attualmente il ruolo \u00e8 ricoperto dall'attuale direttore generale del Ministero Renato Grimaldi.\nL'Italia \u00e8 stato inoltre il primo paese europeo ad aderire formalmente all'iniziativa IUCN Countdown 2010, nata per sensibilizzare il mondo politico e i cittadini riguardo all'obiettivo generale della Convenzione sulla diversit\u00e0 biologica di \u00abridurre significativamente il tasso di perdita della biodiversit\u00e0 entro l'anno 2010\u00bb.\nLista rossa IUCN.\nL'IUCN \u00e8 responsabile della compilazione della Lista rossa IUCN (in inglese: IUCN Red List of Threatened Species, IUCN Red List o Red Data List), istituita nel 1948, che rappresenta il pi\u00f9 ampio database di informazioni sullo stato di conservazione delle specie animali e vegetali di tutto il globo terrestre. Le specie in pericolo sono classificate secondo nove categorie: non valutato, dati insufficienti, rischio minimo, quasi a rischio, vulnerabile, minacciato, gravemente minacciato, estinto in natura, estinto."}
{"id": "394799", "revid": "6923", "url": "https://it.wikipedia.org/wiki?curid=394799", "title": "Matrimonio (Chiesa cattolica)", "text": "Il matrimonio \u00e8 uno dei sette sacramenti della Chiesa cattolica. Allo stesso modo \u00e8 considerato dalla Chiesa ortodossa. Le comunit\u00e0 riformate, invece, seguendo la tesi di Martin Lutero, celebrano il matrimonio ma non lo considerano un sacramento.\nPer la dottrina della Chiesa, il matrimonio \u00e8 una realt\u00e0 naturale che costituisce la prima rivelazione dell'amore di Dio per il suo popolo. L'una caro a cui sono chiamati gli sposi \u00e8 immagine dell'Incarnazione, espressione perfetta dell'amore di Dio. Ogni unione matrimoniale ha perci\u00f2 una dimensione sacra, che diventa sacramentale in senso proprio quando celebrato tra due battezzati.\nSecondo il Codice di diritto canonico il matrimonio \u00e8 \u00abil patto con cui l'uomo e la donna stabiliscono tra loro la comunit\u00e0 di tutta la vita, per sua natura ordinata al bene dei coniugi e alla procreazione e educazione della prole\u00bb, che \u00ab\u00e8 stato elevato da Cristo Signore alla dignit\u00e0 di sacramento\u00bb.\nI Padri della Chiesa gi\u00e0 nei primi secoli erano d'accordo nell'affermare che il matrimonio cristiano sia diverso da quello dei pagani. \"... Le testimonianze danno un'univoca risposta, cio\u00e8 che questo \u00e8 una cosa sacra e la sua dignit\u00e0 \u00e8 stata costituita da Cristo.\" Cos\u00ec Tertulliano (il quale lo definisce numerose volte \"sacramentum\" e indissolubile), Origene, sant'Ambrogio, san Girolamo, Zeno di Verona, sant'Agostino, san Giovanni Crisostomo.\nDal IV secolo si trovano anche documenti con preghiere e benedizioni matrimoniali impartite da sacerdoti o vescovi. Per tutto il primo millennio non vi era comunque obbligo della presenza di un sacerdote. Dall'XI secolo comincia invece una celebrazione regolata \"in facie ecclesiae\". Nel 1184, con il Concilio di Verona si trova il matrimonio elencato tra i sacramenti della Chiesa, la cui amministrazione era regolamentata dalle leggi ecclesiastiche: come gi\u00e0 nel diritto romano, esso era piuttosto un patto privato, un contratto stipulato tra gli interessati e le rispettive famiglie, che poi in un secondo momento poteva essere benedetto da un sacerdote, tanto che si hanno prove documentate fino al IX secolo che il matrimonio era ancora molto simile a quello contratto nell'antica Roma.\nSolo nel 1215, nel corso del Concilio Lateranense IV la Chiesa cattolica regolament\u00f2 la liturgia per il matrimonio e gli aspetti giuridici relativi a esso.\nNatura ed effetti del sacramento.\nSecondo la dottrina cattolica, oltre ai vantaggi dell'inviolabile stabilit\u00e0, dal sacramento derivano altri vantaggi, poich\u00e9 Cristo elevando il matrimonio dei suoi fedeli alla dignit\u00e0 di vero e proprio sacramento, lo rese in effetto segno e fonte di quella speciale grazia interna, con la quale \u00abportava l'amore naturale a maggior perfezione, ne confermava l'indissolubile unit\u00e0, e i coniugi stessi santificava\u00bb\nI fedeli che esprimono il consenso matrimoniale \u00abaprono a s\u00e9 il tesoro della grazia sacramentale, ove attingere le forze soprannaturali occorrenti ad adempiere le proprie parti ed i propri doveri fedelmente, santamente, con perseveranza fino alla morte\u00bb.\nIl sacramento \u00abnon solo accresce il principio di vita soprannaturale, cio\u00e8 la grazia santificante, ma vi aggiunge ancora altri doni speciali, disposizioni e germi di grazia [...] affinch\u00e9 i coniugi possano non solo bene intendere, ma intimamente sentire, con ferma convinzione e risoluta volont\u00e0 stimare e adempiere quanto appartiene allo stato coniugale e ai suoi fini e doveri; ed a tale effetto infine conferisce il diritto all'aiuto attuale della grazia, ogniqualvolta ne abbisognino per adempire agli obblighi di questo stato\u00bb.\nTuttavia, alla grazia sacramentale l'uomo \u00e8 chiamato a cooperare per \u00abfar fruttificare i preziosi semi della grazia\u00bb. In questo modo gli sposi potranno sopportare i pesi della loro condizione e adempiere i doveri, e sentirsi confortati, santificati e come consacrati dalla potenza del sacramento. Per la virt\u00f9 indelebile del sacramento, i fedeli, uniti una volta con il vincolo del matrimonio, non sono mai privati mai n\u00e9 dell'aiuto, n\u00e9 del legame sacramentale.\nLa \u00abgrazia propria del sacramento del Matrimonio \u00e8 destinata a perfezionare l'amore dei coniugi, a rafforzare la loro unit\u00e0 indissolubile\u00bb. Cristo \u00abrimane con loro, d\u00e0 loro la forza di seguirlo prendendo su di s\u00e9 la propria croce, di rialzarsi dopo le loro cadute, di perdonarsi vicendevolmente, di portare gli uni i pesi degli altri, di essere sottomessi gli uni agli altri nel timore di Cristo e di amarsi di un amore soprannaturale, delicato e fecondo\u00bb.\nIl Catechismo della Chiesa cattolica, al n. 1631, spiega che \"[...] il Matrimonio introduce in un ordo \u2013 ordine \u2013 ecclesiale, crea diritti e doveri nella Chiesa, fra gli sposi e verso i figli\" ovvero il matrimonio introduce i coniugi in un'unit\u00e0 sacramentale tra tutti gli sposi cristiani nella Chiesa.\nSecondo il Catechismo Maggiore di San Pio X, il matrimonio \u00e8 anche un contratto fra i due coniugi, in quanto comporta l'instaurarsi di diritti e obblighi reciproci e nei confronti della prole. Tale contratto naturale \u00e8 elevato alla dignit\u00e0 di sacramento, per cui agli sposi \u00e8 conferita la grazia sacramentale, la quale sostiene e accresce la loro disposizione naturale e libera a vivere in conformit\u00e0 ai diritti e doveri del contratto stesso.\nStoria.\nIl sacramento del matrimonio cristiano viene fatto originare dalla prescrizione contenuta nel libro della Genesi , che contiene gi\u00e0 alcuni elementi fondamentali: l'indissolubilit\u00e0 del vincolo coniugale e la complementarit\u00e0 di uomo e donna.\nIl primo miracolo di Ges\u00f9 fu compiuto alle nozze di Cana, segno inteso ad affermare il valore positivo del matrimonio. Inoltre Cristo stesso ribadisce l'insegnamento dell'indissolubilit\u00e0.\n San Paolo aveva raccomandato che al matrimonio facessero ricorso solo i quali trovavano troppo difficile rimanere celibi.\nIl matrimonio negli scritti dei padri della Chiesa.\nSant'Agostino riteneva il matrimonio un sacramento, anche in quanto simbolo usato da san Paolo per esprimere l'amore di Cristo per la Chiesa:\nSegue a questo passo un esplicito accostamento al sacramento dell'ordine, In un altro brano di Agostino troviamo la fedelt\u00e0 coniugale come essenza del sacramento e l'idea paolina del matrimonio come simbolo usato per esprimere l'amore di Cristo per la Chiesa:\nAltri padri della Chiesa dubitarono che il matrimonio rappresentasse una vera e valida vocazione cristiana. San Girolamo scrisse: \"Preferire la verginit\u00e0 non significa disprezzare il matrimonio. Non si possono paragonare due cose se una \u00e8 buona e l'altra cattiva\". Tertulliano, all'epoca gi\u00e0 influenzato dal montanismo, reputava che il matrimonio fosse solo monogamo e un secondo matrimonio, \"consistesse essenzialmente nella fornicazione\". San Giovanni Crisostomo pur considerando il matrimonio un dono di Dio, dice: \u00abUnicamente per questo motivo bisogna sposarsi: affinch\u00e9 ci teniamo lontani dalla fornicazione\u00bb. Inoltre ammon\u00ec i vedovi cristiani a non risposarsi, perch\u00e9 avendo gi\u00e0 conosciuto i difetti del matrimonio, non avrebbero dovuto compiere due volte il medesimo errore.\nIl matrimonio nella liturgia antica.\nI libri liturgici e i sacramentari delle diverse Chiese d'Oriente e d'Occidente presentano per il matrimonio preghiere liturgiche e riti dai tempi pi\u00f9 remoti. Differiscono fra loro in molti dettagli, ma le loro caratteristiche principali possono essere fatte risalire ai tempi apostolici. In tutti questi rituali e raccolte liturgiche il matrimonio viene contratto dinanzi al presbitero. Di norma esso \u00e8 amministrato nel corso o immediatamente prima di una celebrazione liturgica ed \u00e8 accompagnato da cerimonie e preghiere simili a quelle usate per gli altri sacramenti. Infatti alcuni rituali definiscono esplicitamente il matrimonio come un sacramento e, poich\u00e9 \u00e8 un \"sacramento dei vivi\", richiede la contrizione per i peccati e l'assoluzione sacramentale prima che il matrimonio sia contratto. Ma l'antichit\u00e0 del matrimonio come sacramento \u00e8 ancor pi\u00f9 chiaramente messa in luce dai rituali o libri liturgici delle Chiese Orientali, anche da quelle che si separarono dalla Chiesa cattolica nei primi secoli, che circondano la celebrazione del matrimonio con cerimonie e preghiere significative e notevoli. I nestoriani, i monofisiti, i copti, i giacobiti sono tutti d'accordo su questo punto. Le numerose preghiere usate nella cerimonia si riferiscono a una grazia speciale che viene conferita agli sposi e alcuni commentari mostrano che questa grazia fosse ritenuta sacramentale. Il patriarca nestoriano Timoteo II, nell'opera \"De septem causis sacramentorum\", tratta il matrimonio come uno dei sacramenti ed enumera diverse cerimonie religiose senza le quali il matrimonio \u00e8 invalido.\nTuttavia altri, sulla scorta di Calvino, obiettano che la Chiesa avesse una liturgia matrimoniale. Secondo questa linea di pensiero, la concezione negativa del matrimonio di alcuni padri della Chiesa si sarebbe rispecchiata in una mancanza di interesse per la liturgia matrimoniale. A differenza delle cerimonie per la celebrazione del battesimo e dell'eucaristia, non sarebbe esistita una speciale liturgia matrimoniale e gli sposi non avrebbero ritenuto importante ricevere la benedizione di un presbitero.\nInizialmente i cristiani conservarono l'antica cerimonia pagana, modificata in senso cristiano. Il primo resoconto dettagliato di un matrimonio cristiano in Occidente risale al IX secolo e appare ancora molto simile alle nozze dell'antica Roma.\nIl Concilio Lateranense IV.\nCon il Concilio Lateranense IV nel 1215, la Chiesa cattolica regolament\u00f2 il matrimonio:\nIl Concilio di Firenze.\nNella bolla di unione con gli Armeni del 22 novembre 1439 il Concilio di Firenze dichiara a proposito del matrimonio: \u00abSettimo \u00e8 il sacramento del matrimonio, simbolo dell'unione di Cristo e della Chiesa, secondo l'Apostolo, che dice: Questo sacramento \u00e8 grande; lo dico in riferimento al Cristo e alla Chiesa. Causa efficiente del sacramento \u00e8 regolarmente il mutuo consenso, espresso verbalmente di persona. Triplice \u00e8 lo scopo del matrimonio: primo, ricevere la prole ed educarla al culto di Dio; secondo, la fedelt\u00e0, che un coniuge deve conservare verso l'altro; terzo, l'indissolubilit\u00e0 del matrimonio, perch\u00e9 essa significa l'unione indissolubile di Cristo e della Chiesa\u00bb.\nIl Concilio di Trento.\nIl Concilio di Trento rinforz\u00f2 la regolamentazione: il matrimonio deve essere celebrato davanti a un parroco e dei testimoni, gli sposi devono firmare un registro, fu vietata anche la coabitazione al di fuori del matrimonio, per evitare il concubinato e i figli illegittimi.\n\u00c8 ripreso il principio del diritto romano: per far s\u00ec che il matrimonio sia legittimo era sufficiente e valido il consenso dei due coniugi.\nViene fissata l'et\u00e0 al di sotto della quale la mancanza di consenso dei genitori o dei tutori invalida il matrimonio (30 anni per gli uomini e 25 anni per le donne) ed \u00e8 formulato il disciplinamento dei due sposi con precisi doveri e obblighi.\nLa forma canonica del matrimonio fu prevista dal decreto \"Tametsi\" dell'11 novembre 1563.\nIl Concilio Vaticano II.\nNella costituzione pastorale \"Gaudium et spes\" il Concilio Vaticano II, riprendendo fra l'altro il magistero dell'enciclica \"Arcanum Divin\u00e6\" di papa Leone XIII, insegna che \u00abl'intima comunione di vita e di amore coniugale, fondata dal Creatore e strutturata con leggi proprie, \u00e8 stabilita dal patto coniugale\u00bb, che \u00abDio stesso \u00e8 l'autore del matrimonio\u00bb e che \u00abper la sua stessa natura l'istituto del matrimonio e l'amore coniugale sono ordinati alla procreazione e alla educazione della prole e in queste trovano il loro coronamento\u00bb.\nIl Concilio ha anche parole di chiaro apprezzamento per una vita sessuale serena e ordinata all'interno del matrimonio: \u00abGli atti coi quali i coniugi si uniscono in casta intimit\u00e0 sono onesti e degni; compiuti in modo veramente umano, favoriscono la mutua donazione che essi significano ed arricchiscono vicendevolmente nella gioia e nella gratitudine gli sposi stessi. Quest'amore, ratificato da un impegno mutuo e soprattutto consacrato da un sacramento di Cristo, resta indissolubilmente fedele nella prospera e cattiva sorte, sul piano del corpo e dello spirito; di conseguenza esclude ogni adulterio e ogni divorzio\u00bb.\nL'esortazione apostolica \"Familiaris consortio\".\nL'esortazione apostolica \"Familiaris consortio\", pubblicata nel 1981 sotto il pontificato di Giovanni Paolo II, ribadisce il divieto di ammettere all'eucaristia i divorziati risposati, affermando che:\nIl divieto della comunione ai divorziati risposati conferma ed \u00e8 conseguenza del \"dogma dell'indissolubilit\u00e0 del matrimonio\".\nLa celebrazione di un matrimonio \"in seconde nozze\" mentre vive il precedente coniuge (con rito civile o di altra confessione religiosa che lo ammetta) viola e contraddice il legame creato dal sacramento, che \u00e8 unico e irripetibile, come le due persone da esso unite in una sola carne.\nTale violazione determina un permanere del peccato prima, durante e dopo il Sacramento della Riconciliazione, che non pu\u00f2 essere sciolto con una diversa forma di penitenza intesa come una \"compensazione riparatoria\", prima o dopo il nuovo matrimonio.\nUn secondo (nuovo) legame matrimoniale sostitutivo renderebbe la volont\u00e0 di Dio - onnisciente e onnipotente - mutabile nel tempo per quanto riguarda l'accettazione del coniuge, e perfettibile circa l'ottenimento del Sommo Bene terreno e ultraterreno della singola creatura. In modo analogo, se la grazia dello Spirito Santo Dio scioglie i peccati nella Confessione, la stessa crea un legame in tutti gli altri sacramenti (fra i coniugi o con la Chiesa): assolvere ad oltranza\" una condotta costante del fedele che rinnega tale legame, equivale a sciogliere \"de facto\" (anche se non di diritto) ci\u00f2 che Dio stesso ha unito.\nIl matrimonio nel diritto canonico.\nCondizioni per il matrimonio sacramentale.\nLa Chiesa cattolica richiede per il sacramento che sia l'uomo sia la donna siano battezzati, liberi di sposarsi e che esprimano liberamente il proprio consenso. La Chiesa istituisce corsi prematrimoniali alcuni mesi prima del matrimonio per aiutare i futuri sposi a comprendere il senso del sacramento e a esprimere un consenso informato. In generale prima del matrimonio gli sposi debbono aver completato il cammino dell'iniziazione cristiana. Nel periodo prematrimoniale uno o entrambi gli sposi ricevono il sacramento della confermazione, se non l'avessero gi\u00e0 ricevuto in precedenza o se non sono gi\u00e0 sposati civilmente o conviventi. In quest'ultimo caso la confermazione si riceve dopo il matrimonio.\nLibert\u00e0 di contrarre matrimonio.\nGli sposi devono essere liberi di contrarre matrimonio e liberi di sposarsi fra loro. L'uomo e la donna non devono essere gi\u00e0 sposati e devono essere privi degli impedimenti previsti dal diritto canonico.\nOltre alla libert\u00e0, gli sposi devono avere l'intenzione di sposarsi. Nella Chiesa cattolica il matrimonio ha origine dal consenso. Il consenso consiste in un atto umano con il quale gli sposi si promettono fedelt\u00e0 e reciproco affidamento per tutta la vita. Il consenso dev'essere un atto di libera volont\u00e0 dei contraenti, non influenzato da coercizione o da grave errore esterno. Quando manca la libert\u00e0, il consenso \u00e8 invalido.\nImpedimenti.\nIl Codice di diritto canonico prevede i seguenti impedimenti:\nIl verificarsi di almeno una fra queste condizioni, anche per un singolo coniuge, rende il matrimonio nullo, vale a dire mai celebrato fra i coniugi. Anche se \"rato e consumato\", esso \u00e8 nullo per la Chiesa, sia dal punto di vista del diritto canonico (nessun obbligo di trascrizione ai fini civili, venir meno dell'obbligo dell'assegno di mantenimento \"ex-post\"), sia dal punto di vista della liturgia e della disciplina sacramentale (entrambi possono celebrare un nuovo matrimonio, previo accertamento e declaratoria della nullit\u00e0 da parte dell'autorit\u00e0 ecclesiastica).\nMinistri del sacramento.\nNel rito latino.\n\u00abSecondo la tradizione latina, sono gli sposi, come ministri della grazia di Cristo, a conferirsi mutuamente il sacramento del Matrimonio esprimendo davanti alla Chiesa il loro consenso\u00bb.\nQuesto non esclude la necessit\u00e0 di coinvolgere la Chiesa nella celebrazione del matrimonio; in circostanze normali, il diritto canonico richiede la presenza di un presbitero o un diacono e almeno due testimoni.\nNei riti orientali.\n\u00abNelle tradizioni delle Chiese Orientali, i sacerdoti \u2013 Vescovi o presbiteri \u2013 sono testimoni del reciproco consenso scambiato tra gli sposi, ma anche la loro benedizione \u00e8 necessaria per la validit\u00e0 del sacramento\u00bb\nIl sacramento viene conferito attraverso l'incoronazione degli sposi. L'emissione dei voti avviene in precedenza e non \u00e8 ritenuta vincolante.\nDichiarazione di nullit\u00e0.\nIn alcuni casi ai cattolici pu\u00f2 essere riconosciuta la nullit\u00e0 del matrimonio. Esso non consiste in una specie di \"divorzio religioso\", in quanto la Chiesa cattolica considera il matrimonio come indissolubile, ma nel constatare da parte della legittima autorit\u00e0 canonica costituita (tribunale) che il matrimonio non \u00e8 mai esistito, in quanto mancavano quelle che la Chiesa cattolica ritiene condizioni essenziali perch\u00e9 si possa celebrare un matrimonio valido: ad esempio, uno o entrambi i coniugi negavano in partenza qualcuna delle propriet\u00e0 essenziali del matrimonio (esempi: indissolubilit\u00e0, unicit\u00e0, procreazione), oppure uno o entrambi dei coniugi non erano in grado per qualche motivo di assumersi tutte le responsabilit\u00e0 e i doveri legati al contrarre matrimonio (esempi: immaturit\u00e0 psicologica o affettiva; incapacit\u00e0 di intendere e di volere; mancanza di libert\u00e0, costrizione da parte dei genitori). La dichiarazione di nullit\u00e0 \u00e8 diversa per l'ordinamento canonico e per quello civile. Quindi una coppia potrebbe ricevere il divorzio dallo Stato, ma non avere la dichiarazione di nullit\u00e0 dalla Chiesa cattolica. Potrebbe avvenire anche il contrario: la Chiesa riconosce la nullit\u00e0 di un matrimonio, ma lo Stato non accetta tale sentenza (rifiutando la procedura di delibazione), perch\u00e9 lo Stato non \u00e8 d'accordo con la Chiesa sul fatto che il matrimonio possa essere dichiarato nullo in quel particolare caso. Quindi di fatto molti cattolici intentano i due procedimenti in modo separato, per ottenere sia la dichiarazione di nullit\u00e0 dalla Chiesa, sia il divorzio concesso dallo Stato: questo permette agli ex coniugi di sposare un'altra persona sia per la Chiesa sia per lo Stato. La nullit\u00e0 del matrimonio religioso ha effetto immediato dopo due sentenze conformi emesse dal tribunale canonico. Quindi, se la prima istanza si conclude in modo affermativo, \u00e8 comunque necessario appellarsi in seconda istanza per ottenere una seconda sentenza affermativa; se le prime due sentenze non sono conformi, \u00e8 necessaria una terza sentenza per dirimere la questione.\nProibizione del divorzio.\nCon l'indissolubilit\u00e0 del matrimonio religioso viene sancito che l'istituto del divorzio non \u00e8 permesso: la Chiesa dichiara che \"ci\u00f2 che Dio unisce, l'uomo non pu\u00f2 dividere\" (). Di conseguenza le persone che ottengono un divorzio civile sono ancora considerate sposate agli occhi della Chiesa cattolica, che non consente loro di celebrare un nuovo matrimonio religioso, anche se possono ovviamente contrarre un matrimonio civile.\nProblematiche contemporanee.\nOggi il matrimonio \u00e8 investito da grandi trasformazioni, sia per il sempre pi\u00f9 diffuso ricorso al divorzio civile da parte degli stessi cattolici, sia per la trasformazioni del matrimonio civile cui in molti Paesi sono state ammesse coppie dello stesso sesso, sia per il diffondersi delle convivenze.\nStatistiche.\nSecondo i numeri forniti dalla Congregazione di Maria Regina Immacolata, fra il 1952 e il 1956 la Chiesa cattolica riconobbe l'annullamento del matrimonio in 392 casi totali in tutto il mondo. Dopo il Concilio Vaticano II, la numerosit\u00e0 dell'insieme delle richieste di annullamento presentate e accolte positivamente dai tribunali ecclesiastici degli Stati Uniti aument\u00f2 di circa 100 volte:"}
{"id": "394800", "revid": "486946", "url": "https://it.wikipedia.org/wiki?curid=394800", "title": "IUCN", "text": ""}
{"id": "394806", "revid": "486946", "url": "https://it.wikipedia.org/wiki?curid=394806", "title": "World Conservation Union", "text": ""}
{"id": "394812", "revid": "1442080", "url": "https://it.wikipedia.org/wiki?curid=394812", "title": "Ospedale di Santa Maria Nuova", "text": "Lospedale di Santa Maria Nuova \u00e8 un ospedale di Firenze, situato nell'omonima piazza, nel centro storico. Fondato nel 1288 da Folco Portinari, padre della celebre Beatrice amata da Dante, \u00e8 l'ospedale pi\u00f9 antico della citt\u00e0 tra quelli tuttora pienamente attivi, e uno dei pi\u00f9 vecchi d'Europa. Nella sua storia plurisecolare l'ospedale e la sua chiesa di Sant'Egidio furono abbelliti da importantissime opere d'arte, oggi in parte confluite in istituzioni museali o tuttora in loco; inoltre riveste un posto nella storia della medicina grazie soprattutto all'antica Facolt\u00e0 di Medicina e Chirurgia e all'attivit\u00e0 di Maurizio Bufalini.\nIl complesso appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nStoria.\nOrigini.\nIl 24 aprile 1285 Folco Portinari, il padre della Beatrice dantesca, acquist\u00f2 un pezzo di terra con casolare adiacente alla chiesa di Sant'Egidio, in una zona che proprio in quegli anni era stata inclusa dentro le nuove mura. Folco, come molti ricchi banchieri in sospetto di usura, alla fine della propria vita voleva riscattare la propria anima con le opere pie, offrendo assistenza ai malati. In questo fu ispirato dalla figura della governante di casa Monna Tessa. \nLa primissima sede dell'ospedale, dove cominciarono i lavori nel 1286, non coincideva con quella odierna, ma si trovava dirimpetto alla chiesa, con ingresso da via dell'Oriuolo, dove oggi si trova il complesso delle Oblate. L'atto di fondazione ufficiale dell'ospedale venne rogato il 23 giugno 1288, con una ricca dotazione di beni mobili e immobili, e con primo spedalingo Benedetto Ridolfo da Montebonello. Il 5 luglio dello stesso anno il vescovo Andrea de' Mozzi concesse un'indulgenza per chiunque lasciasse elemosine e donazioni all'ospedale, e nel 1296 Francesco Monaldeschi stabil\u00ec la scomunica per chiunque avesse danneggiato l'ospedale con la cattiva amministrazione. La stessa Monna Tessa, con altre pie donne, appena fondato l'ospedale, diede vita alla congregazione delle Oblate, terziarie antesignane delle infermiere, che si occupavano dei malati. \nIl 31 dicembre 1289 Folco mor\u00ec, venendo sepolto nella cappella dell'ospedale, dove nel 1327 fu inumata anche Monna Tessa. \nLa prima corsia aveva appena dodici letti, talvolta occupati anche da due malati, e vista la grande domanda di ricoveri, gi\u00e0 pochi anni dopo si rivel\u00f2 insufficiente, tanto che nel 1296 venne acquistato per 2140 fiorini il convento di Sant'Egidio, che ormai ospitava solo otto frati \"della Penitenza di Ges\u00f9 Cristo\" detti \"della Sacca\". Nel 1315 vennero conclusi i lavori di adeguamento, e da allora Sant'Egidio divenne la struttura per gli uomini, mentre le donne erano ospitate nel complesso delle Oblate, con una nuova grande corsia lungo via delle Pappe (oggi via Folco Portinari), strada che veniva chiamata cos\u00ec proprio per le pappette che venivano somministrate giornalmente alle ammalate. Le oblate e i \"conversi\" (frati laici addetti alla cura degli infermi) si spostavano tra le due strutture usando un passaggio sotterraneo, ancora esistente, sebbene a met\u00e0 tamponato. \nDal 1315 inoltre, presso la struttura maschile, venne approntato un cimitero, che fino al Settecento fu uno dei pi\u00f9 utilizzati della citt\u00e0. Gi\u00e0 nel 1321 l'assistenza medica era all'avanguardia grazie alla fondazione della scuola chirurgica, collegata allo Studio fiorentino appena istituito.\nA met\u00e0 del Trecento, in seguito alla peste nera, Santa Maria Nuova ospitava gi\u00e0 il ragguardevole numero di circa 200 malati al giorno, un numero enorme se si calcola che all'epoca una struttura ospedaliera fiorentina raramente superava i venti/trenta letti. Per permettere questa complessa gestione, Santa Maria Nuova ricevette privilegi, rendite ed esenzioni a iosa, sia dal papato che dalla Repubblica fiorentina, oltre alla cospicua donazione di 25.000 fiorini d'oro. L'ospedale maschile and\u00f2 assumendo la forma di una grande corsia a forma di croce, afferente a vari chiostri e cortili, che sarebbe poi diventata un modello per i grandi complessi ospedalieri italiani ed europei. La facciata appariva pi\u00f9 breve di quella odierna, col cortile che a ovest finiva all'altezza di Sant'Egidio.\nTuttavia le enormi dimensioni dell'ospedale, unite al fatto che molto spesso vi si rivolgessero anche i poveri e gli indigenti (diffuso era il detto \u00abA Santa Maria Nuova chi non ha il male ve lo trova\u00bb) e le difficolt\u00e0 di gestione non esente da cattiva amministrazione, fecero s\u00ec che spesso l'ospedale attraversasse momenti di difficolt\u00e0.\nCon la perdita di importanza della famiglia Portinari, l'ospedale inizi\u00f2 a gravitare sotto la protezione dell'arcivescovo di Firenze e, dal XVII secolo, dei granduchi medicei.\nQuattrocento.\nUn voluminoso codice all'archivio di Stato di Firenze ricorda le migliaia di possessioni dell'ospedale, che solo dentro le mura di Firenze arriv\u00f2 a possedere 170 case date a pigione, le rendite di una ventina di chiese, monasteri e cappelle a Firenze e nel contado, arrivando a possedere anche beni e terreni in tutta la Toscana. Grazie alla celebrit\u00e0 dell'ospedale, vi accorrevano per fare pratica i medici migliori e pi\u00f9 promettenti di tutta la Toscana. \nSpecialmente nel XV secolo l'ospedale attravers\u00f2 un periodo di notevole floridezza economica e nel 1419 ricevette la visita di papa Martino V. A quest'epoca risalgono gli interventi di trasformazione e ampliamento dell'edificio, come l'allungamento dell'aula di Sant'Egidio e l'aggiunta nel 1420 del chiostro delle Medicherie, ad opera di Bicci di Lorenzo. Sempre nei primi decenni del XV secolo le corsie furono decorate da Niccol\u00f2 di Pietro Gerini, affreschi che oggi in parte sono conservati nelle collocazioni originarie, in parte staccati e sistemati nel salone di papa Martino V dove hanno oggi luogo alcuni uffici di rappresentanza della presidenza. Nella chiesa di Sant'Egidio venne realizzato un importante ciclo di affreschi da Domenico Veneziano e altri, considerato per importanza al pari della cappella Brancacci. \nAlla fine del Quattrocento Leonardo da Vinci avvi\u00f2 una scuola di anatomia umana, che divenne un polo di attrazione per gli artisti che potevano studiarvi il corpo umano nei minimi dettagli. La loro confraternita, la Compagnia di San Luca, ebbe infatti come prima sede una cappella negli orti a nord di Sant'Egidio. Al tempo di Cristofano Landino si ospitavano trecento ammalati al giorno, con continuo ricambio di lenzuola pulite, e attenzione a ciascun malato, secondo i differenti tipi di morbo. \nNell'ex chiostro delle Ossa si trovava l'affresco staccato rappresentante il \"Giudizio universale\" di Fra Bartolomeo (1499), ora al Museo di San Marco.\nCinquecento.\nIl 26 settembre 1500 fu eletto spedalingo il certosino Leonardo Buonafede, che in trent'anni riorganizz\u00f2 la struttura finanziaria, miglior\u00f2 l'assistenza ai degenti e commission\u00f2 numerose opere d'arte. La fama di Santa Maria Nuova era tale che il medico personale di papa Leone X, Lodovico da San Miniato, venne a visitarlo da Roma per ispirarsi nella riorganizzazione dell'ospedale di Santo Spirito in Saxia, e Enrico VIII, re d'Inghilterra, nel 1524 chiese gli statuti vigenti dell'ospedale per adattarli alle analoghe istituzioni londinesi. \nUlteriori interventi si ebbero nel tardo Cinquecento ad opera di importanti artisti: al chiostro grande e alla cappella della corsia femminile lavor\u00f2 Alessandro Allori (\"Samaritana al Pozzo\" in loco e pala d'altare oggi alla Galleria dell'Accademia); ad una estremit\u00e0 della corsia degli uomini venne addossata scenograficamente una grande cappella (1575-1576) dotata di cupola, opera di Bernardo Buontalenti, con stucchi del Giambologna (autore anche dell'altare in marmi pregiati poi trasferito nella chiesa di Santo Stefano al Ponte) e affreschi pagati all'Allori, ma realizzati dal suo allievo Francesco Mati (1586). Sempre il Buontalenti, su incarico di Francesco I de' Medici, progett\u00f2 anche il rinnovo degli altari in Sant'Egidio e il grande porticato del fronte principale, anche se non ne vide la messa in opera. Fu infatti eseguita solo dopo la sua morte in quattro tappe (subordinatamente alla ristrutturazione dei reparti retrostanti), alle quali corrispondono anche i diversi busti di granduchi sulle chiavi di volta: per Giulio Parigi nel 1612-16 (sei arcate est), poi nel 1661-1663 (cinque arcate centrali compresa la centrale), nel 1707-1710 (lato breve est) e portato a termine definitivamente solo nel 1959-1960 grazie alla Cassa di Risparmio di Firenze (lato breve ovest).\nSei e Settecento.\nNel 1617 i Medici ottennero ufficialmente il patronato dell'ospedale, a coronamento di tutti quei grandi lavori di ristrutturazione di cui si erano fatti promotori. \nDa una relazione del 1621 si apprende come l'ospedale registrasse alcuni disservizi, come l'uso di mettere pi\u00f9 degenti nello stesso letto, la scarsa circolazione di aria pulita, il cimitero con buche non sufficientemente profonde, la spezieria poco assortita. Le ripetute ondate di pestilenza misero a dura prova la citt\u00e0, e richiesero nuove trasformazioni architettoniche e igienico-sanitarie a Santa Maria Nuova. Ferdinando II promosse interventi di miglioramento, culminanti nell'acquisto di nuovi letti singoli con struttura in ferro (al posto di quelli multipli in legno), l'ampliamento e risanamento della corsia maschile con nuove finestre e la realizzazione, nel 1660, di una nuova corsia delle donne a croce, accanto a quella degli uomini, progettata da Giovanni Battista Pieratti. Il 6 maggio di quell'anno le ammalate vennero quindi trasferite dal vecchio ospedale delle Oblate a quello nuovo antistante. Le migliorie portarono alla riduzione di circa un terzo della mortalit\u00e0 tra i degenti, e furono ampiamente lodate dai contemporanei.\nAl tempo di Cosimo III il servizio spirituale fu affidato ai Padri Cappuccini (1682). Nel 1688 fu aperto un innovativo reparto riservato ai malati di mente, la \"Pazzeria\" che, con alterne vicende, sopravvisse fino al 1750, quando i malati, con quelli del manicomio di Santa Dorotea, furono riuniti all'ospedale dei Santi Filippo e Jacopo. Nello stesso periodo fu ampliata notevolmente la biblioteca sopra il loggiato est, a uso degli studenti della scuola di specializzazione medico-chirurgica.\nAll'inizio del Settecento un resoconto ricorda come le rendite dell'ospedale non avessero eguali in Toscana, con diciotto fattorie, trecentoundici poderi, ventotto mulini, sessanta case in citt\u00e0 e altrettante in campagna. Nel 1732 fu riorganizzato l'archivio. \nNel 1741 i Lorena promossero un processo di laicizzazione, attraverso la sostituzione dello spedalingo religioso con dei commissari laici. Tuttavia una relazione del 1742 registr\u00f2 una situazione caotica, dominata dal sovraffollamento e la cattiva gestione. Anche la soppressione e accorpamento degli ospedali minori cittadini in quegli anni, port\u00f2 una serie di mendicanti straccioni a confluire a Santa Maria Nuova. Tra i primi provvedimenti ci fu quello di interrompere la sepoltura nel piccolo spazio del chiostro delle Ossa, tra le due infermerie, per un nuovo cimitero, ma una profonda riforma si ebbe solo nel 1782, sotto Pietro Leopoldo. Tuttavia la proposta di accorpare a Santa Maria Nuova tutti gli altri ospedali fiorentini, all'epoca in una migliore situazione economica, fu fortemente ostacolata dai rettori dell'ospedale Bonifacio, di quello di San Matteo, di San Paolo dei Convalescenti, del manicomio di Santa Dorotea e dell'ospedale di San Giovanni di Dio.\nOttocento.\nL\u2019incertezza politica dell'epoca napoleonica non influ\u00ec, nonostante il rapido cambio dei governanti, sulla situazione generale di Santa Maria Nuova. Dal 1870 ulteriori cliniche furono allestite nel retrostante convento dismesso di Santa Maria degli Angeli, acquisito dall'istituzione in quello stesso anno.\nNel 1885 un censimento della popolazione ospedaliera afferente alla chiesa di Sant'Egidio cont\u00f2 ben 1303 persone. Importante fu il contributo alla scienza medica di Maurizio Bufalini, professore della Clinica medica dal 1835.\nLe riforme del nuovo Regno d'Italia fondamentalmente confermarono l'aiuto statale, le rendite economiche e i lasciti e donazioni a Santa Maria Nuova.\nEpoca contemporanea.\nIl completamento del loggiato che circonda la piazza antistante l'ospedale risale appena all'immediato dopoguerra, quando nell'ambito dei lavori all'attigua sede storica della Cassa di Risparmio di Firenze, l'architetto Nello Bemporad mise in opera il lato ovest riprendendo fedelmente il progetto incompiuto dell'Ammannati, con termine dei lavori nel 1960 (l'impresa \u00e8 ricordata da una lunga epigrafe in latino posta sotto il loggiato e dovuta a Ugo Enrico Paoli).\nAl termine dei lavori, per intervenire sullo stridente contrasto tra la parte nuova e quella antica e visibilmente degradata, si procedette al restauro dell'intero fronte, sempre con la direzione di Nello Bemporad. \nNel 1968 la riforma ospedaliera trasform\u00f2 l'opera pia di Santa Maria Nuova in un Ente autonomo finalizzato a un pubblico servizio per l'interesse sociale della collettivit\u00e0. Nel 1978 la gestione ospedaliera venne organizzata a livello regionale con l'organizzazione delle Unit\u00e0 sanitarie locali.\nAl 1996 si data un ulteriore intervento sulla facciata, come cantiere inserito tra quelli straordinari finanziati in occasione dello svolgimento a Firenze del Consiglio Europeo del 21-22 giugno di quell'anno, con conclusione dei lavori - estesi anche ai chiostri - nel 2014. \nAttualmente l'ospedale \u00e8 interessato da un cantiere interno frutto di un \"Piano straordinario per la riqualificazione dell'assistenza sanitaria dell'area fiorentina\" promosso dalla Regione Toscana nel 1999-2000.\nLa funzione ospedaliera, ancora oggi di fondamentale importanza per la citt\u00e0, tuttavia ha messo spesso in secondo piano il godimento delle opere d'arte e dei luoghi di grandissimo pregio architettonico e storico, spesso inaccessibili o mortificati dalle esigenze pratiche e sanitarie. Una nuova consapevolezza in questo senso ha tuttavia portato all'apertura di un piccolo museo entro un nuovo ingresso monumentale nel 2014, visitabile solo su appuntamento e conservante solo una piccola parte dei capolavori tuttora posseduti dall'ospedale.\nDescrizione.\nIl loggiato.\nLa loggia del fronte principale si sviluppa su tre lati, \"abbracciando\" il piazzale dell'ospedale e quindi protendendosi verso la citt\u00e0, ma anche raccordando tutte le strutture gotiche e rinascimentali preesistenti, indicando chiaramente quelli che erano gli ingressi dei reparti maschile e femminile. Gli archi a tutto sesto (per undici campate al centro e tre ai lati), sono incorniciati da paraste su plinti in pietraforte, con capitello ionico di rielaborazione manieristica, le quali proseguono anche al piano superiore, oltre il cornicione marcapiano. Al piano superiore si alternato finestre rettangolari con timpano triangolare o semicircolare. A coronamento dell'edificio un cornicione con mensolette, che creano un elegante effetto di chiaroscuro. Pur nella classica sobriet\u00e0 fiorentina, l'architettura si caratterizza da una misurata policromia, fatta dal diverso ricorso ai materiali tipici della zona: la pietraforte per gli elementi portanti esterni, la pietra serena per quelli interni (archi e piedritti delle campate), l'intonaco chiaro per le murature di riempimento e il marmo bianco per alcuni elementi decorativi, quali le chiavi d'arco e i cinque busti che ricorrono sulle arcate a distanze regolari: \nIl centro \u00e8 enfatizzato da due colonne libere che reggono il balcone delle stanze dello spedalingo, con un grande stemma mediceo incorniciato da un esuberante cartiglio; al piano terra si trova il portale della chiesa di Sant'Egidio, con la copia dell\"Incoronazione della Vergine\" di Dello Delli (l'originale \u00e8 nell'atrio principale d'accesso).\nSotto il portico sono grandi lunette ad affresco, opera di Antonio Cercignani detto il Pomarancio e datate al 1614, raffiguranti, nell'ordine, da sinistra, la \"Disputa al tempio\", la \"Strage degli Innocenti\", l\"Adorazione dei Magi\", l\"Adorazione dei pastori\". Alla testata di destra \u00e8 un grande affresco con l\"Annunciazione\", opera di Taddeo Zuccari (1560 circa).\nLe sale di rappresentanza.\nNelle stanze dell'amministrazione (sala della Presidenza e salone di Martino V), alle quali si accede dallo scalone dell'ex chiostro delle Ossa, si conservano affreschi staccati e altre opere provenienti dalla facciata della chiesa di Sant'Egidio, dall'ospedale e da altri conventi.\nIl chiostro delle Medicherie.\nRisalente al 1420, \u00e8 composto da un porticato su quattro lati, con volte rette da pilastri ottagonali con capitello a foglie d'acqua ed affreschi a carattere geometrico-araldico. Vi si conservano una terracotta invetriata raffigurante \"La Piet\u00e0\" di Giovanni della Robbia e un'altra terracotta con la \"Madonna col Bambino e due angeli\", attribuita a Dello Delli. \nIl chiostro delle Ossa.\nNel cosiddetto chiostro delle Ossa, gi\u00e0 luogo di sepoltura, fu costruito nel XIX secolo un tempietto in pietra serena, con colonne e pilastri, recante al centro la statua del marchese Angiolo Galli Tassi, opera di Leopoldo Costoli, con l'iscrizione: \"Al benefattore, i beneficiati - Anno MDCCCLXIII\" e, sul davanti: \"Al conte Angiolo Galli - che emulando la carit\u00e0 degli antichi - l'avito patrimonio legava - agli ospedali toscani\": egli aveva infatti fatto dono all'ospedale delle due ville Ruspoli gi\u00e0 in suo possesso.\nQui si trova anche la lapide con il ritratto di Monna Tessa, la leggendaria ispiratrice di Folco Portinari, proveniente dalla piccola chiesa di Santa Margherita de' Cerchi.\nL'ex spezieria.\nL'edificio della farmacia, in angolo con via Bufalini, ha una storia strettamente legata a quella del vicino ospedale: era originariamente una spezieria con il compito di preparare i rimedi indicati dai medici e, dopo un periodo di decadenza, l'insieme fu ristrutturato e rinnovato per volont\u00e0 di Pietro Leopoldo nel 1789, tuttavia in forme oltremodo semplici, che dal lato della piazza determinavano un esteso fronte con rare bucature, non essendo stato ancora realizzato il terzo braccio del loggiato. Dopo i lavori degli anni 1959-1960 l'immobile non fu interessato da riconfigurazioni significative, come documentano le fotografie precedenti all'apertura del cantiere, che in particolare mostrano (come \u00e8 ancora possibile rilevare oggi) un corpo di fabbrica organizzato sulla via su tre piani per quattro assi, con al terreno un portone incorniciato da conci lapidei decentrato al secondo asse, e l'ingresso della farmacia in corrispondenza del terzo e quarto asse.\nConfraternite.\nNegli annessi della chiesa di Sant'Egidio e dell'ospedale ebbero sede alcune confraternite, tra cui:\nOpere d'arte principali.\nSono escluse le opere nella chiesa di Sant'Egidio e quelle nel complesso delle Oblate\nOpere gi\u00e0 in Santa Maria Nuova.\nLista delle principali opere gi\u00e0 in Santa Maria Nuova."}
{"id": "394819", "revid": "1543377", "url": "https://it.wikipedia.org/wiki?curid=394819", "title": "L.E.G.I.O.N.", "text": "L.E.G.I.O.N. (acronimo di \"Licensed Extra-Governmental Interstellar Operatives Network\") \u00e8 un corpo di polizia interstellare dell'universo immaginario della DC Comics, ideato nel 1989 in seguito al \"crossover\" \"Invasione!\" e protagonista di una testata omonima edita tra il 1989 e il 1994. Successivamente, come conseguenza di un altro \"crossover\", \"Ora zero\", la testata fu sostituita da \"R.E.B.E.L.S.\" (Revolutionary Elite Brigade to Eradicate L.E.G.I.O.N. Supremacy, con gli stessi personaggi) per 18 numeri fino al 1996. Caratteristica del nome di queste testate era l'inclusione dell'anno di uscita: \"L.E.G.I.O.N. '89\", \"L.E.G.I.O.N. '90\", \"L.E.G.I.O.N. '91\", \"L.E.G.I.O.N. '92\", \"L.E.G.I.O.N. '93\", \"L.E.G.I.O.N. '94\", \"R.E.B.E.L.S. '94\", \"R.E.B.E.L.S. '95\" e \"R.E.B.E.L.S. '96\".\nNel 2005 il gruppo venne poi ricreato durante la miniserie \"Adam Strange\" a opera di Andy Diggle e Pasqual Ferry.\nStoria editoriale.\nAl gruppo di personaggi venne dedicata una serie regolare nel 1989 edita per 70 numeri fino al 1994. La testata venne poi sostituita da \"R.E.B.E.L.S.\""}
{"id": "394820", "revid": "1543377", "url": "https://it.wikipedia.org/wiki?curid=394820", "title": "R.E.B.E.L.S.", "text": "R.E.B.E.L.S. (\"Revolutionary Elite Brigade to Eradicate L.E.G.I.O.N. Supremacy\") \u00e8 il nome di due gruppi paramilitari dei fumetti DC Comics.\nEntrambi sono nati come avversari della L.E.G.I.O.N. (\"Licensed Extra-Governmental Interstellar Operatives Network\") e hanno avuto come leader Vril Dox.\nStoria editoriale.\nLa testata della serie regolare presentava l'anno di pubblicazione, \"R.E.B.E.L.S. '94\", \"R.E.B.E.L.S. '95\" e \"R.E.B.E.L.S. '96\" e venne pubblicata dal 1994 al 1996, creata da Tom Peyer. La serie prese l'avvio come proseguimento degli eventi narrati durante il crossover \"Ora zero\", nell'ultimo numero della serie dedicata a L\".E.G.I.O.N\"..\nNel febbraio 2009 lo scrittore Tony Bedard e il disegnatore Andy Clarke hanno cominciato un nuovo progetto prendendo spunto dalla serie originale."}
{"id": "394821", "revid": "38120", "url": "https://it.wikipedia.org/wiki?curid=394821", "title": "LEGION", "text": ""}
{"id": "394822", "revid": "38120", "url": "https://it.wikipedia.org/wiki?curid=394822", "title": "REBELS", "text": ""}
{"id": "394826", "revid": "38120", "url": "https://it.wikipedia.org/wiki?curid=394826", "title": "L.E.G.I.O.N. '89", "text": ""}
{"id": "394827", "revid": "38120", "url": "https://it.wikipedia.org/wiki?curid=394827", "title": "R.E.B.E.L.S. '94", "text": ""}
{"id": "394828", "revid": "38120", "url": "https://it.wikipedia.org/wiki?curid=394828", "title": "L.E.G.I.O.N. 89", "text": ""}
{"id": "394830", "revid": "38120", "url": "https://it.wikipedia.org/wiki?curid=394830", "title": "R.E.B.E.L.S. 94", "text": ""}
{"id": "394831", "revid": "38120", "url": "https://it.wikipedia.org/wiki?curid=394831", "title": "R.E.B.E.L.S. 95", "text": ""}
{"id": "394832", "revid": "38120", "url": "https://it.wikipedia.org/wiki?curid=394832", "title": "L.E.G.I.O.N. 90", "text": ""}
{"id": "394833", "revid": "38120", "url": "https://it.wikipedia.org/wiki?curid=394833", "title": "R.E.B.E.L.S. 96", "text": ""}
{"id": "394834", "revid": "38120", "url": "https://it.wikipedia.org/wiki?curid=394834", "title": "L.E.G.I.O.N. 91", "text": ""}
{"id": "394836", "revid": "38120", "url": "https://it.wikipedia.org/wiki?curid=394836", "title": "R.E.B.E.L.S. '96", "text": ""}
{"id": "394837", "revid": "38120", "url": "https://it.wikipedia.org/wiki?curid=394837", "title": "R.E.B.E.L.S. '95", "text": ""}
{"id": "394838", "revid": "38120", "url": "https://it.wikipedia.org/wiki?curid=394838", "title": "L.E.G.I.O.N. '90", "text": ""}
{"id": "394839", "revid": "38120", "url": "https://it.wikipedia.org/wiki?curid=394839", "title": "L.E.G.I.O.N. 92", "text": ""}
{"id": "394840", "revid": "960795", "url": "https://it.wikipedia.org/wiki?curid=394840", "title": "Nozze", "text": "Le nozze (dal latino \"nuptiae\", da \"nuptus\", nuvola o velo che la sposa indossa) sono la cerimonia o il \"rito di passaggio\", con cui un matrimonio \u00e8 attuato e annunciato alla comunit\u00e0.\nCerimonia civile e religiosa.\nGli Stati che hanno stipulato accordi con Autorit\u00e0 religiose (tra cui l'Italia, gli Stati Uniti, il Regno Unito, l'Irlanda e la Spagna) consentono la trascrizione agli effetti civili del matrimonio celebrato con rito religioso: in tal caso l'officiante della cerimonia religiosa svolge anche la funzione di ufficiale dello stato civile.\nNegli altri casi il rito religioso non ha effetti civili e le due cerimonie sono distinte: in alcuni Paesi, pur rimanendo distinti gli effetti che producono, esse possono essere celebrate congiuntamente.\nLuogo della celebrazione.\nLe norme che regolano sede e periodi dell'anno in cui tenere le nozze con rito civile sono variabili. Alcuni ordinamenti richiedono che almeno una delle parti risieda nella giurisdizione amministrativa dell'Ufficio del registro.\nAlcuni Stati, come l'Australia e alcuni Stati degli Stati Uniti d'America consentono che le nozze si tengano in sedi private: molti personaggi pubblici, inclusi Michael Jackson e Elton John, hanno optato di sposarsi in Australia per avere una cerimonia privata.\nAltri Stati, inclusa l'Inghilterra, richiedono che la cerimonia civile sia condotta in luoghi determinati dalla legge (chiesa o ufficio del registro) e che sia aperta al pubblico. Sono previste speciali licenze d'emergenza quando una delle parti \u00e8 un malato terminale.\nUsanze e tradizioni.\nIl lancio del bouquet e della giarrettiera.\nTra le usanze del matrimonio in Occidente ci sono il lancio del \"bouquet\" di fiori e quello della giarrettiera (meno diffuso in Italia). Tradizione vuole che gli sposi lancino a turno i due oggetti verso gli invitati non sposati e che i prossimi a sposarsi (non necessariamente tra loro) siano chi tra le donne nubili afferra al volo o \u00e8 toccata dal bouquet e chi tra gli uomini fa lo stesso con la giarrettiera.\nL'usanza ha probabilmente origine in Europa nel XIV secolo, quando si riteneva che ottenere un pezzo del vestito della sposa portasse fortuna e gli invitati cercavano di procurarselo. In alcune versioni pi\u00f9 tarde, risalenti al XVII secolo, la tradizione voleva che gli invitati celibi cercassero di impossessarsi delle giarrettiere della sposa, appena essa e lo sposo si fossero coricati sul letto nuziale, fissandole poi al loro cappello, come segno di buona fortuna. Col tempo queste usanze si sono trasformate nel lancio degli accessori (fiori, guanti, giarrettiera stessa, ecc.), anche per evitare che il vestito della sposa fosse rovinato, dato che allora era uno degli abiti migliori e non era necessariamente usato solo in occasione della cerimonia nuziale, o che la sposa fosse involontariamente ferita nel tentativo di uno degli invitati di impossessarsi di parte del vestito o delle giarrettiere.\nIl \"bouquet\" deriva dall'abitudine, presente anche in molte culture differenti da quella occidentale/cristiana, di abbellire la sposa con fiori. Secondo alcune tradizioni rappresenterebbe anche l'ultimo dono fatto dal futuro marito in qualit\u00e0 di fidanzato.\nPer quello che riguarda la giarrettiera, si ritiene che simboleggiasse anche la verginit\u00e0 della sposa, come una sorta di simbolica cintura di castit\u00e0 indossata fino a quel momento e rimossa dal marito in prospettiva della prima notte di nozze. Lo sposo la donava poi all'invitato prossimo a sua volta alle nozze, il quale provvedeva a farla indossare alla dama che avrebbe dovuto sposarsi per prima (eventualmente quella che aveva ricevuto il bouquet) o alla sua futura sposa (se presente).\nSe per quello che riguarda il lancio del \"bouquet\" di fiori la tradizione \u00e8 consolidata, per il lancio della giarrettiera non vi \u00e8 invece un rituale fisso e diffuso, anche perch\u00e9 questo indumento \u00e8 ormai poco utilizzato (soprattutto dopo la diffusione dei collant) e molte spose non lo indossano. La sempre pi\u00f9 scarsa diffusione del lancio della giarrettiera ha anche creato la falsa credenza, sovente ripresa dai galatei per matrimoni, che si tratti di un rituale moderno. La versione tradizionale vuole che sia lo sposo a sfilare la giarrettiera e lanciarla (o consegnarla) a uno degli ospiti, ma ormai sono atti eseguiti indifferentemente dallo sposo o dalla sposa, in tutte le quattro possibili combinazioni.\nLo stesso rituale dello sfilare l'indumento presenta attuazioni differenti: nelle versioni pi\u00f9 \"pudiche\", \u00e8 ritenuto sconveniente che la sposa mostri le cosce e la giarrettiera \u00e8 indossata o \u00e8 spostata in occasione del lancio poco sopra il ginocchio, con la sposa che, seduta, d\u00e0 il fianco agli invitati; nelle versioni pi\u00f9 \"audaci\" la gonna dell'abito \u00e8 alzata, eventualmente con l'aiuto delle damigelle, con la sposa di solito \u00e8 in piedi o in posizione sopraelevata, in modo da porre la rimozione dell'indumento al centro dell'attenzione, sottolineando il gesto con un tocco \"sexy\" e un'adeguata musica di sottofondo.\nRicorrono versioni intermedie e numerose variazioni sul tema: per esempio, in alcune tradizioni, il marito sfila la giarrettiera con i denti infilandosi sotto la gonna; in altre l'usanza \u00e8 unificata alla tradizione anglosassone dell'indossare \"qualcosa di vecchio, qualcosa di nuovo, qualcosa di prestato e qualcosa di blu\" (\"Something old and something new, Something borrowed and something blue\"), e la giarrettiera pu\u00f2 essere di colore blu o avere ornamenti blu.\nSe la sposa non indossa la giarrettiera, ma si vuole ugualmente effettuare un lancio verso gli uomini celibi equivalente a quello del \"bouquet\", \u00e8 a volte impiegato un \"bouquet\" pi\u00f9 piccolo o un altro oggetto, talvolta la scarpa destra della sposa, sfilata da lei o da una delle sue damigelle o testimoni.\nUna tradizione, diffusa principalmente nei secoli passati nelle zone francofone, prevedeva che la giarrettiera, invece di essere lanciata o donata intera, venisse fatta a pezzi dal marito e donata a pi\u00f9 invitati, in modo simile a quanto si avviene in alcune zone d'Italia con la cravatta dello sposo in cambio di una piccola donazione in denaro per gli sposi (eredit\u00e0 del tempo in cui ai matrimoni amici e parenti facevano una colletta per aiutare gli sposi a iniziare la vita coniugale). Nei primi anni del XIX secolo, in alcune regioni italiane, lo sposo dava la giarrettiera in premio al miglior fantino della gara di equitazione, che faceva parte della cerimonia nuziale.\nIn alcuni casi al posto del \"bouquet\" \u00e8 usato un mazzo di fiori sciolti, in modo che il maggior numero di invitate venga colpito, o un secondo \"bouquet\", per conservare come ricordo quello usato per la cerimonia. Lo stesso \"bouquet\" inizialmente non era sempre composto da fiori meramente decorativi: soprattutto tra le fasce di popolazione pi\u00f9 povere, presentava erba, fiori e piante commestibili (come la calendula o il finocchio), che potevano essere quindi consumate anche nel pranzo nuziale.\nPer quello che riguarda le persone colpite, in alcune versioni della tradizione \u00e8 previsto che l'uomo faccia indossare la giarrettiera alla donna per poi ballare insieme, anche se non sono fidanzati; in altri casi devono prestarsi a una meno impegnativa fotografia insieme.\nCon la diffusione di relazioni che, rispetto al passato, sono caratterizzate da una maggiore frequentazione tra uomo e donna e delle convivenze, in alcuni casi \u00e8 ritenuto motivo di imbarazzo per donne o uomini non fidanzati essere \"colpiti\" dal lancio con al loro fianco coppie gi\u00e0 formate da tempo, anche se non ancora sposate, e causa di sfortuna per queste ultime, per cui i partecipanti a volte sono ristretti alle sole coppie gi\u00e0 formate.\nNel caso in cui una delle partecipanti avesse gi\u00e0 fissato la data del matrimonio e non ricevesse il \"bouquet\", l'evento potrebbe essere inteso come segno di malaugurio, per cui a volte la sposa provvede a preparare un secondo \"bouquet\" o ad estrarre alcuni fiori dal primo per consegnarli simbolicamente alla futura sposa.\nTradizioni, superstizioni e credenze per la sposa.\nL'abbigliamento della sposa \u00e8 oggetto di tradizioni, superstizioni e credenze, a partire dal colore:\nGli invitati sono tenuti a evitare il colore bianco per il loro abbigliamento, come sarebbero tenuti, per tradizione, a evitare il nero, anche se \u00e8 un colore molto usato, soprattutto nei ricevimenti serali.\nNella tradizione anglosassone, si vuole che il giorno delle nozze la sposa porti con s\u00e9:\nIl futuro marito non pu\u00f2 vedere il vestito da sposa prima della cerimonia: farlo porterebbe sfortuna.\nAltre tradizioni legate alle nozze.\nBouquet.\nAlla fine della cerimonia, la sposa lancia il suo \"bouquet\" di fiori verso un gruppo di donne nubili, che competono per afferrarlo; secondo la tradizione la donna che prende il bouquet avr\u00e0 la fortuna di essere la prossima a sposarsi.\nDote.\nLa sposa tradizionalmente portava con s\u00e9 una \"dote\", cio\u00e8 un insieme di beni che la famiglia di una sposa conferisce allo sposo con il matrimonio. Era tradizione che le famiglie lavorassero per anni per costituire la dote di una ragazza, ad esempio ricamando lenzuola e biancheria che sarebbero andate nella casa degli sposi.\nLuna di miele.\nL'espressione \"luna di miele\", che indica il tradizionale viaggio che gli sposi compiono dopo le nozze, ha origine nordica. Essa fa riferimento al primo mese di matrimonio (\u201cluna\u201d) e all'idromele, una bevanda alcolica a base di miele che portava effetti di acidit\u00e0 nel grembo materno, aumentando cos\u00ec la fertilit\u00e0. Nell'antica tradizione del Nord (cultura norrena) era usanza, dopo aver ufficialmente celebrato il matrimonio, che gli sposi trascorressero da soli il primo mese, consumando idromele ogni giorno.\nLa sposa varca la soglia in braccio allo sposo.\nUna tradizione molto comune \u00e8 quella dell'uomo che porta in braccio la sposa oltre la soglia della loro casa al loro primo ingresso. Investigando l'origine di questa tradizione attorno al 100 d.C., Plutarco formul\u00f2 tre ipotesi. Nella prima sosteneva che l'atto di prendere in braccio la sposa era una messa in scena simbolica del Ratto delle Sabine. Nella seconda riteneva simboleggiasse la riluttanza della sposa a entrare in un luogo dove stava per perdere la verginit\u00e0. Nell'ultima suggeriva la fedelt\u00e0 coniugale: essendo stata portata in casa dal marito, non l'avrebbe lasciata di sua iniziativa. .\nBallo.\nGiunti al ristorante, o in altri luoghi di festeggiamento, \u00e8 usanza che gli sposi debbano ballare davanti agli invitati.\nPioggia.\nIn Italia si dice \"Sposa bagnata, sposa fortunata\", mentre in Nord Europa e negli Stati Uniti, la pioggia durante la celebrazione di un matrimonio porta sfortuna.\nLancio del riso.\nLa tradizione del Lancio del Riso ha origine dalla tradizione cinese. La leggenda narra che durante una grave carestia un genio buono si strapp\u00f2 i denti e li lanci\u00f2 in una palude. L'acqua trasform\u00f2 i denti in semi, dai quali germogliarono un grande numero di piante di riso, che sfamarono l'intera popolazione. Da allora il riso e diventato simbolo di prosperit\u00e0 e lanciarlo sugli sposi simboleggia una pioggia di fertilit\u00e0.\nScambio delle fedi.\nNei Paesi di cultura cristiana, gli sposi si scambiano la \"fede nuziale\" (o \"vera\"), un anello indossato al dito anulare. Lo scambio della fede era gi\u00e0 praticato in epoca romana e pagana, come ci testimonia il giurista romano Gaio nel II secolo\nSottomissione della sposa al padre.\nAlcune antiche tradizioni matrimoniali ancora sopravvivono in qualche forma nelle cerimonie di oggi. Le donne possono ancora essere simbolicamente \"date via\". Tale \u00e8 la tradizione secondo la quale il padre della sposa accompagna la sposa all'altare, dove l'attende lo sposo. Se la sposa \u00e8 orfana, il ruolo del padre viene assunto dal maschio pi\u00f9 anziano della sua famiglia.\nSottomissione della sposa allo sposo.\nAlcune spose ancora giurano di \"obbedire\" ai loro mariti, e alcuni sposi giurano di \"prendersi cura\" delle loro mogli. Questi atti non producono effetti giuridici in Occidente. In Russia vi era la tradizione che il padre della sposa donasse al genero una verga, con ci\u00f2 dandogli l'autorizzazione a picchiarla se non fosse stata obbediente."}
{"id": "394841", "revid": "38120", "url": "https://it.wikipedia.org/wiki?curid=394841", "title": "L.E.G.I.O.N. 93", "text": ""}
{"id": "394842", "revid": "38120", "url": "https://it.wikipedia.org/wiki?curid=394842", "title": "L.E.G.I.O.N. '91", "text": ""}
{"id": "394843", "revid": "38120", "url": "https://it.wikipedia.org/wiki?curid=394843", "title": "L.E.G.I.O.N. 94", "text": ""}
{"id": "394844", "revid": "38120", "url": "https://it.wikipedia.org/wiki?curid=394844", "title": "L.E.G.I.O.N. '92", "text": ""}
{"id": "394845", "revid": "38120", "url": "https://it.wikipedia.org/wiki?curid=394845", "title": "L.E.G.I.O.N. '94", "text": ""}
{"id": "394846", "revid": "38120", "url": "https://it.wikipedia.org/wiki?curid=394846", "title": "L.E.G.I.O.N. '93", "text": ""}
{"id": "394849", "revid": "1874129", "url": "https://it.wikipedia.org/wiki?curid=394849", "title": "Lindisfarne", "text": "Lindisfarne, detta \"isola santa\" (in inglese: \"Holy Island\"), \u00e8 un'isola tidale che si trova al largo della costa nord-orientale d'Inghilterra e che \u00e8 unita al Northumberland da una strada sopraelevata. Per due volte al giorno \u00e8 isolata dalle maree. In base al censimento del 2011 la popolazione \u00e8 di abitanti.\nNome e etimologia.\nNome.\nLe versioni della Cronaca anglosassone della \"Cronaca di Parker\" e della \"Cronaca di Peterborough\" alla voce del 793 utilizzano il termine in inglese antico \"Lindisfarena\" per indicare l'isola di Lindisfarne.\nNell'Historia Brittonum del IX secolo, l'isola appare con il suo nome in antico gallese, \"Medcaut\". Il filologo Andrew Breeze (grazie ad un suggerimento di Richard Coates) propone la derivazione del nome dal latino \"medicata\" [\"insula\"] (in inglese: \"healing\" [\"island\"]), probabilmente grazie alla reputazione dell'isola correlata ad erbe medicinali.\nIl soprannome \"isola santa\" era usato nel XI secolo quando appariva in lingua latina come \"insula sacra\" in riferimento ai santi Aidano e Cuthbert.\nIl termine \"Lindisfarne\" \u00e8 invariabilmente utilizzato per riferirsi all'insediamento monastico prima della conquista, alle rovine della prioria e al castello.\nRecentemente, il nome \"isola santa di Lindisfarne\" ha iniziato a circolare, in particolare per promuovere l'isola come destinazione turistica e di pellegrinaggio.\nEtimologia.\nIl termine Lindisfarne ha un\u2019origine incerta. La parte finale -\"farne\" potrebbe derivare dall\u2019inglese antico \u2013 \"fearena\", che significa \u201cviaggiatore\u201d (in inglese: traveller). La parte iniziale della parola, \"Lindis\"-, potrebbe riferirsi alle persone provenienti dal Regno di Lindsey nell\u2019attuale Lincolnshire, in riferimento a visitatori abituali o ai coloni. Un\u2019altra possibilit\u00e0 \u00e8 che \"Lindisfarne\" abbia un\u2019origine brittonica, dal momento che possiede l\u2019elemento \"Lind-\", che significa \u201cruscello o laghetto\u201d (in gallese \"llyn\"), con il morfema nominale -\"as(t)\" e un elemento sconosciuto identico a quello presente nel nome delle isole Farne. Ulteriore suggerimento \u00e8 che il nome sia di completa formazione irlandese, formata dal corrispondente \"*lind-is-\", pi\u00f9 \"-fearann\" che significa \u201cterra, dominio, territorio\u201d. Nonostante ci\u00f2, questa composizione irlandese, potrebbe essere basata su un nome brittonico preesistente.\nStoria.\nLa storia dell'isola \u00e8 stata a lungo legata a quella dell'abbazia fondata da sant'Aidano attorno al 635. Lindisfarne divenne la base dell'evangelizzazione dell'Inghilterra settentrionale e la sede abbaziale fu eretta a sede vescovile.\nL'8 giugno 793 un'incursione vichinga, la prima registrata nei documenti storici, sconvolse profondamente la vita dell'isola: i monaci fuggirono e nel 1000 il vescovado fu trasferito a Durham. Il priorato fu ristabilito nel periodo normanno come fondazione benedettina, fino a quando fu soppressa nel 1536 da Enrico VIII.\nNel ventunesimo secolo.\nLindisfarne fu una comunit\u00e0 di pescatori per molti anni, con anche un'agricoltura e una produzione di calce di una certa rilevanza. Il turismo divenne importante nel corso del XX secolo. L'isola \u00e8 nota per i suoi sandwich di granchio. Nel ventunesimo secolo \u00e8 divenuta il centro del revival della cristianit\u00e0 celtica nell'Inghilterra settentrionale. E a seguito di ci\u00f2, Lindisfarne si \u00e8 trasformato in un importante centro di ritiro spirituale. L'isola santa \u00e8 stata considerata una delle meraviglie del nord del paese e l'Evangeliario di Lindisfarne \u00e8 tra i tesori della Britannia. Inoltre, \u00e8 sede del \"Lindisfarne National Nature Reserve\".\nLindisfarne nella cultura.\nNel 1972 il poeta William Irwin Thompson ha chiamato la sua associazione Lindisfarne dopo esser stato sull'isola.\nLa Community di Lindisfarne \u00e8 un network di persone, comunit\u00e0, chiese e gruppi tutti riuniti nell'idea nel \"nuovo monachesimo\".\nI Lindisfarne sono anche un gruppo musicale, particolarmente famosi negli anni sessanta.\nTurismo.\nIl turismo \u00e8 cresciuto costantemente nel XX secolo e l\u2019isola di Lindisfarne \u00e8 oggi una meta popolare per i visitatori. I turisti che rimangono sull\u2019isola mentre \u00e8 isolata grazie alla marea posso fare esperienza di tranquillit\u00e0, dal momento che molti escursionisti lasciano l\u2019isola prima che la marea si alzi. Quando vi \u00e8 bassa marea, \u00e8 possibile camminare sulla sabbia seguendo un antico percorso conosciuto con il nome di \"Strada dei Pellegrini\" (dopo aver controllato le norme di sicurezza). Questo percorso \u00e8 segnalato da pali e da piccoli rifugi per turisti lontani dalla costa o che hanno iniziato l\u2019attraversamento troppo tardi. L\u2019isola di Lindisfarne \u00e8 circondata dalla \"Riserva Naturale Nazionale\" di Lindisfarne di 8 750 acri (3 540 ettari), la quale attrae appassionati di bird-watching sull\u2019isola. La posizione prominente dell\u2019isola e il vario habitat che la compone la rende particolarmente allettante per stanchi uccelli migratori, e difatti nel 2016 sono state registrate sull\u2019isola 330 specie di uccelli.\nCinema &amp; Tv.\nSull'isola di Lindisfarne \u00e8 stato girato il film \"Cul-de-sac\" di Roman Pola\u0144ski.\nL'Abbazia di Lindisfarne \u00e8 il luogo dove si svolge il secondo episodio della prima serie, Vikings. Proprio della Abbazia di Lindisfarne fa parte uno dei principali protagonisti della serie, Athelstan (George Blagden)."}
{"id": "394851", "revid": "1005847", "url": "https://it.wikipedia.org/wiki?curid=394851", "title": "Elezioni presidenziali negli Stati Uniti d'America del 1968", "text": "Le elezioni presidenziali negli Stati Uniti d'America del 1968 si svolsero il 5 novembre. La sfida oppose l'ex vicepresidente repubblicano Richard Nixon, gi\u00e0 in corsa alle presidenziali del 1960, e il candidato democratico Hubert Humphrey.\nIn campagna elettorale, il senatore Robert F. Kennedy (probabile candidato alla presidenza per i democratici) era stato assassinato a Los Angeles (6 giugno 1968). Ci\u00f2 priv\u00f2 Nixon d'un avversario temibile. Il presidente uscente Lyndon Johnson rifiut\u00f2 di proporsi per un secondo mandato a causa della situazione disastrosa della guerra del Vietnam. La vittoria di Nixon, in termini di voto popolare, risult\u00f2 una delle pi\u00f9 strette di sempre. Le elezioni furono caratterizzate dal rilevante risultato di un terzo candidato, l'ex governatore democratico dell'Alabama George Wallace, sostenitore populista della segregazione razziale e candidato con il Partito Indipendente Americano. Da allora, nessun altro candidato diverso da quelli democratici e da quelli repubblicani riusc\u00ec ad ottenere i voti dei grandi elettori di un intero Stato."}
{"id": "394856", "revid": "958600", "url": "https://it.wikipedia.org/wiki?curid=394856", "title": "Martin Waldseem\u00fcller", "text": "Fu il primo, d'accordo con Matthias Ringmann, a utilizzare il nome \"America\" in onore di Amerigo Vespucci nella sua carta \"Universalis cosmographia\" del 25 aprile 1507.\nBiografia.\nWaldseem\u00fcller nacque (secondo la \"Catholic Encyclopedia\") a Wolfenweiler vicino a Friburgo in Brisgovia. Altre fonti indicano come luogo di nascita la citt\u00e0 di Radolfzell ma negli archivi cittadini di questa citt\u00e0 non risultano documenti relativi alla sua nascita; presumibilmente era la citt\u00e0 di origine della madre. Dal 1490 studi\u00f2 presso l'Universit\u00e0 di Friburgo in Brisgovia.\nNel 1507 lavor\u00f2 a Saint-Di\u00e9 in Lorena e qui, su incarico di Renato II duca di Lorena, cre\u00f2 un mappamondo e una mappa del mondo delle dimensioni di 34,2\u00a0x\u00a018\u00a0cm chiamato Planisfero di Waldseem\u00fcller e Ringmann.\nSu proposta del poeta Matthias Ringmann, suo collaboratore, su questa carta venne usato il nome \"America\" per il continente scoperto da Cristoforo Colombo ed esplorato e descritto dal navigatore fiorentino Amerigo Vespucci. \nLa proposta di chiamare il continente in questo modo avvenne, come testimoniato da Alexander von Humboldt, all'insaputa di Amerigo Vespucci stesso ma su idea di Ringmann.\nRecenti studi relativi a questa carta, per\u00f2, hanno portato a sostenere che l'operazione di denominare con l'eponimo del navigatore fiorentino il \"Nuovo Mondo\" non fosse un'iniziativa isolata ed arbitraria dei monaci lorenesi, ma un progetto concertato da un \"milieu\" culturale che vedeva anche la famiglia Vespucci come promotrice.\nWaldseem\u00fcller, nella sua diffusissima opera \"Cosmographiae introductio\", aveva attribuito gran parte delle esplorazioni e scoperte al Vespucci. Bench\u00e9 poi avesse riconosciuto l'errore della sua interpretazione e fosse tornato ad utilizzare il termine di \"terra incognita\" nelle sue successive mappe, ormai il nome \"America\" aveva gi\u00e0 preso piede ed era cos\u00ec diffuso che rimase il nome dato al nuovo continente.\nLa mappa Waldseem\u00fcller del 1507 fu ritrovata nel 1901 a Schloss Wolfegg, nel sud della Germania, da Joseph Fischer e dal 2001 fu acquistata dal governo degli Stati Uniti dove si trova dal 2003, presso la Biblioteca del Congresso a Washington DC. Nel 2005 \u00e8 stata dichiarata dall'UNESCO Memoria del mondo."}
{"id": "394857", "revid": "125692582", "url": "https://it.wikipedia.org/wiki?curid=394857", "title": "Marco Ballotta", "text": "Nella sua carriera ha vinto uno scudetto, tre Coppe Italia e una Supercoppa italiana, oltre ad aver conquistato due promozioni in Serie A e altrettante in Serie B. A livello internazionale ha vinto due Coppe delle Coppe e due Supercoppe europee.\nCarriera.\nCalcio.\nGiocatore.\n1980-1997.\nInizi\u00f2 la sua carriera tra le giovanili del , formazione emiliana di Interregionale, quindi pass\u00f2 al Bologna senza mai scendere in campo fino al passaggio al Casalecchio, dove fece 22 presenze. In seguito torn\u00f2 al Bologna nel 1983 e rimase di propriet\u00e0 del club rossobl\u00f9 fino al 1985, anche se and\u00f2 a giocare nel nell'ottobre 1984.\nMilit\u00f2 con i \"canarini\" fino al novembre 1990 collezionando 224 partite con due promozioni in Serie B e una retrocessione in Serie C1. Nel corso della stagione 1989-1990, culminata con la promozione del Modena in Serie B, sub\u00ec solamente 9 reti in 34 incontri disputati, rimanendo imbattuto per 958 minuti consecutivi.\nGioc\u00f2 tra il 1990 e il 1991 al , con cui esord\u00ec in Serie A, venendo poi ingaggiato dal dove rimase tre anni, giocando come secondo da titolare e vincendo una Coppa Italia, una Coppa delle Coppe e una Supercoppa UEFA. Dopo una stagione al Brescia nel 1994, guid\u00f2 la alla promozione in massima serie con Carlo Ancelotti in panchina, retrocedendo per\u00f2 nella stagione successiva.\n1997-2008.\nNel 1997 pass\u00f2 alla Lazio dove rimase tre stagioni giocando saltuariamente (13 partite in tre anni). Figura tra i vincitori dello scudetto del 2000, delle due Coppe Italia del 1997-1998 e 1999-2000 e della Coppa delle Coppe 1998-1999. Dopo un anno come secondo portiere all'Inter, torn\u00f2 nel 2001 a giocare per tre anni da titolare nel Modena, con cui conquist\u00f2 la promozione in Serie A e una salvezza ottenuta all'ultima giornata con un pareggio per 2-2 in casa del Brescia sotto la guida del tecnico Gianni De Biasi, mentre nel terzo e ultimo anno con la casacca giallobl\u00f9 vide la retrocessione della squadra in Serie B.\nDopo aver giocato la prima parte di campionato da titolare, Ballotta perse il posto a favore del collega Adriano Zancop\u00e8. Questo fu il suo ultimo anno con i canarini. Rimasto senza contratto, nell'autunno 2004 fu ingaggiato dal contribuendo da portiere titolare alla prima promozione in Serie A del club veneto: sconfitto ai play-off, il Treviso sal\u00ec in Serie A grazie alla retrocessione per illecito sportivo del Genoa e ai fallimenti di e . Tornato alla Lazio nel 2005, part\u00ec come terzo portiere: i frequenti infortuni del titolare Angelo Peruzzi e della riserva Matteo Sereni gli consentirono di scendere in campo 8 volte, stabilendo il primato di anzianit\u00e0 per un giocatore di Serie A.\nLe sue prestazioni gli valsero il rinnovo del contratto per la stagione seguente, conclusa con 11 presenze. Ritiratosi Peruzzi, il campionato 2007-2008 ha visto Ballotta inizialmente riserva del giovane uruguaiano Fernando Muslera (acquistato al posto di Juan Pablo Carrizo), per poi conquistare il posto da titolare, disputando 29 partite (su 38) nonch\u00e9 tutte le 8 partite giocate dalla Lazio in Champions League. A fine stagione decise di ritirarsi dal calcio professionistico.\n2008-2020.\nNella met\u00e0 del novembre 2008 si reinventa attaccante in Prima Categoria con il Calcara Samoggia, segnando 24 reti in 37 presenze. Nelle seguenti stagioni viene riconfermato nella rosa del Calcara Samoggia, rimanendo attaccante ma senza ripetere i risultati della stagione precedente a causa di diversi guai fisici che lo tengono lontano dal campo per gran parte della stagione.\nNel maggio 2011, a causa di infortunio del portiere titolare Gennasi, torna tra i pali per la partita contro il Roteglia, vinta 3-0. Dopo una breve parentesi da dirigente, nel luglio 2011, con l'intenzione di tornare tra i pali, si accasa a 47 anni al San Cesario, squadra modenese di Prima Categoria per poi invece debuttare ancora da centravanti in Casalecchio-San Cesario, e dopo soli 10' mettere a segno un calcio di rigore. Per il resto del campionato giocher\u00e0 in porta, risultando il terzo portiere meno battuto del girone. La stagione seguente torna al Calcara Samoggia di nuovo come centravanti totalizzando 19 presenze e 5 gol (4 dei quali su rigore).\nA fine stagione il Calcara Samoggia retrocede in Seconda Categoria, Ballotta rimane anche per la stagione 2013-2014 e si alterna tra portiere e attaccante a seconda delle necessit\u00e0 della squadra. Nel luglio 2014 accetta il progetto della squadra di Castelvetro, neopromossa in Eccellenza e con l'obiettivo di puntare subito ai primi posti, inizialmente presentato come responsabile tecnico e preparatore dei portieri del settore giovanile, si ritrova nel corso della stagione prima temporaneamente come allenatore della squadra, (prendendo il posto dell'esonerato Paraluppi, per poi lasciare il posto a Pivetti) e successivamente torna tra i pali all'et\u00e0 di 50 anni, conquistando il posto da titolare della compagine emiliana. Torna brevemente al Calcara Samoggia, sempre in Prima Categoria, con solo un'apparizione nella stagione 2015-2016.\nDirigente.\nNell'agosto 2008 accetta l'incarico di direttore generale del Modena, per poi interrompere il suo rapporto con la societ\u00e0 emiliana dopo 35 giorni \u00aba fronte del venire meno della condivisione degli obiettivi inizialmente concordati, e finora non conseguiti\u00bb.\nNel luglio 2018, dopo un breve periodo da direttore generale del Castelvetro, diventa il nuovo responsabile dell'area tecnica del , carica che detiene fino all'11 febbraio 2019, giorno in cui rassegna le dimissioni a causa della crisi che coinvolge la societ\u00e0 varesina.\nNel luglio 2019 fa ritorno a Castelvetro, nella squadra di Eccellenza diventa presidente, direttore generale e preparatore dei portieri, nonch\u00e9 nuovamente tesserato in mancanza di un terzo estremo difensore in rosa nelle stagioni 2019-2020 e 2021-2022.\nBeach soccer.\nNel 2009 Ballotta, cos\u00ec come il suo ex compagno di squadra Paolo Di Canio, passa al calcio a 5 su spiaggia diventando titolare della Nazionale italiana.\nStatistiche.\nPresenze e reti nei club.\n\"Statistiche aggiornate al 31 ottobre 2021.\""}
{"id": "394864", "revid": "121545804", "url": "https://it.wikipedia.org/wiki?curid=394864", "title": "Jerome Robbins", "text": "Lavor\u00f2 principalmente a Broadway.\nDiresse un solo film (in collaborazione con Robert Wise), \"West Side Story\", per il quale ha vinto il Premio Oscar come miglior regia del 1962.\nCome coreografo inizi\u00f2 la sua carriera nel 1944 ideando i balletti per il musical \"On the Town\" di Leonard Bernstein. Continu\u00f2 l'attivit\u00e0 di coreografo sino ai primi anni novanta, firmando i balletti d'importanti spettacoli come \"Il re ed io\", \"Call Me Madam\", \"\", \"West Side Story\" e \"Two's Company\". Di alcuni di questi spettacoli cur\u00f2 anche la regia.\nDiresse anche importanti lavori teatrali non musicali. Nel 1963 produsse e diresse \"Madre Coraggio e i suoi figli\" di Bertold Brecht, con Anne Bancroft nel ruolo della protagonista.\nRobbins era omosessuale: ebbe una relazione con Montgomery Clift, ma comunque non si spos\u00f2 mai.\nIl Maccartismo.\nRobbins fu inquisito negli anni cinquanta per \"attivit\u00e0 anti americane\", durante il periodo del Maccartismo. Ammise di avere avuto simpatie comuniste nell'immediato dopoguerra, e collabor\u00f2 con la commissione d'indagine.\nIl \"comitato per le attivit\u00e0 anti-americane\" fece fortissime pressioni su Robbins arrivando perfino a ricattarlo: se non avesse fatto il nome di altri comunisti, avrebbero reso nota la sua omosessualit\u00e0. Alla fine Robbins cedette e fece il nome di Sterling Hayden, Burl Ives, Robert Montgomery, Zero Mostel, Elia Kazan e Lela Rogers (madre di Ginger Rogers)\nPremi.\nVincitore di 5 Tony Award:\nVinse il premio Oscar nel 1962 come miglior regista, per la versione cinematografica di \"West Side Story\"."}
{"id": "394865", "revid": "1784938", "url": "https://it.wikipedia.org/wiki?curid=394865", "title": "Costituzione civile del clero", "text": "La Costituzione civile del clero fu un atto fondamentale approvato il 12 luglio 1790 dall'Assemblea nazionale costituente per modificare i rapporti tra lo Stato francese e la Chiesa.\nStoria.\nL'Assemblea nazionale costituente inizi\u00f2 una serie di riforme.\nSe un certo numero di vescovi e preti aristocratici avevano incominciato a prendere le distanze dall'Assemblea Costituente per le sue misure in materia religiosa, la maggioranza degli ecclesiastici aveva ratificato la politica religiosa dell'Assemblea. Ma ben presto l'alleanza tra basso clero e terzo stato entr\u00f2 in crisi.\nLa prima spaccatura si ebbe nell'aprile del 1790 a proposito dello stato giuridico dei non cattolici. Quando era stata emanata la dichiarazione dei diritti dell'uomo, il piccolo gruppo dei deputati protestanti dell'Assemblea aveva reclamato anche la piena uguaglianza dei culti, mentre l'Assemblea aveva deciso per la formula \"Nessuno deve essere inquietato per le sue opinioni, anche religiose\" (che non \u00e8 ancora una piena e formale uguaglianza). I cattolici del sud della Francia, dove pi\u00f9 viva era la tensione antiprotestante, invitarono la Costituente a riconoscere la religione cattolica come religione di Stato. Ma una mozione in questo senso fu rigettata dall'Assemblea, cosa che suscit\u00f2 una viva reazione da parte dei cattolici (si parl\u00f2 di \"apostasia nazionale\") e contribu\u00ec a distaccare parte del clero dalla rivoluzione.\nL'agitazione di molta parte dei cattolici francesi di fronte alla politica religiosa dell'Assemblea diede alla sinistra l'impressione di un complotto aristocratico e clericale contro la rivoluzione e le riforme.\nLa riforma dell'organizzazione ecclesiastica comunque appariva come la conseguenza delle riforme di tutte le istituzioni statali, pur consapevoli che ci\u00f2 non avrebbe comportato la riforma della dottrina cristiana. Cos\u00ec il comitato ecclesiastico dell'Assemblea ebbe il compito di elaborare una Costituzione civile del Clero, approvata il 12 luglio 1790.\nLa Costituzione, ispirata ai principi gallicani di una Chiesa nazionale, comprendeva essenzialmente quattro proposizioni:\nSeguiti.\nIl 1\u00ba agosto Luigi XVI incaric\u00f2 l'ambasciatore a Roma di ottenere l'assenso di Pio VI circa la Costituzione del Clero. Il papa, non volendo danneggiare oltremodo il re in cui riponeva fiducia, si era limitato a condannare segretamente la Dichiarazione dei diritti dell'uomo. Sulla Costituzione del Clero istitu\u00ec una speciale Congregazione la quale preoccupata di perdere Avignone e di suscitare un'impennata gallicana della Chiesa francese, and\u00f2 molto per le lunghe. I vescovi francesi avevano domandato che si attendesse l'approvazione pontificia prima di mettere in vigore la Costituzione del Clero, approvata dal re. Ma l'Assemblea Costituente premeva per una rapida soluzione del problema: cos\u00ec decise che per il 4 gennaio 1791 tutti i vescovi, parroci e vicari dovevano prestare un giuramento di fedelt\u00e0 come funzionari civili, pena la perdita delle funzioni e dello stipendio.\nCon sorpresa generale i 2/3 degli ecclesiastici della Costituente e tutti i vescovi (eccetto sette) rifiutarono di prestare il giuramento; pressoch\u00e9 la met\u00e0 del clero parrocchiale fece altrettanto, senza contare le ritrattazioni, incominciate assai presto, di coloro che avevano giurato. La Costituente destitu\u00ec i \"refrattari\" e li sostitu\u00ec con i \"costituzionali\". Ma il vero problema erano i vescovi: non c'era nessun metropolita disposto a consacrare vescovi costituzionali. Talleyrand, che aveva giurato, consacr\u00f2 due vescovi il 24 febbraio 1791 e altri 36 furono consacrati da Gobel pi\u00f9 tardi.\nA questo punto Pio VI fu costretto a prendere posizione. Il 10 marzo 1791, con il breve \"Quod aliquantum\", condann\u00f2 la Costituzione Civile del Clero, perch\u00e9 intaccava la costituzione divina della Chiesa; il 13 aprile, con il breve \"Charitas\", dichiarava sacrilega la consacrazione di nuovi vescovi, sospendeva \"a divinis\" vescovi e preti costituzionali (\"preti giurati\") e condannava il giuramento di fedelt\u00e0.\nIl caso pi\u00f9 noto di disubbidienza dei prelati francesi alle direttive del governo si ebbe tra il 1794 e il 1795, con l'episodio dei Martiri dei pontoni di Rochefort. 64 di questi furono riconosciuti come martiri e beatificati da papa Giovanni Paolo II nel 1995.\nLa resistenza della Santa Sede alle pressioni dello Stato francese port\u00f2 frutto: nel 1801 le due parti stipularono un concordato."}
{"id": "394866", "revid": "256896", "url": "https://it.wikipedia.org/wiki?curid=394866", "title": "Assemblea nazionale francese", "text": ""}
{"id": "394867", "revid": "466539", "url": "https://it.wikipedia.org/wiki?curid=394867", "title": "Primo Stato", "text": "Primo Stato \u00e8 il termine con il quale s'indicava il clero nella societ\u00e0 dell'Ancien R\u00e9gime (antico regime in italiano).\nStoria.\nAll'interno di questa classe sociale vi era una distinzione tra alto e basso clero: l'alto clero, comprendente i vertici delle gerarchie ecclesiastiche, era costituito da un'\u00e9lite di estrazione nobiliare, colta e con notevole forza politica. Ad esso spettavano numerosi benefici, ossia la propriet\u00e0 della Chiesa e anche dei redditi derivanti da essa. Il basso clero, chiamato anche clero parrocchiale, era formato da persone derivanti dalla popolazione contadina e piccolo-borghese e quindi caratterizzato da un tenore di vita modesto."}
{"id": "394868", "revid": "29727", "url": "https://it.wikipedia.org/wiki?curid=394868", "title": "Karjalankarhukoira", "text": ""}
{"id": "394872", "revid": "39224", "url": "https://it.wikipedia.org/wiki?curid=394872", "title": "Omosessualit\u00e0 e giudaismo", "text": ""}
{"id": "394874", "revid": "580", "url": "https://it.wikipedia.org/wiki?curid=394874", "title": "Monte del Tempio", "text": "Il Monte del Tempio (, \"Har haB\u00e1yit\", \"al-Haram al-shar\u012bf\" \u00abil Nobile Santuario\u00bb, noto anche come Spianata delle Moschee) \u00e8 un sito religioso situato nella citt\u00e0 Vecchia di Gerusalemme. A causa della sua importanza per l'Ebraismo, il Cristianesimo e l'Islam \u00e8 uno dei luoghi religiosi pi\u00f9 contesi al mondo. \nLa spianata \u00e8 dominata da tre imponenti edifici risalenti al periodo omayyade: la moschea al-Aqsa, la cupola della Roccia e la cupola della Catena, assieme a quattro minareti. Mura erodiane circondano il sito, a cui si pu\u00f2 accedere attraverso undici entrate, dieci delle quali sono riservate ai musulmani.\nStoria.\nIl Monte prende il nome dal Tempio ebraico di Gerusalemme, dedicato al Dio unico dell'ebraismo JHWH, che vi fu costruito, secondo quanto descritto nella Bibbia, dal re d'Israele Salomone nel X secolo a.C.; distrutto e ricostruito nel VI secolo a.C. dagli ebrei, e ampliato a partire dal 20 a.C. dal re di Israele Erode il Grande e dai suoi successori; fu infine distrutto dai Romani nella prima guerra giudaica nell'anno 70.\nNella tradizione il Monte del Tempio \u00e8 anche identificato con il monte Moriah, una montagna (o meglio serie di montagne) citate nell'Antico Testamento come luogo dove avvenne il sacrificio di Isacco, ma la effettiva collocazione di Moriah \u00e8 oggetto di dibattito. Comunque, l'unico risalto attualmente visibile coincide con quella che \u00e8 considerata la cima del monte Moriah.\nAll'epoca dell'imperatore Adriano, dopo la rivolta ebraica, sul sito sorse un tempio dedicato a Giove andato distrutto. In seguito venne costruita una basilica dedicata alla Vergine Maria. Dopo la conquista musulmana (VII secolo), invece, vi furono costruite le moschee ancora oggi esistenti.\nCon la Prima Crociata il luogo fu nuovamente occupato dai cristiani: nella moschea al-Aqsa, costruita sul sito della basilica bizantina, stabilirono la loro sede i Cavalieri Templari, che presero il nome proprio dal risiedere sul sito dell'antico Tempio, mentre la Cupola della Roccia fu trasformata in cappella. Con la riconquista musulmana di Gerusalemme, entrambe ritornarono alla loro destinazione d'uso religioso musulmano.\nDopo la proclamazione dello Stato di Israele nel 1948 e la guerra che ne segu\u00ec, il Monte del Tempio rimase nella parte araba di Gerusalemme (Gerusalemme Est); con la Guerra dei Sei Giorni del 1967 fu invece controllato dagli israeliani (assieme al resto della citt\u00e0); oggi lo status quo \u00e8 garantito in base ad un accordo tra lo stato ebraico e la Giordania, la quale gestisce la spianata tramite il gruppo Waqf.\nStruttura.\nDurante i grandiosi lavori di ampliamento voluti da Erode il Grande, iniziati verso il 20 a.C. e proseguiti per diversi decenni, l'orografia originaria del Monte del Tempio fu cancellata e venne realizzata una vastissima spianata, oggi nota come spianata del Tempio o delle Moschee.\nEssa ha forma approssimativamente rettangolare e dimensioni di circa 500\u00d7300 metri, coi lati pi\u00f9 lunghi nella direzione nord-sud. Sopraelevata di alcune decine di metri rispetto all'area circostante, \u00e8 delimitata e sostenuta sui quattro lati da poderose mura di contenimento: le pi\u00f9 alte e spesse sono quelle sul lato orientale, che si affaccia sulla valle del torrente Kidron (o Cedron). Vi si accede attraverso delle porte d'ingresso situate sul lato ovest; originariamente vi era una porta anche sul lato est, ma secoli fa venne murata (da questa porta si presume sia entrato Ges\u00f9 quando fece il suo ingresso trionfale in Gerusalemme, pochi giorni prima di morire: proveniva infatti dal Monte degli Ulivi che si trova proprio da quel lato, sulla sponda opposta del Kidron).\nAl centro della spianata, in corrispondenza dell'antico Tempio e dell'originaria cima del Monte, si trova un'ampia piattaforma in pietra dove sorge la Moschea di \u02bfOmar (detta anche \"Cupola della Roccia\"), caratterizzata da una grande cupola dorata, ed un centinaio di strutture minori:\nLungo il lato sud della spianata sorge invece la Moschea al-Aqsa, che ospitava la sede dei Cavalieri Templari all'epoca delle Crociate.\nRicorrenze.\nIn occasione dello Tisha b'Av, gli Ebrei commemorano con un solenne digiuno la distruzione del Primo e del Secondo Tempio, costruiti in questo sito."}
{"id": "394880", "revid": "24443", "url": "https://it.wikipedia.org/wiki?curid=394880", "title": "Prealpi Orobie", "text": ""}
{"id": "394881", "revid": "228587", "url": "https://it.wikipedia.org/wiki?curid=394881", "title": "Ministero (disambigua)", "text": "Un ministero (o ministerio) \u00e8 un termine che pu\u00f2 indicare:"}
{"id": "394888", "revid": "11497", "url": "https://it.wikipedia.org/wiki?curid=394888", "title": "Mahabharatha", "text": ""}
{"id": "394899", "revid": "767487", "url": "https://it.wikipedia.org/wiki?curid=394899", "title": "Bestial Devastation", "text": "Bestial Devastation \u00e8 un EP pubblicato dai Sepultura nel 1985 attraverso la Cogumelo Records. Nell'intro \"The Curse\" \u00e8 presente una parte vocale \"gutturale\" recitata da un amico della band la quale, contrariamente a quanto si pensa, non \u00e8 stata modificata in studio.\nVenne ristampato dalla Roadrunner Records insieme al primo album Morbid Visions."}
{"id": "394902", "revid": "73843", "url": "https://it.wikipedia.org/wiki?curid=394902", "title": "Appennino settentrionale", "text": "L'Appennino settentrionale \u00e8 una suddivisione della catena montuosa degli Appennini che si estende in Italia settentrionale e in Toscana. Si suddivide nelle sezioni dell'Appennino ligure e dell'Appennino tosco-emiliano; secondo alcune fonti, quest'ultimo comprende l'Appennino tosco-romagnolo. Il suo limite settentrionale \u00e8 il Colle di Cadibona, dove si unisce con la catena alpina. Il suo limite meridionale, a seconda delle fonti, \u00e8 considerato il valico di Bocca Serriola, o quello di Bocca Trabaria o anche l'intera zona compresa tra i due valichi.\nGeologia.\nGeologicamente, l'Appennino Settentrionale ha confini diversi rispetto a quelli dettati da pure considerazioni geografiche. A nord ne viene escluso tutto il tratto tra l'entroterra di Genova e il Passo di Cadibona, mentre a sud si estende anche oltre Bocca Trabaria/Bocca Serriola, sino a comprendere anche l'Appennino umbro-marchigiano. Dal punto di vista geologico l'Appennino settentrionale \u00e8 cos\u00ec limitato da due grandi strutture con forte componente trascorrente: a nord la linea Sestri-Voltaggio e a sud la linea Ancona-Anzio.\n\u00c8 costituito da falde (ovvero unit\u00e0 tettoniche): masse rocciose di notevole estensione orizzontale che durante i movimenti orogenetici sono traslate di decine o centinaia di chilometri impilandosi le une sulle altre.\nLa catena appenninica settentrionale \u00e8 il risultato della sovrapposizione tettonica di due domini paleogeografici diversi: una parte interna liguride e una parte esterna umbro-marchigiana. La storia geologica di questi insiemi geologici \u00e8 molto complessa. L'insieme esterno \u00e8 formato da uno zoccolo continentale (zoccolo Apulo) formato prevalentemente da rocce calcaree, poi traslate da ovest verso est. La parte interna liguride, si \u00e8 originata dall'oceano ligure-piemontese, testimoniato dalla presenza di ofioliti oceaniche, nel Giurassico e nel Cretacico, con una storia strutturale molto complessa e connessa con l'orogenesi alpina.\nSuddivisione.\nAppennino ligure.\nL'Appennino ligure inizia dal colle di Cadibona e si interrompe al Passo della Cisa, che permette le comunicazioni tra La Spezia e Parma. Il suo percorso corrisponde all'area ligure, passando dal Savonese agli immediati dintorni di Genova. Esso incombe sul Mar Ligure con diramazioni ripide e scoscese, solcate da brevi valli, per lo pi\u00f9 trasversali, dense di popolazione. Da ricordare il \"gruppo del Beigua\", nell'entroterra tra Genova e Varazze, che costituisce il tratto pi\u00f9 sottile di questa catena montuosa, con una serie di monti affacciati sul mare con un'altezza compresa tra i 1000 e i 1300 metri (dal\u00a0m. Beigua al Reixa presso il passo del Faiallo), formati da rocce ofiolitiche a prevalenza serpentinose (appartenenti alle rocce effusive). Invece, verso la Pianura Padana, presenta diramazioni e vallate pi\u00f9 lunghe ma meno abitate. Nella zona sono presenti diversi parchi naturali tra i quali lungo la linea dello spartiacque appenninico si possono annoverare il Parco del Beigua (Regione Liguria), delle Capanne di Marcarolo (Regione Piemonte), dell'Antola, dell'Aveto.\nAppennino tosco-emiliano.\nL'Appennino tosco-emiliano va dal Passo della Cisa al valico di Bocca Trabaria o, secondo altre fonti, a quello di Bocca Serriola; altre fonti, infine, considerano tutta la zona compresa tra questi due valichi come punto di congiunzione con l'Appennino umbro-marchigiano. Spiccano in questo tratto il Monte Cimone (2165 m s.l.m.), Monte Cusna (2121\u00a0m s.l.m.), Monte Prado (2054\u00a0m s.l.m., unico 2000 toscano), Alpe di Succiso (2017\u00a0m s.l.m., il 2000 pi\u00f9 a nord di tutta la catena Appenninica), il Monte Giovo (1991\u00a0m s.l.m.), il Monte Casarola (1978\u00a0m s.l.m.), Monte Rondinaio (1964\u00a0m s.l.m.), il Corno alle Scale (1945\u00a0m s.l.m.), il Monte Gennaio (1814\u00a0m s.l.m.) e tante altre vette di quasi 2000\u00a0m, amene e paesaggisticamente eccezionali. Interessante per la sua forma \u00e8 la Pietra di Bismantova, singolare formazione geologica nei pressi di Castelnovo ne' Monti.\nSecondo alcune fonti, il tratto sud-orientale dell'Appennino tosco-emiliano prende il nome di Appennino tosco-romagnolo.\nAppennino tosco-romagnolo.\nL'Appennino tosco-romagnolo si estende tra la Romagna e la Toscana e la Repubblica di San Marino. Esso parte dal Passo della Futa a ovest (oltre il quale si estende l'Appennino tosco-emiliano in senso stretto) confinando a sud con l'umbro-marchigiano presso il valico di Bocca Trabaria o quello di Bocca Serriola.\nLe cime pi\u00f9 elevate sono il Monte Falco (1.658\u00a0m s.l.m.) e il Monte Falterona (1.654\u00a0m s.l.m.). Altra cima di rilievo \u00e8 il Monte Fumaiolo (1.408\u00a0m s.l.m.), dalle cui pendici sgorga il fiume Tevere, in prossimit\u00e0 del paese di Balze di Verghereto. L'Appennino tosco-romagnolo ospita il Parco Nazionale delle Foreste Casentinesi, Monte Falterona e Campigna."}
{"id": "394907", "revid": "486946", "url": "https://it.wikipedia.org/wiki?curid=394907", "title": "R.E.", "text": ""}
{"id": "394908", "revid": "767487", "url": "https://it.wikipedia.org/wiki?curid=394908", "title": "Morbid Visions", "text": "Morbid Visions \u00e8 il primo album dai Sepultura, \u00e8 stato pubblicato nel 1986.\nMentre i dischi successivi si concentreranno soprattutto su temi politici, \"Morbid Visions\" (insieme col precedente EP \"Bestial Devastation\") si fa notare per un'ossessione per temi satanici. La band ammise le forti influenze di band come gli Slayer, i Venom ed i Celtic Frost.\nIl disco venne ristampato, qualche anno pi\u00f9 tardi, insieme all'EP \"Bestial Devastation\"."}
{"id": "394909", "revid": "4", "url": "https://it.wikipedia.org/wiki?curid=394909", "title": "La Geometria", "text": ""}
{"id": "394911", "revid": "125834901", "url": "https://it.wikipedia.org/wiki?curid=394911", "title": "Azeglio Vicini", "text": "Biografia.\nSposato, ha avuto tre figli. \n\u00c8 morto a Brescia, la citt\u00e0 dove risiedeva dal 1963, il 30 gennaio 2018 all'et\u00e0 di 84 anni; i funerali si sono svolti nel Duomo nuovo, con la presenza delle alte cariche federali italiane e di molti ex giocatori.\nIn seguito, \u00e8 stato sepolto nel cimitero di Cesenatico.\nCaratteristiche tecniche.\nAllenatore.\nAlla guida della nazionale, Vicini espresse un gioco \u00aball'italiana\u00bb che assunse, tuttavia, connotazioni piuttosto innovative, senza risultare eccessivamente difensivista.\nCarriera.\nGiocatore.\nNei primi anni di carriera si mette in luce contribuendo alla promozione in massima serie del L.R. Vicenza, club con cui fa il suo esordio in Serie A il 25 settembre 1955 nella gara interna con l'Internazionale (0-2). Passa alla Sampdoria e con i blucerchiati disputa sette campionati consecutivi nella massima serie, prima di scendere in Serie B con la maglia del Brescia.\nCon le \"rondinelle\" esordisce il 15 settembre 1963 a Varese in -Brescia (4-0), sfiorando la promozione, che ottiene l'anno successivo contribuendo a riportare il Brescia in Serie A dopo 17 anni di cadetteria. A Brescia chiude la carriera di calciatore e nel 1967-68 incomincia quella di allenatore, che gli dar\u00e0 grandi soddisfazioni.\nAllenatore.\nLa sua prima esperienza \u00e8 sulla panchina del Brescia, nel campionato 1967-68, e si concluder\u00e0 con la retrocessione delle rondinelle in Serie B. Gi\u00e0 nel 1968 entra a far parte del settore tecnico della nazionale, a soli trentacinque anni. Il primo incarico di una certa rilevanza \u00e8 per\u00f2 la guida della nazionale Under-23, affidatagli nella stagione 1975-76, con la quale disputa il campionato europeo di categoria.\nNel 1976 gli viene affidata l'Under-21 (dopo che la UEFA ha riservato il campionato europeo giovanile a tali nazionali), incarico che porter\u00e0 avanti per ben dieci anni. Ai campionati europei Under-21 ottiene tre volte la qualificazione ai quarti di finale (1978, 1980 e 1982), arrivando alla semifinale nel 1984; nell'edizione del 1986 si piazz\u00f2 al secondo posto, perdendo ai rigori la finale contro la Spagna. \nDopo il Mondiale 1986 fu chiamato sulla panchina della nazionale A, per sostituire Bearzot. Richiam\u00f2 subito Franco Baresi e diede un ruolo centrale a Gianluca Vialli in attacco, che divenne uno dei pilastri del gruppo azzurro. Visto il declino della \"generazione Mundial\" degli ex campioni del Mondo, promosse molti giovani provenienti dalla sua Under-21, con i quali partecip\u00f2 alle qualificazioni europee. Ottenuto in anticipo l'accesso alla fase finale, scelse Bergomi come nuovo capitano e inser\u00ec anche Paolo Maldini nel gruppo. All'Europeo 1988 in Germania Ovest la squadra raggiunse le semifinali, venendo battuta dall'Unione Sovietica.\nDopo l'Europeo fece esordire - tra gli altri - Roberto Baggio, che con Salvatore Schillaci compose il duo d'attacco azzurro al Mondiale 1990 giocato in casa. L'Italia super\u00f2 a punteggio pieno il suo raggruppamento, per poi accedere alle semifinali senza alcun gol al passivo; venne quindi sconfitta ai rigori dall'Argentina, dovendosi accontentare di competere con l'Inghilterra per la medaglia di bronzo. Il terzo posto, conquistato battendo per 2-1 gli inglesi, fu vissuto pi\u00f9 come un fallimento che come un successo. \nNel corso del 1991, il suo rapporto col presidente federale Matarrese inizi\u00f2 tuttavia ad incrinarsi; fallita la qualificazione all'Europeo 1992, fu rimpiazzato da Arrigo Sacchi.\nLa sua carriera da allenatore ebbe le ultime tappe sulle panchine di Cesena e Udinese, prima di svolgere l'incarico di consigliere tecnico del Brescia. \u00c8 poi stato presidente del settore tecnico della FIGC, venendo sostituito da Roberto Baggio nell'estate 2010."}
{"id": "394912", "revid": "36426", "url": "https://it.wikipedia.org/wiki?curid=394912", "title": "Chiesa di San Giovannino dei Cavalieri", "text": "San Giovannino dei Cavalieri \u00e8 il nome popolare della chiesa di San Giovanni Decollato, situata in via San Gallo a Firenze; recentemente ristabilita quale chiesa rettoria dal card. Giuseppe Betori con rettore ad essa preposto, la chiesa insiste nel territorio della parrocchia di Nostra Signora del Sacro Cuore cui riferisce, nel vicariato di San Giovanni nel centro di Firenze.\nStoria.\nCome \u00e8 stato notato, la storia della chiesa di san Giovannino \u00e8 \u00abtra le pi\u00f9 tormentate e forse non c'\u00e8 a Firenze un altro edificio sacro che abbia mutato tante volte di destinazione e di nome\u00bb.\nOrigini.\nNel 1274 Pietro da Morrone, non ancora papa, in viaggio verso il Concilio di Lione II, pass\u00f2 da Firenze, suscitando grande entusiasmo nella popolazione grazie alla sua personalit\u00e0. Una cinquantina d'anni dopo, verso il 1326-1327, arrivarono in citt\u00e0 i monaci della Congregazione dei celestini, da lui fondata. A detti monaci fu ceduto l'oratorio gi\u00e0 esistente in via San Gallo e dedicato a santa Maria Maddalena e al quale era associato a un ospizio per \"ragazze ravvedute\" sull'esempio della santa peccatrice redenta. Questo oratorio sotto la giurisdizione della basilica di San Lorenzo era stato per pochi anni propriet\u00e0 della comunit\u00e0 monastica della Badia Fiorentina e ceduto ai monaci celestini per istanza di Carlo duca di Calabria figlio di Roberto re di Napoli il quale era giunto a Firenze per sostenerla contro la citt\u00e0 di Lucca. I frati venivano anche chiamati \"del Murrone\", dal nome del fondatore, e presto questa denominazione si estese anche al convento e alla chiesa, detta quindi di San Pier del Murrone.\nLe Cavalleresse di Malta.\nIntanto, nel 1392 giunse a Firenze il Gran Maestro dell'Ordine di Rodi fra Riccardo Caracciolo e in quell'occasione cinque nobildonne chiesero di vestire l'abito di Ospitaliere di San Giovanni di Gerusalemme, con regola agostiniana. La richiesta venne accolta e una bolla datata Firenze 3 maggio 1392, proveniente dalla basilica di Santa Croce, le dichiar\u00f2 soggette al Gran Maestro e affid\u00f2 loro lo spedale di San Niccol\u00f2 in via Romana, operando nell'assistenza ai pellegrini, tipica dei cavalieri gerosolomitani. Questo ospedale e l'annesso monastero vennero parzialmente distrutti, come la vicina chiesa di San Pier Gattolino, in occasione dell'assedio del 1529, poich\u00e9 proprio in quel luogo vennero poste delle nuove fortificazioni. \nLe monache si dovettero spostare pi\u00f9 volte (prima in borgo San Jacopo, poi presso la Specola in via Romana, poi in piazza San Marco dove oggi c'\u00e8 il rettorato dell'Universit\u00e0 di Firenze) fino a stabilirsi nella sede di San salvatore di Camaldoli in Oltrarno. Ivi rimasero fin quando Cosimo I de' Medici in una massiccia opera di ristrutturazione delle mura cittadine non dovette compromettere significativamente questa loro sede, motivo per il quale lo stesso Cosimo concesse alle monache nel 1552 di stabilirsi nel convento dei Celestini, i quali vennero trasferiti invece alla chiesa di San Michele Visdomini, con essi fu trasferito la Compagnia dei Lombardi, fondata nel 1545. Le monache lasciarono San Salvatore di Camaldoli per trasferirsi in Via san Gallo il 12 marzo 1552.\nLe monache iniziarono subito una serie di ristrutturazioni e ammodernamenti degli ambienti, compresa la chiesa, che venne ingrandita, dotata di un coro rialzato per permettere loro di assistere alle funzioni. I restauri durarono circa un anno e la chiesa venne riconsacrata la domenica in albis del 9 Aprile 1553, dal vescovo di Volterra, come chiesa di san Nicola di Bari, come attesta la lapide marmorea scritta in latino apposta sopra la porta della chiesa. A questi anni risale il particolare androne che si interpone tra il portone che affaccia su Via san Gallo e l'ingresso vero e proprio nella Chiesa, tale androne finanziato come gran parte dei lavori dallo stesso Cosimo \u00e8 un unicum: esempio perfetto del rinascimento fiorentino esso presenta dei grandi armadi i quali servivano a contenere l'archivio cartaceo dell'ordine Malta; come attestano i segni nel muro tale androne doveva essere perimetro da una panca lignea che consentiva di utilizzare l'androne anche per momenti di riunione; da sottolineare nel timpano marmoreo che sovrasta l'effettivo ingresso alla chiesa la presenza di uno stemma a colori de'Medici. Dalla pergamena di fondazione del precedente oratorio di Santa Maria Maddalena sappiamo che esso confinava a destra con l'ospedale di San Giovanni Decollato, detto anche \"spedale dei Portatori\" o \"dei Norcini\". I locali di detto ospedale nel 1562 furono annessi al convento di San Giovannino. L'annessione del precedente ospedale fece s\u00ec che ben presto sulla dedicazione a san Nicola si sovrapponesse e si imponesse la pi\u00f9 antica dedicazione dell'ospedale a sn Giovanni Battista decollato. Il riferimento al Battista si prestava particolarmente al carisma delle monache cavalleresse, le quali appartenevano ad un ordine che aveva proprio nel Battista il suo patrono. La presenza dei monaci Celestini cess\u00f2, quindi, nel 1552 e la chiesa di San Giovanni battista decollato, infine popolarmente detta \"San Giovannino dei Cavalieri\", divenne monastero femminile prescelto dalla nobilt\u00e0 fiorentina: vi prese il velo Maria Cristina, figlia illegittima di don Antonio de' Medici, e vi fece il suo ingresso nel 1580 Maria Maddalena de' Pazzi. Nel 1808 il convento fu soppresso. Al patrimonio portato dalle monache sono relative la maggior parte delle pale antiche visibili in chiesa.\nSulla facciata fu posto lo stemma dei Cavalieri di Malta, una croce bianca in campo rosso, sostenuto da due angeli in marmo. Le cavalleresse si prodigarono all'educazione delle giovani di nobile estrazione, e una di queste fu anche santa Maria Maddalena de' Pazzi, la quale visse per\u00f2 in un altro convento dell'ordine, quello in San Frediano.\nSoppressione, ritorno a parrocchia e istituzione della rettoria.\nAnche il monastero di San Giovannino dei Cavalieri fu interessato dal \"Motu proprio\" del 12 marzo 1785 del granduca Pietro Leopoldo. Ivi era imposta la riduzione dei monasteri alla vita comune e la trasformazione di gran parte di essi in conservatori laici. Il monastero di San Giovannino divenne dunque conservatorio, come risulta da alcuni pagamenti fatti per lavori.\nCon l'annessione della Toscana all'Impero francese da parte di Napoleone I nel 1808 l'ordine fu soppresso e le monache Gerosolomitane annesse a quelle agostiniane di Santa Monaca. Dal 1808 al 1925 la chiesa di San Giovannino rimase chiusa al culto, divenendo nel 1810 una chiesa succursale della parrocchia di San Lorenzo e ceduta nel 1818 alla Pia casa dei Catecumeni. In questi anni il convento fu smembrato. Convento e chiostro, gi\u00e0 conservatorio laico, furono adibite a scuola in virt\u00f9 delle leggi emanate a Torino nel 1870 dal ministro di giustizia Giuseppe Siccardi, oggi trova qui la sua sede il liceo classico-artistico Dante-Leon Battista Alberti. La chiesa che pure sub\u00ec arbitrarie suddivisioni fu usato nella prima guerra mondiale come magazzino militare. Solo nel 1922 la chiesa fu restituita all'amministrazione del fondo culto e riaperta nel l'8 dicembre 1925 dopo i lavori di restauro dell'architetto Ezio Cerpi il quale tent\u00f2 di riportarla alle forme cinquecentesche. Alcune delle particolarit\u00e0 architettoniche della chiesa derivano, in parte, proprio dalla necessit\u00e0 di restituire all'originario uso liturgico uno spazio che in epoca Napoleonica era stato suddiviso in pi\u00f9 parti e frammentato nella sua integrit\u00e0. Nel 1939 divenne di nuovo parrocchia autonoma, di libera collazione. \nNel 2010 la chiesa di San Giovannino dei Cavalieri ha cessato per decreto del cardinale Giuseppe Betori di essere parrocchia ed \u00e8 divenuta rettoria, con un suo rettore nominato. La rettoria insiste sul territorio parrocchiale della chiesa di Nostra Signora del Sacro Cuore a cui riferisce e dove \u00e8 confluito il precedente archivio parrocchiale di San Giovannino dei Cavalieri.\nDescrizione.\nL'interno a tre navate, coperto da capriate, \u00e8 preceduto da un vestibolo con armadi lignei d'epoca, dove venivano conservati arredi liturgici e documenti. In particolare in questo ambiente fu conservato l'archivio dell'ordine quando fu trasportato da Pisa a Firenze.\nTra le opere conservate si ricordano il \"Crocifisso sagomato con i dolenti\", di Lorenzo Monaco. Questo si trova nell'ansie della chiesa e si inserisce entro un contesto di affreschi unitari che tendono a restituire profondit\u00e0 e contesto alla stessa crocifissione, da alcuni attribuiti al Gherardini e al Botti, sono un esempio di prospettiva allusiva che opera uno \"sfondamento\" immaginifico delle pareti. Del Botti sarebbe poi la decorazione architettonica virtuale della cupola che fa da cornice all'Immacolata Concezione del Gherardini, nel 2021 sono stati portati a termine i lavori di restauro che hanno ripristinato la compromessa integrit\u00e0 dell'affresco. Il pennacchio posteriore di destra si presenta completamente ricostruito secondo un progetto integrativo che tuttavia si lascia distinguere dall'originale del Botti. Si trovano nella Chiesa di San Giovannino anche preziose pale d'altare, come la \"Nativit\u00e0\" di Bicci di Lorenzo (1435), la tavola dell\"Incoronazione della Vergine\" di Neri di Bicci, l\"Annunciazione\" del Maestro di Stratonice ovvero il lucchese Michele Ciampanti del 1490 circa (tutti e quattro portati dalle cavalleresse dallo spedale di San Niccol\u00f2), l\"Ultima Cena\" di Jacopo Palma il Giovane, la \"Decollazione del Battista\" di Pier Dandini.\nAlla riconsacrazione cinquecentesca risale l'acquisto della pala d'altare della \"Nascita di san Giovanni Battista\" di Santi di Tito, terminata dal figlio Tiberio Titi (oggi nella controfacciata a destra, 1603). Due sepolcreti in marmo appartengono ai frati gerosolomitani Domenico Manzuoli e Angelo Martellini.\nIl Crocifisso ligneo nella navata destra si dice che sia stato intagliato nel legno dell'albero che miracolosamente rinverd\u00ec in pieno inverno al passaggio della salma di san Zanobi durante la traslazione da San Lorenzo a Santa Reparata. Questo avvenimento miracoloso \u00e8 segnalato dalla cosiddetta colonna di San Zanobi in piazza San Giovanni.\nIn controfacciata, entro cassa lignea, vi \u00e8 l'organo a canne rinascimentale costruito da Cesare Romani nel 1581. Un secondo strumento, a trasmissione elettrica, \u00e8 situato in due corpi contrapposti a pavimento nell'abside; \u00e8 l\"opus 446\" della ditta Tamburini e risale al 1962.\nIl crocifisso miracoloso detto \"di san Zanobi\".\nVarcata la soglia di ingresso nell'aula liturgica, oltre il vestibolo mediceo, volgendo lo sguardo alla parete di destra si incontra subito, custodito in una nicchia sormontante un altare laterale, il crocifisso miracoloso che la tradizione lega alla vicenda di San Zanobi. Di aspetto cinquecentesco, secondo antica tradizione questa immagine del Cristo sarebbe stata intagliata dal legno di quell\u2019olmo miracolosamente rifiorito al passaggio di san Zanobi.\nLa tradizione racconta che il miracolo ebbe luogo durante la traslazione delle spoglie del vesccovo fiorentino dalla prima cattedrale di Firenze, San Lorenzo, alla nuova cattedrale di Santa Reparata. Passando per quella che oggi \u00e8 chiamata piazza san Giovanni, a lato del battistero, la cassa contenente il corpo del santo urt\u00f2 un albero secco che, al contatto, miracolosamente fior\u00ec. Era un 26 di gennaio della met\u00e0 del nono secolo, circa 450 anni dopo la morte di san Zanobi. \nA ricordare il miracolo \u00absi erge fiera, con il suo fusto in granito, la colonna di San Zanobi. In verit\u00e0, quella che oggi vediamo, \u00e8 una ricostruzione del 1334. La terribile alluvione del 1333 che spazz\u00f2 tutti i ponti di Firenze, travolse inesorabilmente l'originale, distruggendola. Nel 1375 fu aggiunta un'iscrizione sul fusto che ricorda la leggenda di san Zanobi. Nel 1501, per\u00f2, cadde a terra la croce, durante i preparativi della festa di San Giovanni\u00bb.\nTutt'ora viene ricordato ogni 26 gennaio l'evento: una corona di fiori viene deposta intorno alla base della colonna da parte del popolo fiorentino.\nIl sepolcro del cavaliere Angelo Martellini.\nNella seconda met\u00e0 della navata sinistra \u00e8 ben visibile, ancora nella sua posizione originaria, uno dei segni pi\u00f9 eloquenti della presenza dell'ordine dei Cavalieri di Malta nella chiesa di San Giovannino, ovvero il sepolcro del cavaliere Angelo Martellini. \nAngelo Martellini milit\u00f2 tra le fila dell'Ordine di San Giovanni Battista del Tempio e prese parte alla decisiva battaglia navale di Lepanto la quale lasci\u00f2 su di lui ferite tali da portare al suo congedo dall'ordine. \u00abNel 574 il capitolo generale dell'ordine concesse al Martinelli di continuare ad usufruire dei privilegi che derivavano dalla sua appartenenza al cavalierato, nonostante egli fosse stato congedato a causa delle sue condizioni fisiche. Il sepolcro venne realizzato dal nipote, Esa\u00f9 Martinelli, nel 1610; la data ed il nome del committente appaiono nella lastra epigrafica marmorea che \u00e8 apposta alla base del monumento\u00bb\n\u00abElevato sopra un basso scalino di pietra, il deposito \u00e8 costituito da un sarcofago di marmo grigio che poggia su una base di pietra serena. La base \u00e8 provvista di due plinti laterali fortemente aggettanti, sulle cui fronti campeggiano due croci di Malta. Al centro del basamento, tra i due plinti, \u00e8 collocata la lapide marmora che reca inciso l'epitaffio. I plinti fungono da sostegno al sarcofago, che \u00e8 sorretto da due coppie massicce di zampe leonine, scolpite in marmo bianco e realisticamente dotate di artigli e peluria. Il sarcofago presenta una cassa trapezoidale ed un coperchio con una terminazione che rievoca la forma di un timpano spezzato. Tale soluzione, che non contempla le sinuose volute affrontate, tanto diffuse negli esemplari coevi, sembra derivare dalle forme spigolose del sarcofago del Giambologna, databile intorno al 1595, e collocato nella Cappella della Madonna del Soccorso alla Santissima Annunziata. Il coperchio del sarcofago del Martinelli \u00e8 dotato, nella parte centrale di un curioso elemento ornamentale, che termina in una punta di diamante. Lo stemma, intagliato in marmo bianco non aderisce alla struttura del deposito, ma \u00e8 affisso alla parete: lo scudo, che raffigura un cervo rampante in campo rosso, \u00e8 sormontato da un cimiero piumato, un elemento particolarmente diffuso negli emblemi araldici del periodo\u00bb\nConfraternite.\nNella chiesa e nei suoi annessi si riunirono nel tempo alcune confraternite. Tra le pi\u00f9 importanti ci furono:"}
{"id": "394913", "revid": "128334", "url": "https://it.wikipedia.org/wiki?curid=394913", "title": "Classe U-212", "text": "La classe U-212A \u00e8 una classe di sottomarini di progettazione tedesca. I battelli di questa classe realizzati in Italia su licenza per la Marina Militare, \"Salvatore Todaro\" (S 526), \"Scir\u00e8\" (S 527), \"Pietro Venuti\" (S 528) e \"Romeo Romei\" (S 529) sono anche indicati come classe Todaro, dal nome della prima unit\u00e0.\nProgetto.\nIl programma, iniziato nel 1994 nell'ambito del \"German Submarine Consortium\", ha portato alla realizzazione di sei unit\u00e0 per la marina tedesca e, in Italia, dei due battelli Todaro e Scir\u00e8, consegnati da Fincantieri rispettivamente nel 2006 e nel 2007, con opzione per altri due sottomarini, di cui il primo, Venuti, consegnato il 6 luglio 2016.\nI sottomarini furono inizialmente progettati come classe 212 secondo le richieste della marina tedesca, che ne prevedeva l'uso prevalente nel mare del Nord e nel Baltico. Associatasi nel 1996 la marina italiana, il programma fu modificato secondo alcune esigenze italiane, che riguardano le pi\u00f9 grandi profondit\u00e0 del mare Mediterraneo; da qui la modifica della denominazione da 212 in 212A, peraltro comune per tutti i sommergibili della classe, tedeschi e italiani, costruiti fino al 2020.\nI battelli tipo U-212A sono l'ultimo modello di sottomarini diesel-elettrici tedeschi e sono tra i migliori a livello mondiale. Il loro progetto non deve quasi nulla ai precedenti, che sostanzialmente erano \"ingrandimenti\" del disegno originario, potenziato via via, della prima classe di sottomarini tedeschi postbellici, la classe 204. Molto compatti, silenziosi, dotati di propulsione subacquea AIP, gli U-212 sono stati venduti a Germania ed Italia, la quale ha abbandonato la sua tradizione di costruttrice autonoma di sottomarini dopo il fallito progetto S-90, successore dei Sauro, optando per un programma comune con la Germania.\nLa finanziaria 2008 e il successivo parere favorevole della commissione Difesa della Camera hanno autorizzato la costruzione di due ulteriori unit\u00e0, esercitando l'opzione prevista nel contratto iniziale.\nCostruzione.\nI sottomarini U-212A sono unit\u00e0 di medie dimensioni e nella loro costruzione sono state impiegate tecnologie innovative, che permettono prestazioni molto avanzate. Lo scafo, realizzato in materiale amagnetico, ha concezioni stealth con notevole riduzione della segnatura acustica, ottenuta anche grazie all'impiego di celle a combustibile, nelle quali l'idrogeno e l'ossigeno vengono fatti reagire per produrre energia elettrica; \u00e8, questo, un sistema innovativo per la generazione di energia, che garantisce un'autonomia in immersione da tre a quattro volte superiore a quella dei sistemi a batteria e che pu\u00f2 trovare applicazione in molteplici settori.\nI battelli U-212A sono sottomarini d'attacco, progettati per affrontare sia unit\u00e0 subacquee, che di superficie e sono in grado di sbarcare sotto costa reparti d'incursori.\nI battelli italiani si sono gi\u00e0 distinti per le loro qualit\u00e0 tecniche nell'ambito di alcune campagne addestrative multinazionali, soprattutto in Atlantico, dove hanno operato al fianco dei sottomarini a propulsione nucleare della US Navy. Nel corso del 2009 lo Scir\u00e8 ha partecipato alle esercitazioni congiunte con la US Navy JTFEX (Joint Task Force Exercise) e CONUS '09. Nel 2008 il Todaro ha svolto una campagna addestrativa oltre Atlantico, prendendo parte, insieme con sottomarini a propulsione nucleare della US Navy, alle esercitazioni JTFEX (Joint Task Force Exercise), tra le pi\u00f9 importanti esercitazioni multinazionali nel settore subacqueo; con quella crociera da 15000 miglia il Todaro \u00e8 stato il primo sottomarino italiano a raggiungere gli Stati Uniti.\nIl 9 dicembre 2009 si \u00e8 svolta, sempre presso il cantiere navale di Muggiano, la cerimonia del taglio della prima lamiera del primo della seconda coppia dei sottomarini U-212A della Marina Militare italiana. I battelli sono stati commissionati dalla direzione generale degli armamenti navali. Il primo dei sottomarini della seconda coppia, il Venuti, \u00e8 stato consegnato il 6 luglio 2016, mentre il secondo, il Romeo Romei, \u00e8 stato varato il 4 luglio 2015 ed \u00e8 stato consegnato alla Marina Militare nel 2017.\nAttualmente la flotta subacquea italiana \u00e8 composta da quattro battelli classe Todaro e dagli ultimi quattro della classe Sauro. Ma altre due unit\u00e0 sono state finanziate dal Governo nel 2018, nell'ambito del progetto \"Near Future Submarine\" (NFS): con esse il totale degli U-212 italiani salir\u00e0 a sei. Le prime due unit\u00e0 del programma di rinnovamento della componente subacquea nazionale sostituiranno due dei quattro battelli della classe Sauro ancora in linea, con la possibilit\u00e0 di sostituire anche i due rimanenti con un ulteriore lotto di U-212NFS portando il totale dei nuovi battelli ad 8, come previsto dalle \u201cLinee di indirizzo strategico 2019-2034 della Marina Militare\").\nNel febbraio 2020 viene confermato lo stanziamento di fondi per l'acquisto degli ulteriori due esemplari, che entro il 2025 porter\u00e0 la Marina ad avere 8 battelli U-212, di cui quattro nella versione NFS.\nIl 26 febbraio 2021 viene firmato il contratto d'acquisto di 2 unit\u00e0 + 2 in opzione. "}
{"id": "394917", "revid": "767487", "url": "https://it.wikipedia.org/wiki?curid=394917", "title": "Schizophrenia (Sepultura)", "text": "Schizophrenia \u00e8 il secondo album del gruppo thrash-death metal brasiliano Sepultura, pubblicato nel 1987. Tutte le canzoni vennero registrate al J.G. Estudio di Belo Horizonte nell'agosto del 1987. Malgrado la qualit\u00e0 dell'audio sia scarsa, nel disco si nota un'ottima capacit\u00e0 compositiva: soprattutto nella strumentale \"Inquisition Symphony\".\nNella ristampa in CD a cura della Roadrunner Records, le tracce diventarono 10: vennero separate le prime due e aggiunta la ri-registrazione di \"Troops of Doom\", originariamente presente su Morbid Visions.\nNella successiva ristampa rimasterizzata diventarono addirittura 13."}
{"id": "394920", "revid": "7077", "url": "https://it.wikipedia.org/wiki?curid=394920", "title": "Neon Genesis Evangelion - Death and Rebirth", "text": ""}
{"id": "394922", "revid": "7077", "url": "https://it.wikipedia.org/wiki?curid=394922", "title": "Death &amp; Rebirth", "text": ""}
{"id": "394923", "revid": "36426", "url": "https://it.wikipedia.org/wiki?curid=394923", "title": "Chiesa di San Giovannino degli Scolopi", "text": "La chiesa di San Giovannino degli Scolopi \u00e8 un luogo di culto cattolico che si trova nel centro storico di Firenze, in via de' Martelli all'angolo con via Gori.\nStoria.\nEsisteva in questo sito un piccolo oratorio dedicato a san Giovanni Evangelista sin dal 1351, quando un tale Giovanni di Lando della famiglia Gori lasci\u00f2 una cospicua eredit\u00e0 per l'edificazione dell'edificio di culto. Con l'arrivo della Compagnia di Ges\u00f9 in citt\u00e0 (1557), il granduca Cosimo I affid\u00f2 ai padri gesuiti la chiesetta ormai malandata, che fu presto riedificata a partire dal 1579, su progetto di Bartolommeo Ammannati, l'architetto di corte. I lavori iniziarono dall'attiguo Collegio; in seguito si inizi\u00f2 a ricostruire anche la chiesa ispirandosi alla chiesa del Ges\u00f9 a Roma (1581). I lavori, che proseguivano particolarmente a rilento per quanto riguarda la chiesa, passarono a Giulio Parigi e successivamente ad Alfonso Parigi il Giovane, che termin\u00f2 l'opera solo nel 1661.\nIl progetto dell'Ammannati, con la navata unica coperta a botte su cui si aprivano cappelle poco profonde e allargamento delle due cappelle laterali alla tribuna per formare la croce latina, fu rivisto nei lavori successivi, trasformando la copertura e rendendo la tribuna a forma di abside semicircolare, anzich\u00e9 rettangolare e pi\u00f9 stretta della navata.\nIl corredo decorativo interno risale per lo pi\u00f9 a quegli anni, con Agostino Veracini che affresc\u00f2 la volta nel 1758 e le statue in gesso di Camillo Caetani. Pi\u00f9 antichi (ultimi decenni del Cinquecento) sono invece gli affreschi delle campate superiori di Alessandro Fei detto il Barbiere e le tele di Jacopo Ligozzi, Francesco Curradi e Alessandro Allori. La decorazione riflette il mutamento provocato nell'iconografia dalle nuove regole della Controriforma, con l'esaltazione dei santi missionari, come il \"San Francesco Saverio\" del Curradi.\nNel 1756 Leonardo Ximenes fond\u00f2 all'interno del convento annesso l'Osservatorio Ximeniano, oggi centro di osservazione meteorologica e sismologica (accesso da piazza San Lorenzo). Nella seconda met\u00e0 del XVIII secolo vi tenne le sue lezioni il gesuita Giuseppe Richa.\nDopo la soppressione dell'ordine nel 1775, ai gesuiti subentrarono i Padri Scolopi, che vi poterono trasferire anche le loro scuole nell'edificio attiguo. Nel 1796 furono rifatte con marmi pregiati le prime due cappelle laterali pi\u00f9 vicine all'altare, dette di San Bartolomeo e di San Giuseppe.\nNel 1836 il vicino Palazzo Martelli fu annesso al complesso del Collegio, che si trov\u00f2 cos\u00ec notevolmente ingrandito, e fu rifatta la facciata con il doppio ordine per opera di Leopoldo Pasquini.\nIl pavimento fu rinnovato nel corso dell'Ottocento e di nuovo dopo l'alluvione di Firenze del 1966. L'interno fu riallestito, con le tele attualmente disposte, nel 1954.\nOpere.\nLato destro:\nLato sinistro:\nNel collegio si trova inoltre la tela di \"Sant'Elena\" di Giovanni Bizzelli."}
{"id": "394924", "revid": "499531", "url": "https://it.wikipedia.org/wiki?curid=394924", "title": "Spitz (razza canina)", "text": "Gli spitz fanno parte del 5\u00ba gruppo della classificazione ufficiale FCI delle razze canine insieme ai cani di tipo primitivo.\nSono considerati i pi\u00f9 antichi e pi\u00f9 puri delle razze canine e vengono utilizzati per varie mansioni come traino (Alaskan Malamute, Siberian Husky, Groenlandese), caccia (cane da orso della Carelia, Akita Inu, Shiba Inu), pastorizia (Samoiedo, Lapphund, Lapinporokoira) o come cani da compagnia (volpino Italiano, volpino di Pomerania).\nSono considerati quindi cani forti, coraggiosi e intraprendenti oltre che intelligenti.\nI pi\u00f9 noti sono senza dubbio i nordici, ma molti derivano anche dall'Oriente, dagli Stati Uniti, dall'Europa, da Israele e dalla Russia.\nLe varie razze sono accomunate da tre principali caratteristiche: orecchie triangolari, coda generalmente arricciata sopra la schiena e muso triangolare.\nOrigini.\nL'esatta origine degli Spitz \u00e8 sconosciuta anche se a quanto sembra i primi esemplari sarebbero stati originari delle regioni dell'Artico o dell'Asia orientale. Questa tipologia di cani venne descritta per la prima volta come \"Canis pomeranus\" da Johann Friedrich Gmelin nella sua revisione del \"Systema naturae\" di Linneo del 1788.\nI pi\u00f9 antichi scheletri ritrovati risalgono a 5.000 anni fa e qualcuno ha rapportato la loro discendenza ai lupi.\nAlcuni allevatori, in tempi pi\u00f9 recenti, hanno accoppiato intenzionalmente spitz con lupi di modo da ottenere specie dall'aspetto pi\u00f9 lupesco come nel caso dell'Alaskan Malamute.\nLe migrazioni.\nCirca 3.000 anni fa, i cani spitz iniziarono a migrare dall'Artico verso regioni con clima maggiormente temperato come Europa, Nord America, Asia e anche Africa.\nDi questa specie sono stati ritrovati scheletri di 2.000 anni fa in Svizzera, il che indica significativamente che gli spitz abitano l'Europa centrale ormai da millenni e che possono essere a ragion veduta considerati gli antenati dello Spitz tedesco e dello Schipperke.\nAltri spitz migrarono anche in Siberia ed in Mongolia. Nel corso dei secoli altri di questi cani vennero trasportati dall'uomo in Giappone dalla Manciuria. Questi spitz dell'Asia possono essere considerati gli antenati del Chow Chow e del Akita Inu.\nCani da lavoro.\nLa grande diffusione di razze legata agli spitz \u00e8 dovuta essenzialmente alla loro particolare attitudine nell'aiuto dell'uomo: il ruolo di cane da caccia, quello di cane pastore e infine quello di cane da slitta.\nLe specie pi\u00f9 forti e pi\u00f9 grandi come l'Akita Inu, il Cane da orso della Carelia, il Norsk elghund grigio e lo Swedish Elkhound vennero spesso usati per la caccia all'orso. Le specie pi\u00f9 piccole come ad esempio lo Spitz finnico ed il Norsk Lundehund vennero utilizzati in Scandinavia per cacciare uccelli e piccoli mammiferi.\nDue delle pi\u00f9 grandi tipologie di spitz come i Canadian Eskimo Dog ed i Groenlandese, vennero utilizzati sino al XIX secolo per il traino delle slitte. Durante quello stesso secolo, quando la caccia con trappole divenne un affare fortemente lucrativo, le persone capirono che la forza degli spitz non era pi\u00f9 necessaria ed iniziarono a servirsi dei Siberian Husky soprattutto in Canada ed in Alaska.\nAdattamento all'Artico.\nI cani del tipo spitz si sono tutti adattati a vivere in climi nordici. Essi infatti solitamente godono di particolari qualit\u00e0 come ad esempio l'isolamento termico e un pelo idrorepellente.\nLe piccole orecchie aiutano a ridurre il rischio di gelamento e il collare di pelo attorno a tutto il collo aiuta a proteggere i cani dal ghiaccio.\nA livello caratteriale, molti spitz hanno mantenuto alcune caratteristiche dei lupi come ad esempio l'indipendenza, sospetto, capacit\u00e0 di aggressione contro umani non familiari e altri cani e per questo motivo cani come il cane da orso della Carelia risultano ancora oggi molto difficili da adattare a cani da compagnia.\nCani da compagnia.\nPer lo sguardo vivace, il pelo fitto, la coda arricciata e il piccolo muso e orecchie, gli spitz sono spesso utilizzati come cani da compagnia, soprattutto nei piccoli volpini di Pomerania, che originariamente erano animali di grossa taglia come i Keeshond che poi vennero ridotti per essere accettati nelle corti. La specie Keeshond, variante dello Wolfspitz e dello Spitz tedesco, sono conosciuti come il cane nazionale dei Paesi Bassi e hanno un carattere leale ed energico. Pur essendo creature molto intelligenti ed obbedienti, non \u00e8 consigliabile tenerli segregati in casa, a meno che questa non disponga di un ampio giardino verde dove il cane possa correre liberamente e fare i bisogni.\nAltri spitz sono utilizzati ancora oggi come cani da lavoro come gli American Eskimo Dog, gli Alaskan klee kai, lo Spitz tedesco e lo Spitz giapponese.\nLe varie razze.\nQuella che segue \u00e8 una lista delle principali tipologie di spitz:"}
{"id": "394929", "revid": "1632387", "url": "https://it.wikipedia.org/wiki?curid=394929", "title": "Beneath the Remains", "text": "Beneath the Remains \u00e8 il terzo album dei Sepultura, pubblicato nel 1989. Venne distribuito dalla Roadrunner Records. Molti fan, soprattutto quelli di vecchia data, considerano questo disco, ed il successivo \"Arise\", l'apice artistico raggiunto dalla band di Max Cavalera. Il disco venne registrato tra il 15 ed il 28 dicembre 1988 ai \"Nas Nuvens Studio\" di Rio de Janeiro, Brasile. Le tematiche riguardanti il satanismo, gi\u00e0 particolarmente \"levigate\" nel precedente \"Schizophrenia\", vengono totalmente abbandonate con questo album, in favore di canzoni riguardanti maggiormente la guerra e le questioni sociali."}
{"id": "394931", "revid": "123689756", "url": "https://it.wikipedia.org/wiki?curid=394931", "title": "Saint Tropez (soap opera)", "text": "Saint Tropez \u00e8 una soap opera francese dal titolo originale \"Sous le soleil\" (\"Sotto il sole\"). Il serial \u00e8 stato creato da Olivier Br\u00e9mond e Pascal Breton ed \u00e8 prodotto dalla Marathon Productions.\n\"Saint Tropez\" \u00e8 composta da 14 stagioni con 480 puntate; la prima \u00e8 stata trasmessa in Francia il 13 marzo 1996 da TF1, mentre in Italia \u00e8 andata in onda su Rete 4 a partire dal 13 settembre 2004.\nTrama.\nCome suggerisce il titolo italiano, le vicende della soap si svolgono nella famosa ed elegante Costa Azzurra, precisamente a Saint-Tropez.\nLa storia segue le vite, gli amori e le attivit\u00e0 professionali delle tre protagoniste Jessica, Laure e Caroline e dei loro rispettivi amici e familiari.\nLaure \u00e8 una ragazza sensibile e romantica che lavora come dottoressa nell'ospedale della citt\u00e0, Caroline \u00e8 dotata di una grande forza di volont\u00e0 che le consentir\u00e0 di affermarsi sia come cantante di successo che come avvocato, mentre Jessica \u00e8 una bella ragazza piena di interessi, bartender, modella, ballerina, la mamma \u2018\"chioccia\" delle sue amiche, che spesso le confidano i loro problemi e le loro pene."}
{"id": "394934", "revid": "110157", "url": "https://it.wikipedia.org/wiki?curid=394934", "title": "Gliceraldeide-3-fosfato deidrogenasi (fosforilante)", "text": "La gliceraldeide-3-fosfato deidrogenasi (fosforilante) \u00e8 l'enzima che catalizza la reazione di conversione della gliceraldeide-3-fosfato a 1,3-bisfosfoglicerato durante la glicolisi. Questo enzima appartiene alla classe di enzimi delle deidrogenasi NADH-dipendenti.\nNel dettaglio, l'enzima catalizza la seguente reazione:\nLa gliceraldeide-3-fosfato deidrogenasi \u00e8 un tetramero, ovvero \u00e8 costituita da 4 subunit\u00e0 identiche. Ognuna pu\u00f2 legare una molecola di NAD+ ed una di ATP. Ogni subunit\u00e0 contiene inoltre due residui essenziali di cisteina e di istidina, importanti soprattutto nella prima fase della reazione.\nIl meccanismo di reazione.\n\u00c8 possibile distinguere due passaggi distinti nella conversione della gliceraldeide-3-fosfato a 1,3-bisfosfoglicerato: la prima consiste in una ossidazione dell'aldeide ad acido carbossilico (mediata da NAD+), che comporta la formazione dell'intermedio 3-fosfoglicerato; la seconda \u00e8 invece la fosforilazione (attraverso un fosfato inorganico, infatti nella seconda fase della glicolisi non vengono spesi altri ATP) del 3-fosfoglicerato in posizione 1, che genera il prodotto 1,3-bisfosfoglicerato. La presenza di due \"step\" \u00e8 confermata dalla conformazione del sito di legame dell'enzima: una parte \u00e8 specifica per l'anello nicotinammidico del coenzima NAD+, l'altra per l'anello adenilico dell'ATP.\nLa prima reazione \u00e8 abbastanza favorita dal punto di vista termodinamico (\u0394G\u00b0\u00b4 di circa -50 kJ mol-1), mentre la seconda \u00e8 sfavorita,\nessendo il suo \u0394G\u00b0\u00b4 di segno opposto. Se queste due reazioni dovessero semplicemente avvenire in soluzione, dunque, la seconda avrebbe una energia di attivazione talmente alta da renderla di fatto impossibile. La presenza dell'enzima, dunque, \u00e8 assolutamente fondamentale: l'accoppiamento delle due reazioni operato nel sito attivo della gliceraldeide-3-fosfato deidrogenasi, infatti, rende possibile che la seconda avvenga. Ci\u00f2 \u00e8 spiegabile con il fatto che l'intermedio tioestere che si forma nel \"core\" del sito catalitico ha una energia libera di Gibbs decisamente maggiore di quella che avrebbe il suo corrispettivo acido carbossilico 3-fosfoglicerato libero in soluzione.\nPi\u00f9 nel dettaglio, la reazione si sviluppa nel seguente modo."}
{"id": "394940", "revid": "767487", "url": "https://it.wikipedia.org/wiki?curid=394940", "title": "Casa de los Tres Mundos", "text": "La Casa de los Tres Mundos (\"casa dei tre mondi\"), un progetto di cultura e sviluppo a Granada (Nicaragua), \u00e8 stata fondata nel 1989 da Ernesto Cardenal e Dietmar Sch\u00f6nherr come \"Fundaci\u00f3n Casa de Los Tres Mundos\". L'istituzione sostiene, secondo i suoi principi, \u201cprogetti culturali dando molto peso agli interessi sociali in Nicaragua e America centrale\u201d. Oltre al sostegno originario dell'educazione artistica e musicale di bambini e giovani, dal 1999, quando l'uragano \"Mitch\" ha devastato la regione, si sostiene anche un progetto per lo sviluppo di villaggi in Malacatoya, nella zona del comune di Granada.\nL'obiettivo dichiarato dei fondatori era non solo di sostenere lo sviluppo economico, ma anche di migliorare, con il sostegno delle iniziative nel ramo dell'educazione culturale, le condizioni della vita per la gente. La Casa de los Tres Mundos si definisce per questo un centro internazionale mentale e culturale, dove i poteri delle diverse culture coincidono e si promuovono e si arricchiscono scambievolmente. Nella Casa de los Tres Mundos si svolgono concerti, mostre, letture, recite, iniziative teatrali e danzanti. Oltre a ci\u00f2 ci sono corsi di lingua, simposi internazionali e festival. Ci sono una scuola di musica e una scuola di pittura con insegnanti in pianta stabile. Si insegna a bambini di ogni ceto sociale. Inoltre alloggia in questo edificio l'archivio storico della citt\u00e0 di Granada.\nFormalmente il sostegno effettivo all'istituzione Casa de los Tres Mundos viene offerto dall'associazione morale Pan y Arte con residenza a M\u00fcnster. Dal 2001 i giovani austriaci possono fare il Servizio austriaco all'estero nella Casa."}
{"id": "394948", "revid": "1632387", "url": "https://it.wikipedia.org/wiki?curid=394948", "title": "Arise (album Sepultura)", "text": "Arise \u00e8 il quarto album in studio del gruppo musicale brasiliano Sepultura, pubblicato il 25 marzo 1991 dalla Roadrunner Records.\n\u00c8 stato prodotto da Scott Burns (Death, Cannibal Corpse, Obituary).\nIl disco.\n\u00c8 considerato uno degli album pi\u00f9 significativi della band brasiliana, che dal successivo \"Chaos A.D.\" cambier\u00e0 rotta inserendo, progressivamente, elementi hardcore e crossover."}
{"id": "394954", "revid": "767487", "url": "https://it.wikipedia.org/wiki?curid=394954", "title": "Rap\u00a9ital", "text": "Rap\u00a9ital \u00e8 una raccolta del rapper italiano Frankie hi-nrg mc.\nIl disco.\nL'album \u00e8 una raccolta del meglio del rapper torinese, composta da tredici tracce, di cui una inedita (\"Dimmi dimmi tu\", che ha lanciato il disco). Le restanti dodici canzoni erano gi\u00e0 state suonate durante il recital \"Rap\u00a9ital\" che il rapper port\u00f2 in giro in vari teatri italiani assieme al suo gruppo prima della pubblicazione del disco.\nTra le basi scelte da Frankie per mixare le sue canzoni ce ne sono alcune celebri. La pi\u00f9 famosa \u00e8 forse quella tratta dalla colonna sonora del film \"Profondo rosso\" di Dario Argento, usata per la traccia 4, \"Autodaf\u00e8\", ma anche le altre sono molto conosciute. Per la traccia 8 \u00e8 stata scelta quella della hit \"Der Kommissar\" di Falco, \"Gi\u00f9 le mani da Lucignolo\" \u00e8 accompagnata dal \"tema di Lucignolo\" del film \"Le avventure di Pinocchio\" di Luigi Comencini e il suono del sitar di \"Sandokan\" fa da sottofondo a \"Disconnetti il potere\". La canzone inedita, \"Dimmi dimmi tu\", \u00e8 contro l'ormai classico \"pseudo-VIP\" dei reality show, sempre pi\u00f9 diffuso nella TV odierna e, pi\u00f9 in generale, una critica nei confronti del mondo dello spettacolo dei giorni nostri.\nPer la versione qui inclusa della sua Potere alla parola l'autore (da sempre appassionato di enigmistica) ha realizzato un ritornello inedito, ottenuto mediante una serie di anagrammi ricavati dal titolo del brano stesso:\n\"\u00c8 porta parallela o / la trappola orale: \u00e8 / potere alla parola / la realt\u00e0 popolare. / Lo perora la platea / ora alto appeller\u00e0 / lo rappare alleato / opporrete all'alal\u00e0.\"\nPer problemi di copyright, non fu possibile inserire nel disco il brano \"Fight da Seven Nation Army\", mash-up di \"Fight da faida\" con la base di \"Seven Nation Army\" dei The White Stripes gi\u00e0 eseguita dal vivo nelle date del tour di \"Ero un autarchico\". Il brano \u00e8 stato successivamente pubblicato dal rapper nel corso del 2011 per il download gratuito."}
{"id": "394957", "revid": "1463849", "url": "https://it.wikipedia.org/wiki?curid=394957", "title": "Leopoldo Metlicovitz", "text": "\u00c8 considerato assieme a Leonetto Cappiello, Adolf Hohenstein, Giovanni Maria Mataloni e Marcello Dudovich, uno dei padri del moderno cartellonismo italiano.\nBiografia.\nFiglio di un commerciante di origini dalmate (il cognome della famiglia era in origine \"Metlicovich\"), giovanissimo inizia a lavorare nell'attivit\u00e0 familiare e a quattordici anni entra come apprendista in una tipografia di Udine, dove impara la tecnica della litografia. Qui viene notato da Giulio Ricordi, titolare della omonima casa musicale e delle Officine Grafiche, che lo invita a trasferirsi a Milano a completare la sua preparazione.\nDal 1888 al 1892 collabora con la ditta Tensi, azienda di prodotti fotografici e nel 1892 entra in Ricordi come direttore tecnico. All'inizio fa pratica trasponendo i lavori di altri celebri cartellonisti come Hohenstein e Mataloni sulla pietra litografica, poi il suo talento pittorico viene sempre pi\u00f9 apprezzato e inizia a creare manifesti e illustrazioni per le edizioni musicali di Ricordi. Molte delle opere dei pi\u00f9 famosi compositori dell'epoca sono reclamizzate dai cartelloni firmati da Metlicovitz: da quelle di Giacomo Puccini come \"Tosca\" (1900), \"Madama Butterfly\" (1904) e \"Turandot\" (1926) a \"Iris\" di Pietro Mascagni (1898),a \"Conchita\" di Riccardo Zandonai (1911).\nA fine Ottocento i \"Grandi Magazzini Mele\" di Napoli affidano alle Officine Ricordi la propria campagna pubblicitaria per i suoi capi di abbigliamento, una delle prime su larga scala, e gli artefici del successo sono i manifesti creati da Metlicovitz insieme ad Aleardo Terzi, Dudovich, Cappiello ed altri.\nNel 1906, in occasione della grande Esposizione Universale a Milano, Metlicovitz vince il concorso per il manifesto simbolo della fiera, dedicata al Traforo del Sempione, affermandosi sempre pi\u00f9 come cartellonista. Sono decine le copertine di riviste, spartiti e libretti d'opera pubblicati da Ricordi, che recano la sua firma fra cui le riviste \"Musica e musicisti\" (1902-1905) e \"Ars et Labor\" (1906-1912); suoi lavori come illustratore appaiono anche su \"La Lettura\" (1906-1907,1909) mensile del \"Corriere della Sera\". \nA partire soprattutto dagli inizi del Novecento dalle Officine Grafiche Ricordi escono in vendita diversi prodotti frutto di un \"merchandising\" \"ante-litteram\", grazie allo spirito imprenditoriale di Giulio Ricordi, e molti recano la firma di Leopoldo Metlicovitz come \"L'Almanacco Verdiano\" del 1902 o le serie di cartoline illustrate di tema musicale come quelle per le opere \"La Boh\u00e8me\", \"Tosca\", \"Madama Butterfly\", o \"Germania\" di Alberto Franchetti.\nFra il 1907 e il 1910 Metlicovitz, su incarico di Ricordi, si reca per due volte a Buenos Aires; nel frattempo si \u00e8 sposato con Elvira Lazzaroni, da cui avr\u00e0 due figli: Roberto (1908-?) e Leopolda (1912-2008). Nel 1914 Metlicovitz \u00e8 anche uno dei disegnatori, insieme ad Armando Vassallo, Luigi Caldanzano e Adolfo De Carolis, coinvolti nel lancio del film Cabiria, un kolossal del muto sceneggiato da Gabriele D'Annunzio, per cui realizzer\u00e0 ben quattro manifesti. Suo \u00e8 anche il marchio di fabbrica che ancora oggi viene utilizzato dalle Fratelli Branca Distillerie, produttrici del Fernet Branca, raffigurante un'aquila che ghermisce con le ali spiegate una bottiglia del liquore al di sopra di un globo terracqueo.\nTerminata nel 1938 la collaborazione con Casa Ricordi, si concentra sempre pi\u00f9 sulla pittura, prediligendo il paesaggio e il ritratto e partecipando alle prime edizioni del Premio Cremona (1939-1940). Il 19 ottobre 1943 muore nella sua casa a Ponte Lambro, dove si era trasferito definitivamente nel 1915."}
{"id": "394958", "revid": "1652635", "url": "https://it.wikipedia.org/wiki?curid=394958", "title": "Lacrima", "text": "Una lacrima (formalmente pellicola o film lacrimale) \u00e8 una struttura liquida che ricopre la congiuntiva palpebrale bulbare e la cornea, prodotta dall'apparato lacrimale. Esso \u00e8 composto da una porzione secretoria (ghiandole e dotti secretori), che secerne la lacrima, e una escretoria, che drena la lacrima verso il naso. Per la sua valutazione quantitativa e qualitativa si ricorre all'utilizzo del lacrimoscopio.\nFunzione.\nLe funzioni principali della pellicola lacrimale sono:\nDifesa.\nLa pellicola lacrimale rappresenta la principale difesa alle infezioni batteriche corneali e congiuntivali, assieme alla palpebra. Diffondendosi uniformemente sull'epitelio corneale, funge da barriera protettiva agli agenti batterici esterni.\nLubrificazione.\nLa componente mucosa della pellicola lacrimale svolge funzione lubrificante, nei confronti dell'epitelio corneale.\nNutrizione.\nLa componente acquosa della pellicola lacrimale funge da veicolo per numerose sostanze disciolte nella lacrima; ossigeno, ioni, anidride carbonica, mucine, lipidi; sostanze indispensabili all'eutrofismo della superficie oculare e alla sua nutrizione.\nTrasparenza ottica.\nLo strato mucoso della pellicola lacrimale migliora la trasparenza ottica della superficie corneale. I microvilli dell'epitelio corneale fungono da base alla mucina, che viene assorbita dalle villosit\u00e0 corneali, consentendo una migliore uniformit\u00e0 superficiale.\nPulizia.\nAttraverso la pellicola lacrimale defluiscono verso la componente escretoria delle ghiandole lacrimali, le impurit\u00e0 provenienti dall'ambiente esterno.\nComposizione.\nLa pellicola lacrimale \u00e8 composta da tre strati successivi, aventi differenti funzioni:\nStrato mucoso.\nLo strato mucoso \u00e8 la componente pi\u00f9 profonda della pellicola lacrimale, prodotto dalle ghiandole mucipare accessorie, e ricopre le cellule epiteliali congiuntivali e corneali.\nLa funzione del muco, legandosi ai microvilli delle cellule superficiali della cornea, \u00e8 quella di rendere idrofila la superficie stessa della cornea, altrimenti idrofoba.\nStrato acquoso.\nLo strato acquoso \u00e8 lo strato intermedio della pellicola lacrimale, e ne costituisce la parte preminente. Prodotto principalmente dalle secrezioni delle ghiandole lacrimali principali e accessorie, \u00e8 composto oltre che da elettroliti anche da alcuni acidi organici, aminoacidi e proteine, aventi funzioni antibatteriche ed enzimatiche. Riduce gli attriti dei movimenti oculari e palpebrali, deterge le cellule epiteliali desquamate, tampona le scorie metaboliche e asporta le impurit\u00e0 dell'aria.\nStrato lipidico.\nLo strato lipidico costituisce la parte pi\u00f9 esterna della pellicola lacrimale, ed \u00e8 composto da grassi, secreti dalle ghiandole di Meibomio.\nLa sua funzione \u00e8 quella di formare una barriera idrofoba lungo il bordo palpebrale, per impedire l'uscita del film lacrimale, e di mantenere l'idratazione della superficie oculare durante le ore di sonno, regolando inoltre il tasso di evaporazione dello strato acquoso della lacrima stessa."}
{"id": "394963", "revid": "395393", "url": "https://it.wikipedia.org/wiki?curid=394963", "title": "Bibliografia su Genova", "text": "La bibliografia su Genova, la sua storia e le sue personalit\u00e0 \u00e8 troppo vasta perch\u00e9 un elenco di libri possa essere considerato esaustivo. Si elenca quindi qui una bibliografia essenziale, divisa per argomenti, con particolare riferimento ai testi utilizzati nella scrittura delle pagine riguardanti Genova e le voci ad essa correlate.\nLa ricerca di libri per argomento o contenutistica tramite motore ricerca pu\u00f2 essere approfondita sul \"catalogo del sistema bibliotecario urbano del Comune di Genova\", che comprende anche il catalogo della Biblioteca civica Berio, la principale biblioteca cittadina."}
{"id": "394966", "revid": "1008732", "url": "https://it.wikipedia.org/wiki?curid=394966", "title": "Viktor Ivanovi\u010d Pacaev", "text": "Biografia.\nNato nell'allora RSS di Kazakistan, all'et\u00e0 di otto anni Pacaev perse il padre, caduto durante la battaglia alle porte di Mosca contro le forze naziste durante la Seconda guerra mondiale. Ci\u00f2 nonostante pot\u00e9 frequentare l'istituto industriale di Penza dove concluse i suoi studi nel 1955. Successivamente venne assegnato all'\"osservatorio centrale di scienze aeronautiche\" di Mosca, dove pot\u00e9 collaborare allo sviluppo di missili usati per fini di osservazione meteorologica. Nel 1958 pass\u00f2 all'OKB-1, l'ufficio sperimentale di progettazione (in russo \u043e\u0441\u043e\u0431\u043e\u0435 \u043a\u043e\u043d\u0441\u0442\u0440\u0443\u043a\u0442\u043e\u0440\u0441\u043a\u043e\u0435 \u0431\u044e\u0440\u043e), che si dedicava allo sviluppo di prototipi per la tecnica da usare durante i voli nello spazio. A partire dal 1968 Pacaev partecip\u00f2, con l'incarico di \"specialista di missione di carattere non militare\" al programma di preparazione ed addestramento dei futuri cosmonauti. Nell'aprile del 1971 fece parte dell'equipaggio di supporto della missione Sojuz 10 e dal 6 al 29 giugno 1971 partecip\u00f2 alla missione nello spazio di carattere scientifico Sojuz 11 nel ruolo di ingegnere di bordo. Questa missione ebbe una durata totale di 23 giorni, 18 ore e 21 minuti.\nDopo il rientro nell'atmosfera, che sembrava essersi svolto senza particolari problemi, al momento di aprire la capsula spaziale di rientro si fece la tragica scoperta che l'intero equipaggio era deceduto. Solo successivamente venne accertata la causa di morte. Una valvola di scarico si era aperta per errore durante la delicata fase di rientro e pertanto l'atmosfera presente all'interno della capsula era fuoriuscita completamente, mentre dei gas tossici erano entrati all'interno della navicella causando cos\u00ec la morte dell'equipaggio per soffocamento. Vennero rilevate diverse ferite ad una mano di Pacaev, molto probabilmente causate dal tentativo dello stesso di chiudere manualmente la valvola rimasta aperta, poco prima di perdere i sensi.\nFino a tale missione, i cosmonauti sovietici erano soliti volare, durante la fase del rientro, senza indossare le apposite tute spaziali, per motivi di spazio. L'incidente comport\u00f2 che tutte le missioni successive (fino al volo della Sojuz T-3 nel novembre del 1980) si effettuarono con due soli cosmonauti onde garantire spazio sufficiente per vestire le tute spaziali durante il rientro nell'atmosfera e aumentare cos\u00ec notevolmente la sicurezza dell'equipaggio.\nDopo la tragedia gli venne conferito, alla memoria, il titolo onorario di Eroe dell'Unione Sovietica. Successivamente un cratere lunare e l'asteroide numero 1791 Patsayev vennero intitolati al suo nome."}
{"id": "394972", "revid": "34971", "url": "https://it.wikipedia.org/wiki?curid=394972", "title": "Proteus (linguaggio)", "text": "Proteus (\"PROcessor for TExt Easy to USe\" - processore di testo facile da usare) \u00e8 un linguaggio di programmazione procedurale totalmente funzionale creato nel 1998 da Simone Zanella. Proteus incorpora un vasto insieme di funzioni derivate da svariati linguaggi,tra cui C, BASIC, Assembly, Clipper/dBase ed \u00e8 particolarmente evoluto nella gestione delle stringhe, risultando uno tra i linguaggi pi\u00f9 ricchi per la manipolazione del testo. Il linguaggio deve il suo nome ad un dio del mare della mitologia greca (Proteo), celebre per la sua capacit\u00e0 di fornire responsi ed assumere molte forme diverse; uno dei principali campi di applicazione di Proteus \u00e8, appunto, la trasformazione e l'elaborazione di dati.\nIntroduzione.\nProteus fu creato inizialmente come ausilio ai sistemisti, per manipolare testo e file e per realizzare\nscript CGI. Dalla iniziale disponibilit\u00e0 multipiattaforma (DOS, Windows, Unix), il linguaggio si \u00e8 evoluto nel tempo focalizzandosi sull'ambiente Windows, per il quale sono state aggiunte centinaia di funzioni\nspecializzate che lo rendono un linguaggio a carattere pi\u00f9 generale, comprendendo l'interrogazione di banche dati, i processi di comunicazione via rete e via seriale, la realizzazione di servizi e applicativi a console, l'emulazione di tastiera, l'utilizzo come linguaggio ISAPI (per ISS).\nProteus \u00e8 stato pensato per essere pratico (facile da usare, efficiente, completo) oltre che consistente e leggibile. I suoi maggiori pregi sono l'immediata comprensibilit\u00e0 dei programmi realizzati, la potenza delle funzioni di trattamento testo e la disponibilit\u00e0 di tutti i principali tipi di strutture dati: vettori, code (semplici e doppie), pile, mappe di bit, insiemi, alberi AVL. Il linguaggio pu\u00f2 essere facilmente esteso dall'utente, sia ad alto livello (nuove funzioni scritte in Proteus) che a basso livello (DLL realizzate in C/C++).\nCaratteristiche del linguaggio.\nProteus pu\u00f2 apparire a prima vista simile al Basic per via di una sintassi molto comprensibile; le somiglianze si limitano tuttavia alla superficie. Proteus \u00e8 un linguaggio procedurale totalmente funzionale non tipato, con variabili, espressioni, assegnamenti, blocchi delimitati da strutture di controllo, funzioni.\nI tipi di dati supportati da Proteus sono solo tre: numeri interi, numeri in virgola mobile e stringhe.\nL'accesso alle strutture dati avanzate (file, vettori, code, pile, alberi AVL, insiemi, ecc.) avviene attraverso \"handle\", ovvero numeri interi restituiti dalle funzioni di creazione degli oggetti. Questo permette di evitare la dichiarazione delle variabili, il cui tipo \u00e8 determinato dal linguaggio in base alla funzione applicata - Proteus converte automaticamente ogni variabile quando richiesto, mantenendo inoltre le ultime interpretazioni per evitare rallentamenti derivati da conversioni ripetute.\nLa natura completamente funzionale del linguaggio permette di evitare del tutto l'uso di parentesi superflue nelle espressioni di calcolo, dal momento che l'ordine di esecuzione \u00e8 implicitamente determinato.\nCome le shell Unix, Proteus \u00e8 dotato di molte funzioni di serie per i compiti pi\u00f9 comuni come l'ordinamento e l'accesso al sistema operativo, ma integra anche centinaia di funzioni per manipolare stringhe e date, gestire l'interazione con l'utente (funzioni console) ed eseguire operazioni logiche e matematiche.\nProteus ha i vettori associativi (denominati insiemi) come Perl, ai quali affianca gli alberi AVL, uno \nstrumento particolarmente utile e potente per eseguire ricerche veloci ed ordinamenti.\nNel linguaggio sono supportate le espressioni regolari estese (tipo sed) e quelle semplici (mutuate dal Dos, con i soli due caratteri wildcard \"?\" e \"*\"), mediante le quali \u00e8 possibile effettuare con grande semplicit\u00e0 la parsificazione ed il trattamento del testo e dei dati.\nAlcune caratteristiche di Proteus, tra cui la sintassi, permettono una sintesi raramente possibile con altri linguaggi; i sorgenti possono dunque essere molto densi di significato, pur restando fondamentalmente comprensibili grazie all'approccio funzionale ed all'uso di parole chiave di media lunghezza.\nL'utente, oltre a nuove funzioni scritte in Proteus, pu\u00f2 integrare codice in C/C++ realizzando delle DLL sul modello degli esempi forniti; le nuove funzioni sono invocabili esattamente allo stesso modo di una funzione predefinita, passando parametri per valore e/o per riferimento.\nProteus \u00e8 un linguaggio interpretato, ossia i programmi sono caricati in memoria ed interpretati al momento\ndell'esecuzione; tuttavia, essendo particolarmente esteso il nucleo di funzioni predefinite la velocit\u00e0 di \nesecuzione risulta paragonabile in molti casi a quella dei linguaggi compilati.\nUna delle caratteristiche pi\u00f9 interessanti di Proteus \u00e8 la disponibilit\u00e0 dell'interprete, \noltre che come eseguibile tradizionale, anche come servizio e come linguaggio ISAPI.\nLa versione servizio di Proteus consente di installare uno script da eseguire automaticamente all'avvio\ndel sistema operativo, in modalit\u00e0 non presidiata; il vantaggio consiste nell'evitare del tutto la necessit\u00e0\ndi effettuare l'accesso da parte di un operatore per avviare una procedura - ci\u00f2 si rivela particolarmente\nutile in applicazioni industriali (raccolta dati, monitoraggio dispositivi) oppure se non si vuole lasciare\nla possibilit\u00e0 all'operatore di fermare o disabilitare un processo possibilmente critico, oppure ancora per\nevitare che l'operatore chiuda inavvertitamente un'applicazione necessaria (ad esempio se Proteus viene \nutilizzato per realizzare l'emulazione di tastiera per i dati in ingresso da un dispositivo).\nLa versione ISAPI di Proteus pu\u00f2 essere utilizzata per creare script eseguiti attraverso Internet Information Services ed \u00e8 dotata di funzioni specifiche per interagire con il web server.\nPer la protezione della propriet\u00e0 intellettuale Proteus rende disponibili:\nProteus \u00e8 apprezzato per la facilit\u00e0 di scrivere programmi semplici, potenti e comprensibili; il vasto nucleo di funzioni predefinite ed i numerosi esempi forniti con il sistema di sviluppo permettono di essere rapidamente produttivi. \nL'ambiente di sviluppo include un editor con evidenziazione sintattica ed una guida in HTML con aiuto sensibile al contesto.\nGli sviluppatori Proteus esperti non hanno comunque bisogno di altri strumenti a parte un editor qualsiasi (tipo Notepad), potendo portare con s\u00e9 il sistema di sviluppo su un floppy disk. \nInfatti, l'interprete Proteus non necessita (su una normale piattaforma Windows recente) di altre DLL o file di supporto al di fuori di s\u00e9 stesso e le sue dimensioni sono inferiori a 400 Kb.\nConclusioni e licenze.\nRiassumendo, le caratteristiche salienti di questo linguaggio sono: \nProteus \u00e8 disponibile in due licenze, una dimostrativa (che limita la durata dell'esecuzione dei programmi a tre minuti) ed una a pagamento, protetta da chiave hardware. Attualmente, viene distribuito solo per i sistemi operativi Windows dalla societ\u00e0 SZP.\nProgrammi di esempio.\nHello World.\nIl seguente esempio stampa il testo \"Hello world!\".\nCONSOLELN \"Hello World!\"\nEstrazione di due campi.\nL'esempio seguente legge lo standard input in formato CSV (separatore \";\") e ne stampa i due campi iniziali \nseparati da \"|\":\nCONSOLELN TOKEN(L, 1, \";\") \"|\" TOKEN(L, 2, \";\")\nPer comprendere l'esempio, \u00e8 necessario tenere presente alcune premesse.\nI programmi Proteus assumono (se non diversamente specificato) di elaborare un file in ingresso e di restituire un file in uscita; per ogni riga letta, l'identificatore predefinito L diviene il suo contenuto. La funzione TOKEN restituisce l'elemento richiesto di una stringa, in cui il terzo parametro rappresenta il delimitatore. La concatenazione di stringhe si ottiene semplicemente accostandole\n(operatore implicito).\nLo stesso programma pu\u00f2 essere riscritto nella seguente forma:\nH = TOKNEW(L, \";\")\nCONSOLELN TOKGET(H, 1) \"|\" TOKGET(H, 2)\nTOKFREE(H)\nIn questo secondo caso notiamo l'utilizzo di una seconda funzione di tokenizzazione, che permette di pre-calcolare le singole parti costituenti la linea, ottenendo maggiore efficienza se \u00e8 necessario accedere a pi\u00f9 elementi."}
{"id": "394978", "revid": "1983214", "url": "https://it.wikipedia.org/wiki?curid=394978", "title": "Palazzo San Giorgio", "text": "Palazzo San Giorgio \u00e8 il nome di palazzi che portano lo stesso nome e sono presenti in differenti citt\u00e0:"}
{"id": "394982", "revid": "1573940", "url": "https://it.wikipedia.org/wiki?curid=394982", "title": "Chiesa di San Bevignate", "text": "San Bevignate \u00e8 una chiesa sconsacrata che si trova a Perugia in via Enrico dal Pozzo. Il complesso architettonico \u00e8 legato alla storia dei Templari, ed \u00e8 una delle testimonianze meglio conservate dell'Ordine dei Cavalieri del Tempio.\nSan Bevignate.\nLa vicenda della chiesa si intreccia profondamente con quella dell'ordine dei templari. San Bevignate, definito \"il santo misterioso di Perugia\", fu un eremita locale, della cui esistenza non si hanno prove certe, che catalizz\u00f2 un complesso intreccio di fatti religiosi e civili sviluppatisi a Perugia intorno alla met\u00e0 del Duecento. Il \"culto\" di San Bevignate culmin\u00f2 nel 1453 con una cosiddetta \"canonizzazione laica\" effettuata da parte di autorit\u00e0 politiche del tempo anche per andare incontro alle sempre pi\u00f9 pressanti richieste della cittadinanza perugina che richiedeva a gran voce la santificazione del misterioso eremita e celebrarne cos\u00ec la festa il 14 maggio. Bevignate \u00e8 protagonista della \"Lezenda\" bolognese di Fra Raniero Fasani all'interno della quale \u00e8 riconosciuto come colui il quale introdusse a Perugia le processioni penitenziali, dette \"generalis devotio\", dei Flagellanti e dei Disciplinati. Tali riti si diffusero presto nell'intera Italia centro-settentrionale e nella citt\u00e0 di Roma. \nLa stessa costruzione del tempio \u00e8 frutto di varie componenti:\nLa storia.\nL'edificio risulta in costruzione tra il 1256 e il 1262 e fu poi \"Bonvicino\", un frate cavaliere assai influente durante i pontificati di Gregorio IX, Innocenzo IV e Alessandro IV, a concretizzare il progetto dei Templari. Lo stesso Bonvicino provvide ad inviare una lettera alle autorit\u00e0 cittadine intitolatata \"super aedificatione ecclesiae Sancti Benvegnati\". Nel 1312, con la soppressione dell'Ordine templare, il monastero pass\u00f2 ai cavalieri di San Giovanni di Gerusalemme. Nel 1324 Ricco di Corbolo, un mercante di Perugia, acquist\u00f2 tutto il complesso e vi insedi\u00f2 una comunit\u00e0 monastica femminile per la moglie Caterina, la figlia Coluccia ed altre 23 monache, posta sotto la regola dell'Ordine di San Giovanni. Nel 1517, per problemi economici, le monache furono costrette ad abbandonare il monastero che ritorn\u00f2 in possesso dell'Ordine di San Giovanni di Gerusalemme. Da quella data la chiesa perde progressivamente d'importanza e nel 1860, con la soppressione di vari enti religiosi, la chiesa diviene propriet\u00e0 del Comune ed \u00e8 definitivamente secolarizzata.\nL'interno della chiesa.\nLa tipologia del tempio, nato come luogo di culto di un ordine militare, mostra strette affinit\u00e0 con le spoglie e disadorne cappelle fatte costruire dai frati cavalieri in Palestina e presenta le stesse caratteristiche architettoniche della chiesa di Santa Maria di Monteluce e dell'abbazia di Santa Maria di Valdiponte a Montelabate, costruite sulla medesima linea di orientamento campagna-citt\u00e0 su cui \u00e8 posta la stessa San Bevignate.\nAll'interno \u00e8 una navata unica con due campate coperte da volte a crociera (mentre la copertura originale doveva essere a capriate); l'abside quadrata, posta al di sopra di una cripta e leggermente rialzata rispetto al piano della chiesa, \u00e8 introdotta da un grandioso arco trionfale. Tutta la storia del luogo traspare in modo evidente dai cicli iconografici di diverse epoche compresenti sulle pareti: la \"Processione di flagellanti\", la splendida \"Battaglia fra templari e musulmani\" e la breve \"Legenda di san Bevignate\", sul cui mantello molti pellegrini e devoti incisero i propri graffiti nel corso del Quattrocento e del Cinquecento. La navata e l'abside sono ricoperte di interessanti affreschi iniziati subito dopo l'edificazione del tempio. Nella cella absidale, dove compaiono anche numerosi motivi simbolici collegati con l'Ordine templare come croci cosmologiche, cio\u00e8 croci sovrapposte a cosmi rappresentati come cerchi, e stelle, si susseguono dipinti (1260-1270) vicini per stile ad altri esempi perugini del XIII secolo, come quelli in San Prospero, A questa stessa fase decorativa appartengono anche gli affreschi dell'arco trionfale e della controfacciata, mentre ad un periodo successivo, databile intorno al 1280 (probabilmente coincidente con una riconsacrazione della chiesa), sono riferibili le figure di \"Apostoli\" incorniciate in riquadri, distribuite per tutto il perimetro dell'edificio. I dipinti rilevano una conoscenza della cultura bizantina e classica, ma il motivo delle croci inscritte nei medaglioni, ricorda le sculture degli Apostoli della Sainte-Chapelle di Prigi quindi anche nella lontana Perugia, per i monaci templari la Francia era un modello di omologazione culturale imprescindibile.\nRestauri.\nLa chiesa, negli ultimi secoli, ha subito numerose trasformazioni strutturali, la maggior parte delle quali abbastanza improprie: da deposito legnami a canile, da caserma dei Vigili del fuoco a magazzino. Nel 2003, con un finanziamento di 500\u00a0000 euro (proveniente dai fondi messi a disposizione per i restauri dei danni causati dal terremoto del 1997) \u00e8 stato progettato un intervento complessivo legato alla conoscenza dell'edificio e alla sua storia. Altri 750\u00a0000 euro (erogati in tre anni) hanno permesso di intervenire globalmente su tutta la struttura. Nel 2005 il Governo italiano ha erogato altri 560\u00a0000 euro con i quali si \u00e8 messo in opera il progetto che prevede la trasformazione dell'unica navata della chiesa in una sala per eventi culturali capace di 250 poltrone, e l'intero complesso ospiter\u00e0 un centro internazionale di studi sull'Ordine dei monaci guerrieri che difendevano gli itinerari dei pellegrini in Terra santa. L'apertura al pubblico, inizialmente prevista per il maggio del 2008, \u00e8 avvenuta 20 marzo 2009. Nel 2020 sono in corso interventi di restauro che interessano la controfacciata e parte delle pareti laterali.\nScoperte archeologiche.\nI lavori di restauro hanno riservato una gradevole sorpresa: proprio durante i lavori preparatori al cantiere, dopo la demolizione del pavimento della chiesa, \u00e8 stato rinvenuto un ampio tratto di pavimentazione in cotto e, a una quota inferiore, un tratto di pavimentazione in mosaico di periodo romano attribuibile a una \"domus romana\".\nGli scavi sotto la navata, a cura della Soprintendenza Archeologica, hanno restituito un sistema di cinque vasche diverse per tipologie e superfici. Due sono collegate tra loro e presentano una pavimentazione a mattoncini disposti a spina di pesce. In una di queste \u00e8 stata recuperata anche una moneta di bronzo, databile tra il III e il II secolo a.C. Sono stati inoltre rinvenuti dei canalicoli simili ai moderni impianti fognari. Secondo gli esperti, che lo hanno definito un reperto molto raro, si tratterebbe di un impianto artigianale per il trattamento dei tessuti (\"fullonica\").\nLa scoperta della \"lavanderia-tintoria\" di epoca romana ha causato una modifica del progetto iniziale: sotto il pavimento in cotto \u00e8 stato ricavato uno stretto camminatoio aperto per i visitatori. La revisione ha avuto come conseguenza un incremento di spesa di circa 300\u00a0000 euro, che sono stati finanziati dall'Amministrazione comunale."}
{"id": "394985", "revid": "15756", "url": "https://it.wikipedia.org/wiki?curid=394985", "title": "Carbonitrurazione", "text": "La carbonitrurazione \u00e8 un processo metallurgico che consiste nell'investire pezzi di acciaio, riscaldati a temperature comprese fra 721 \u00b0C e 910 \u00b0C, con una miscela gassosa o liquida capace di cedere carbonio e azoto (UNI 5479-70).\nIn pratica la carbonitrurazione viene effettuata ad una temperatura di circa 775 \u00b0C.\nCon una permanenza di 3/4 ore, si ottiene uno strato cementato profondo 0,10/0,15 mm.\nLo spessore carbonitrurato pu\u00f2 variare da 0,05mm a 0,55mm.\nLa carbonitrurazione viene eseguita su pezzi di acciaio a basso tenore di carbonio. I pezzi, prima della carbonitrurazione, devono essere sottoposti a un trattamento di distensione.\nVantaggi:"}
{"id": "394989", "revid": "399", "url": "https://it.wikipedia.org/wiki?curid=394989", "title": "Optometrista", "text": "Storia.\nL'optometria \u00e8 stata regolamentata per la prima volta negli Stati Uniti, dove vanta una storia di pi\u00f9 di cento anni. La prima licenza di optometrista \u00e8 stata conferita a New York nel 1897 come conseguenza di una disputa legale fra gli oculisti e Charles Prentice che si faceva pagare per i suoi esami della vista. La prima legge che regolamentava l'optometria fu approvata in Minnesota nel 1901.\nQuesta regolamentazione sanc\u00ec la differenza fra il \"dispensing optician\", che fornisce gli occhiali su prescrizione, e il \"refracting optician\", che prescrive e fornisce una correzione in modo autonomo o rilascia una prescrizione scritta della correzione ottica. Prima di allora gli optometristi venivano chiamati genericamente ottici; il termine optometrista, citato per la prima volta da Edmund Landolt nel 1886, divenne popolare nei primi due decenni del XX secolo.\nNel mondo.\nEuropa.\nIn Europa l'optometrista ha una formazione universitaria ed \u00e8 un professionista autonomo. Nella maggior parte dei paesi dell'Unione europea (Gran Bretagna, Irlanda, Spagna, Paesi Bassi, Germania, Lettonia, Danimarca) e in tutti i paesi di cultura anglosassone (Canada, Australia, Nuova Zelanda, Sudafrica e altri) l'optometria \u00e8 separata dall'ottica e non esiste un accorpamento di funzioni.\nL'optometria \u00e8 una realt\u00e0 largamente diffusa nei paesi della Comunit\u00e0 Europea; ci\u00f2 ha reso necessario pensare ad un diploma europeo in optometria per ovviare alle necessit\u00e0 di mutuo riconoscimento di titoli fra i paesi membri (Direttiva CEE 89/48, relativa ad un sistema generale di riconoscimento dei diplomi di istruzione superiore che sanzionano formazioni professionali di una durata minima di tre anni). \nItalia.\nGli Optometristi che svolgono ad oggi (2017) la loro attivit\u00e0 in Italia hanno regolarmente conseguito un diploma presso un istituto superiore (privato o statale/regionale) oppure una laurea in Ottica e Optometria presso Universit\u00e0 statali. Sono anche presenti sul territorio professionisti con lauree conseguite all'estero ma, indipendentemente dal titolo, la professione non \u00e8 regolamentata n\u00e9 inquadrata dallo Stato italiano come sanitaria. \nIn merito al quest'ultimo nodo cruciale, una sentenza della Corte di Cassazione chiarisce che l'optometria in Italia \u00e8 una professione non vietata e quindi libera, distinguendola nettamente dalla professione del medico oculista e da quella di ottico. La sentenza si riferiva ad un'accusa di esercizio abusivo della professione medica (successivamente annullata dal giudice per insussistenza di reato) in cui \u00e8 definito: \"Quella dell\u2019optometrista, ancora priva di riconoscimento in Italia, sarebbe ampiamente diffusa all\u2019estero; si tratterebbe di un operatore sanitario intermedio tra l\u2019ottico e l\u2019oculista; si tratterebbe di un professionista che misura la vista e prescrive occhiali o trattamenti non implicanti l\u2019uso dei medicinali o interventi chirurgici. Come tale non intaccherebbe la sfera di competenza della professione del medico oculista; il suo esercizio, anzi, dovrebbe ritenersi libero\".\nLa Corte di Cassazione ha anche sottolineato che l\u2019optometria \u00e8: \u201c\"un\u2019attivit\u00e0 che non \u00e8 regolata dalla legge, ed il cui esercizio - allo stato attuale della normativa - deve, proprio per questo, ritenersi libero, lecito anche penalmente, per la semplice ragione che non sussiste nessuna norma positiva che lo vieti, a condizione che non venga invaso l\u2019ambito, strettamente curativo, riservato al medico oculista, e, naturalmente, che non vengano effettuate manovre che possano provocare anche indirettamente danni o lesioni al cliente. Si deve ritenere, infatti, in base ai principi generali, che l\u2019optometrista non possa in nessun caso praticare la propria attivit\u00e0 in presenza di malattie oculari in senso proprio (e non di semplici disfunzioni della funzione visiva), e quando la sua opera possa comportare danni personali, diretti o indiretti, al cliente (e non la semplice inutilizzabilit\u00e0 di un apparecchio ottico inadatto). Di conseguenza non pu\u00f2 considerarsi preclusa all\u2019optometrista l\u2019attivit\u00e0 di misurazione della vista, e di apprestare, confezionare e vendere - senza preventiva ricetta medica - occhiali e lenti correttive non solo per i casi di miopia e di presbiopia, ma - al contrario dell\u2019ottico - anche nei casi di astigmatismo, ipermetropia, ed afachia. (Cass. n. 42895/2001)\". \nIn Italia vi sono sette facolt\u00e0 statali nei principali capoluoghi che rilasciano la laurea triennale in Ottica e Optometria. Tale CdL, codificato L-30 (\"Scienze e Tecnologie Fisiche\"), \u00e8 incasellato all'interno della Scuola di Scienze e facente parte del Dipartimento di Fisica. Il corso propone un\u2019adeguata formazione generale nei settori di: matematica, fisica, chimica, biologia, fisiologia umana ed igiene. La parte caratterizzante riguarda: ottica oftalmica, ottica fisiologica, psicofisica della visione, optometria e contattologia; materie che costituiscono i fondamenti teorici e sperimentali delle discipline specifiche del corso. A tutt'oggi (2017) non vi \u00e8 abilitazione alla professione di Optometrista ma solo a quella di Ottico, a cui si accede solamente con il diploma specifico in ottica o laurea in Ottica e Optometria; tale abilitazione \u00e8 regolamentata dal Regio Decreto del 31 maggio 1928, n.1334."}
{"id": "394992", "revid": "484362", "url": "https://it.wikipedia.org/wiki?curid=394992", "title": "Palagio di Parte Guelfa", "text": "Il palazzo dei Capitani di Parte Guelfa, detto spesso anche \"palagio\" di Parte Guelfa, \u00e8 un edificio storico di Firenze, situato tra l'omonima piazza di Parte Guelfa 1, il chiasso di San Biagio, via delle Terme 2B e via di Capaccio. \nIl palazzo oggi fa parte di un complesso edilizio che occupa l'intero isolato e che comprende anche l'ex-chiesa di Santa Maria sopra Porta (o di San Biagio) e il palazzo dell'Arte della Seta: sebbene questi edifici contigui all'esterno siano chiaramente distinguibili, all'interno condividono i vani senza soluzione di continuit\u00e0.\nOggi ospita, tra l'altro, le sedi del Calcio storico fiorentino, del corteo storico della Repubblica fiorentina, degli Sbandieratori degli Uffizi, e ospita convegni e manifestazioni artistiche e culturali promosse al Comune di Firenze. Al piano terra, su via delle Terme, ospita la sede del Corpo di Polizia Municipale - Sezione territoriale di zona centrale.\nIl palazzo appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nStoria.\nOrigini.\nDalla \"Cronica\" di Giovanni Villani sappiamo che nel 1267 la Parte Guelfa, fazione dominante in citt\u00e0, non possedeva ancora una propria sede e svolgeva le proprie riunioni nella chiesa di Santa Maria sopra Porta. In quell'anno, con la demolizione delle case e delle torri dei ghibellini Lamberti in un'area contigua alla chiesa, fu avviata l'edificazione di una residenza per i tre Capitani di Parte Guelfa, magistratura cittadina destinata a curare l'amministrazione dei beni confiscati e a provvedere alla manutenzione della citt\u00e0 (fortificazioni, edifici pubblici e viabilit\u00e0). La costruzione originaria era costituita da una sala di riunione al primo piano, posta su cinque botteghe al piano terra e raggiungibile con una scala esterna in pietra. Nel 1304 un incendio distrusse questo primo nucleo, venendo poi ricostruito entro il 1324 e progressivamente ampliato dal lato di via delle Terme e di via di Capaccio, andando a serrarsi al fianco della chiesa e del palazzo dell'Arte della Seta. \u00c8 proprio su via dele Terme che restano le tracce di questo palazzo \"vecchio\", eretto su pi\u00f9 antiche case degli Scolari e degli Spadi.\nNel Trecento sono documentate importanti decorazioni poi andate perdute, come il grande affresco sulla facciata di Gherardo Starnina e le pitture di Giotto all'interno.\nIntervento di Brunelleschi e suoi seguaci.\nSul lato di via di Capaccio, sfruttando il piano terreno trecentesco, Filippo Brunelleschi inizi\u00f2 a costruire l'attuale e ulteriore corpo fino via delle Terme destinato ad accogliere la nuova sala del consiglio detta \"sala Grande\" (1418, cantiere interrotto nel 1420 e poi ripreso nel 1425 e sospeso durante le guerre contro Lucca e Milano del 1426-1431), proseguito da Francesco della Luna (cos\u00ec secondo Giorgio Vasari) nella prima met\u00e0 del Quattrocento e rimasto interrotto alla met\u00e0 dei grandi occhi sormontanti i finestroni.\nIntorno al 1452 lo scalpellino Maso di Bartolomeo mise in opera l'interno della sala, caratterizzato da paraste in pietra serena. A quella data il corpo di fabbrica doveva quindi essere coperta sia pure, probabilmente, ad una quota pi\u00f9 bassa dei quanto progettato. \nIntervento di Vasari.\nSul lato di via di Capaccio vi fu inoltre un'ulteriore aggiunta di completamento dovuta a Giorgio Vasari (1589 ca.), resasi necessaria nel momento in cui qui vennero trasferiti gli uffici del Monte Comune (1557). \nIl Vasari, per raccondare i nuclei esistenti, complet\u00f2 in altezza la Sala Grande, coprendola con un soffitto ligneo a cassettoni tuttora esistente, e costru\u00ec un nuovo scalone (oggi trasformato e in parte demolito).\nDeperimento e restauri.\nI Capitani risiedettero nel palazzo fino al 1769, quando la magistratura e il Monte Comune vennero soppressi, e l'edificio passato alla comunit\u00e0 di Firenze. Col tempo sia la chiesa di San Biagio, anche questa soppressa nel 1785, sia il 'palagio', ridotto a caserma, decaddero miseramente e ancora cos\u00ec li mostrano le fotografie che documentano, nel tardo Ottocento, l'adattamento del complesso a sede del Corpo dei Pompieri, con la chiesa alterata da un grande portone aperto sul suo fianco per favorire l'intervento dei 'carri di volata' che qui stazionavano. Destinati alla demolizione durante i progetti di Risanamento, furono salvati grazie alla decisa azione dell'Associazione in difesa della Firenze antica, fondata nel 1898 e forte dell'apporto di molti intellettuali stranieri.\nNegli anni venti del Novecento l'intera fabbrica fu oggetto di un complesso intervento di restauro e di ricostruzione (1921-1922), ideato e voluto da Alfredo Lensi, direttore dell'Ufficio Comunale di Belle Arti, che port\u00f2 al ripristino della bifora gotica e della merlatura del palazzo (chiaramente leggibili nella documentazione fotografica ottocentesca) e l'invenzione della scala esterna. Dispersi ormai irrimediabilmente la maggior parte degli arredi originali, negli interni vennero reimpiegati alcuni frammenti architettonici provenienti da edifici antichi demoliti del centro. \nAl 1922 si data anche la nuova e attuale denominazione della piazza, gi\u00e0 intitolata a San Biagio. Dal 1923 al 1940 fu qui ospitato il Gabinetto Vieusseux.\nNell'agosto del 1944 il complesso si trov\u00f2 - riportando fortunatamente solo danni riparabili - al limitare della zona distrutta dalle mine poste dall'esercito tedesco in ritirata e questo fronte si trov\u00f2 godibile in tutto il suo insieme, non pi\u00f9 occultato dalla cortina di case di via Por Santa Maria. Fu quindi discussa e osteggiata la proposta di ricostruire la cortina di edifici, come in realt\u00e0 poi accadde, pur ricavando un piccolo slargo in corrispondenza della fabbrica. Echi di tali polemiche sopravvivono ancora nel repertorio di Bargellini e Guarnieri: \u00abquando le mine tedesche, nel 1944, distrussero le case di Por Santa Maria ad un cumulo di macerie, anche la via di Capaccio fu cancellata e venne in piena luce la bellissima architettura brunelleschiana della parte tergale del palazzo di Parte Guelfa. Invano si sper\u00f2 che al posto della via di Capaccio fosse lasciata una piazza e che all'Arnolfo del Palazzo Vecchio facesse specchio il Brunelleschi del Palazzo di Parte Guelfa. Nonostante richieste, polemiche e proteste, si volle ricostruire la brutta quinta degli edifici moderni, e via di Capaccio divenne un'insipida striscia di lastrico, dal quale si pu\u00f2 a stento vedere, oltre alla serena architettura brunelleschiana, la loggetta costruita da Giorgio Vasari, nel Cinquecento, per conto di Cosimo I\u00bb. \nDopo i restauri, il palazzo fu destinato dal Comune a sede dell'Universit\u00e0 Popolare (fino ai primi anni ottanta), poi ad altri enti.\nDescrizione.\nEsterno.\nFermo restando il giudizio critico nei confronti di un restauro decisamente disinvolto, non si pu\u00f2 negare che l'attuale insieme che guarda alla piazza risulti oltremodo suggestivo, cos\u00ec come spesso accade con le ricostruzioni ottocentesche capaci di rispondere a quella esigenza di pittoresco che il turismo internazionale richiedeva. \nLa facciata sulla piazzetta, sebbene molto pittoresca, \u00e8 il maggiore frutto dei restauri neomedievali, con il ripristino della bifora gotica, della merlatura (di tipo guelfo) e la creazione ex novo della scaletta coperta. Sotto il merli si trovano quattro stemmi: uno inquartato forse di papa Giovanni XXII, due illeggibili (alcune fonti parlano del Comune e della Parte Guelfa) e uno della Casa d'Angi\u00f2.\nSull'ingresso di via del Capaccio si trova la parte attribuita ai progetti del Brunelleschi e del Vasari. Il primo si ispir\u00f2 a edifici della tradizione architettonica medievale fiorentina, come Orsanmichele, rielaborandoli per\u00f2 fino ad arrivare a soluzioni di inedita geometria. \"In questo palazzo sono evidenti gli inconfondibili caratteri formali dell'architettura brunelleschiana: leggere trabeazioni che corrono con ininterrotta linearit\u00e0, delicato risalto di piani, modinature creatrici di ombre leggere e trasparenti, proporzioni delle finestre, tondi per le terracotte invetriate; tutto il linguaggio, infine, del grande maestro usato con mirabile senso di corrispondenza al nuovo tema\". La parete esterna, in origine libera su tre lati, \u00e8 in pietraforte, levigata e scandita da aperture ad arco a tutto sesto, appoggiate su una cornice classicheggiante e sormontate da grandi oculi ciechi, che nei progetti originali dovevano probabilmente essere aperti sulla sala, sviluppata fino una maggior altezza. Le cornici attorno a questi elementi sono graduate prospetticamente, studiate per una vista \"d'infilata\", cio\u00e8 inclinata per via della strada angusta.\nSempre su questo lato dell'edificio si trova la loggetta pensile su mensoloni aggiunta da Vasari, con uno stemma mediceo in pietra dipinta opera del Giambologna.\nSul prospetto dal lato di via delle Terme risultano ben leggibili le varie addizioni al nucleo pi\u00f9 antico, da riconoscere nella porzione che fa angolo con il chiasso di San Biagio, che presenta arcate di conci al terreno e una parte superiore a filaretto di pietra, con finestre ad arco ribassato, il tutto coronato da merli. Per quanto la situazione attuale sia il risultato dell'intervento di restauro del 1921-1922, si deve quindi riconoscere qui il \"Palagio Vecchio dei Capitani\". Segue, alla sinistra di questa porzione, un fronte quattrocentesco, di quattro assi per tre piani, graffito a finto ammattonato e ricco di ferri da facciata (attualmente \u00e8 qui l'accesso al Corpo della Polizia Municipale, zona centrale). Qui si vede tra i graffiti lo scudo di pietra con l'insegna della Parte Guelfa e vi \u00e8 ricordato un tabernacolo di legno con un dipinto settecentesco raffigurante la \"Vergine con il Bambino\", oggi irreperibile. \nIl palazzo \u00e8 dotato di un cortile interno, confinante a nord con la parete esterna della chiesa di San Biagio. Presenta a ovest un balcone retto da mensoloni e coperto da una loggetta, mentre a est ha un ballatoio sporgente, poi coperto e chiuso da una muratura finestrata.\nInterno.\nNotevoli anche gli interni, per lo pi\u00f9 frutto dell'intervento in stile degli anni 1920, quando vennero ristrutturati utilizzando elementi decorativi provenienti dalle demolizioni ottocentesche dell'antico centro. \nIl primo ambiente, dall'altissimo soffitto con capriate lignee, \u00e8 la sala del Camino che deve il suo nome al caminetto con architrave in pietra serena, proveniente da una casa distrutta in Mercato vecchio, sulla cui cappa sono state dipinte le insegne della Parte Guelfa, del Comune di Firenze e la Croce del Popolo. Qui si trova un'esposizione permanente di armi e armature dei gruppi storici del Comune. \nSegue la sala dei Drappeggi, che ha dei finti parati disegnati sulle pareti, un soffitto neomedievale con motivi presi dall'arte tessile e tre porte quattrocentesche in pietra serena reintegrate, che provengono da altrettanti edifici demoliti, e sono sormontate da tondi robbiani con al scritta \"Ave Maria\". Due di questi portali conducono alla sala d'Udienza o dei Capitani, del primo Quattrocento, con soffitto ligneo a lacunari e sottostante fregio ad archetti quadrilobi in pietra di carattere goticheggiante. Neogotica \u00e8 la teoria di scudetti araldici dipinta, cos\u00ec come il finto drappeggio alle pareti; originale \u00e8 invece il porale marmoreo quattrocentesco con colonnine tortili, battenti di rame dorato (su questo lato) e intarsiati (sul lato della portineria) e una formella con la \"Trinit\u00e0\", attribuita alla scuola di Donatello (1420-1440). \nIl grande Salone Brunelleschi, o Sala Grande, caratterizzato da pareti bianche intonacate spartite in campiture regolari da paraste in pietra serena con capitelli; le finestre ad arco sono inquadrate da alte cornici rettangolari, che sono riproposte anche sulle aperture cieche nei lati brevi. Il soffitto ligneo a lacunari venne aggiunto dal Vasari, mentre gli stalli lignei che corrono lungo tutto il basamento sono in stile tardo-cinquecentesco. Sopra il portale che mette in comunicazione con la Sala dei Drappeggi si trova una lunetta in terracotta policroma invetriata con la \"Madonna con il Bambino e due angeli\" (1470-1475 circa), opera di Luca della Robbia proveniente dalla demolita chiesa di San Pier Buonconsiglio.\nA sud si trovano altri ambienti, oggi prevalentemente usati come uffici del Comune, organizzati attorno alla corte dell'ascensore (dove si trovava il perduto scalone vasariano) e decorati in parte da altri frammenti del centro antico; una parte di quesi ambienti si sviluppa nei piani superiori del palazzo dell'Arte della Lana."}
{"id": "394994", "revid": "254401", "url": "https://it.wikipedia.org/wiki?curid=394994", "title": "Palazzo San Giorgio (Genova)", "text": "Palazzo San Giorgio, o Palazzo delle Compere di San Giorgio, \u00e8 un edificio storico tra i pi\u00f9 importanti e conosciuti di Genova. Attualmente ospita la sede dell'Autorit\u00e0 portuale di Genova.\nIl palazzo, compreso nel quartiere del Molo, si compone di due parti ben distinte: una parte pi\u00f9 antica, tipico esempio di architettura civile medioevale, con il prospetto rivolto verso il porticato di Sottoripa, e una rinascimentale, rivolta verso il mare, nel cui prospetto, affacciato su via della Mercanzia, la breve via che collega piazza Caricamento e piazza Cavour, nei pressi del porto antico, si apre il portale di ingresso principale.\nInizialmente chiamato \"palazzo del mare\", perch\u00e9 direttamente affacciato sulle banchine portuali, con il mare che ne lambiva le fondamenta, fu costruito su disegno di frate Oliverio, architetto e monaco cistercense, intorno alla met\u00e0 del XIII secolo come sede del Comune; divenne poi sede delle dogane e nel XV secolo pass\u00f2 al Banco di San Giorgio, da cui prese il nome. Ampliato nel Cinquecento, \u00e8 stato completamente restaurato nella seconda met\u00e0 dell'Ottocento ad opera di Alfredo d'Andrade dopo un periodo di degrado; dal 1903 ospita gli uffici dell'autorit\u00e0 portuale genovese.\nStoria.\nL'edificazione.\nIl palazzo venne costruito tra il 1257 e il 1260 su commissione del Capitano del Popolo Guglielmo Boccanegra che intendeva cos\u00ec realizzare una propria sede per il potere civile, ben distinta da quella del potere religioso, insediato presso la cattedrale di San Lorenzo.\nIl progetto del nuovo palazzo pubblico, come ricorda una lapide affissa nel prospetto rivolto verso la citt\u00e0, fu affidato a Frate Oliverio, monaco dell'abbazia di Sant'Andrea di Sestri Ponente, che grazie alle sue conoscenze tecniche gi\u00e0 aveva progettato il prolungamento a mare del Molo Vecchio.\nIl palazzo fu costruito in quello che era allora il principale punto di riferimento della citt\u00e0, il porticato a mare di Sottoripa, che in quell'epoca era il centro economico della citt\u00e0. Il nuovo palazzo, collocato al centro di questo porticato, fu costruito accanto al terminale della copertura del rivo di Soziglia, allora da poco incanalato in un percorso sotterraneo sotto le attuali via Luccoli, piazza Soziglia, via Orefici, piazza Banchi, via al Ponte Reale.\nIl periodo medioevale.\nIl palazzo appena costruito fu sede del Comune per soli due anni, cio\u00e8 fino a quando, nel 1262, il Boccanegra fu deposto e costretto all'esilio in Francia, dove fu nominato dal re Luigi IX governatore di Aigues-Mortes, incarico che ricopr\u00ec fino alla morte, nel 1273 (o nel 1274). Il Comune dopo la caduta del Boccanegra ebbe per alcuni anni una sede provvisoria, fino a che a fine secolo si insedi\u00f2 nel requisito palazzo di Alberto Fieschi in Serravalle (edificio dal quale si svilupp\u00f2 l'attuale palazzo Ducale).\nNella seconda met\u00e0 del XIII secolo il palazzo ospit\u00f2 anche le carceri, in cui fu recluso Marco Polo, caduto prigioniero dei genovesi in occasione della battaglia di Curzola del 1298. Durante il periodo di detenzione, durato quasi un anno, egli dett\u00f2 al compagno di prigionia Rustichello da Pisa le sue memorie di viaggio che furono in seguito pubblicate sotto il titolo \"Il Milione\".\nA partire dal 1290, sui portici esterni all'edificio venne posta parte delle catene di Porto Pisano.\nDal 1340 il \"palazzo del mare\" divenne sede di magistrature di controllo dei traffici portuali e vi vennero insediate la dogana e gli uffici delle cosiddette \"Compere\", enti incaricati della gestione dei prestiti in denaro fatti dai cittadini al Comune. Nel 1407 tutte le \"Compere\" furono riunite sotto un'unica gestione: nacque cos\u00ec la Casa delle Compere e dei Banchi di San Giorgio, una delle prime istituzioni bancarie nate nell'Italia dei Comuni, che amministrava il debito pubblico e gestiva gli introiti delle gabelle, ruolo che avrebbe svolto fino al 1797, anno della caduta della repubblica.\nDal XV al XVII secolo.\nA partire dal 1451, anno in cui l'intero edificio pass\u00f2 all'amministrazione di S. Giorgio, assumendone il nome, il palazzo fu oggetto di una serie di ampliamenti verso levante, espressione del crescente potere del Banco di San Giorgio, che portarono questa istituzione ad acquisire importanti funzioni non solo in campo economico ma anche politico, come l'amministrazione della Corsica e dei domini della repubblica nelle due Riviere.\nIl palazzo fu restaurato nel 1535, ma l'ampliamento pi\u00f9 importante fu quello del 1570, quando sul lato di levante fu aggiunto un corpo di fabbrica, contiguo a quello gi\u00e0 esistente, con un monumentale prospetto rivolto verso il porto, pensato per essere ben visibile a chi si avvicinava a Genova via mare. In questa occasione fu ristrutturata la parte medioevale e vennero collocate nelle sale le statue dei benefattori delle \"Compere di San Giorgio\". Al piano terreno della nuova ala vennero collocati gli uffici della Dogana, al primo piano gli uffici e le cosiddette \"sacrestie\", i caveau in cui erano custoditi monete e metalli preziosi; al secondo piano trov\u00f2 posto l'archivio del Banco.\nI prospetti del nuovo corpo di fabbrica vennero affrescati nel 1592 da Andrea Semino, ma i Protettori del Banco, insoddisfatti dell'opera, affidarono un nuovo incarico a Lazzaro Tavarone, che tra il 1606 e il 1608 affresc\u00f2 la facciata a mare con figure di notabili genovesi ed al centro \"San Giorgio che uccide il drago\".\nNel XVII secolo al centro della facciata venne innalzata una torre-orologio.\nL'Ottocento.\nIl Banco di San Giorgio cess\u00f2 la sua attivit\u00e0 con la caduta della repubblica indipendente, nel 1797, e fu sciolto definitivamente nel 1805, con l'annessione della Repubblica Ligure napoleonica all'impero francese. Il palazzo, in cui rimasero gli immensi archivi del Banco e gli uffici della dogana, and\u00f2 incontro ad un periodo di estremo degrado. Quando negli anni trenta dell\u2019Ottocento fu deciso il prolungamento della \"Carrettiera Carlo Alberto\" (oggi \"via Gramsci\") da piazza Caricamento a piazza Nuova (oggi \"piazza Matteotti) si pens\u00f2 anche di demolirlo, suscitando per\u00f2 le proteste di cittadini ed intellettuali.\nDovettero passare alcuni decenni per giungere, alla fine dell'Ottocento, ad un completo restauro da parte dell'architetto Alfredo d'Andrade di tutta la parte pi\u00f9 antica del palazzo e delle principali sale, fra cui, come la denomin\u00f2 lo stesso d'Andrade, la scenografica \"Sala del Capitano del Popolo\". L'architetto d'Andrade, sovrintendente dell'Ufficio per la Conservazione dei Monumenti di Liguria e Piemonte, rimodell\u00f2 l'intera ala medioevale in maniera largamente interpretativa: vennero eliminati alcuni dei corpi di fabbrica aggiunti in varie epoche e riportato alla luce il paramento originale, liberandolo dagli intonaci che vi erano stati aggiunti. Questa opera di restauro, in sintonia con il gusto neogotico dell'epoca, ha evidenziato i caratteri medievali dell'edificio, sia pure in maniera un po' forzata, accentuando il dualismo tra l'antica sede del comune, rivolta verso la citt\u00e0, e la parte rinascimentale dell'edificio, rivolta verso il porto, emblema stesso della repubblica aristocratica e dei suoi traffici marittimi. Anche il restauro degli ambienti interni pi\u00f9 rappresentativi (Sala del Capitano, Sala dei Protettori, Manica Lunga) rispecchi\u00f2 il gusto dell'epoca; queste sale sono infatti solo ricostruzioni ipotetiche del palazzo medievale, come sono state immaginate dal D'Andrade.\nIl Novecento.\nDestinato inizialmente ad ospitare mostre ed eventi culturali il palazzo, dopo il restauro dell'ala medioevale, ma con quella cinquecentesca ancora in cattivo stato di conservazione, fu assegnato nel 1903 all'appena istituita autorit\u00e0 portuale, allora denominata Consorzio Autonomo del Porto di Genova. Questa scelta fu fortemente voluta dal gen. Stefano Canzio, primo presidente del CAP, con l'impegno di proseguire i lavori di restauro.\nDopo l'assegnazione dell'edificio al CAP fu restaurata anche l'ala rinascimentale. L'affresco del fronte a mare, di Lazzaro Tavarone, sbiadito e in parte scomparso, venne rifatto tra il 1912 e il 1914 da Ludovico Pogliaghi. Il pittore lombardo, su incarico del D'Andrade, ne effettu\u00f2 il rifacimento sulla base di quanto rimaneva visibile, dei bozzetti del Tavarone e della grande tela del Paggi, conservata nella biblioteca del palazzo, che ne raffigurava la facciata.\nSu richiesta del CAP fu aperto il portale d'ingresso sul lato a mare e realizzato internamente, dall'architetto Marco Aurelio Crotta, uno scalone di accesso alla Sala delle Compere. Per l'apertura dello scalone furono sacrificate le antiche \"sacrestie\" del Banco, ma soprattutto fu realizzata l'inversione di orientamento dell'edificio che con questa innovazione veniva, per la prima volta nella sua storia, a relazionarsi con il porto piuttosto che con la citt\u00e0.\nLa costruzione della \"sopraelevata\", inaugurata nel 1965, se ha da un lato alleggerito il traffico sulle strade intorno al palazzo, completamente pedonalizzate dopo la realizzazione negli anni novanta del sottopasso tra piazza Caricamento e piazza Cavour, ha d'altra parte creato una barriera di notevole impatto visivo tra lo stesso palazzo e il porto antico.\nIn occasione delle celebrazioni colombiane del 1992 per il cinquecentenario della scoperta dell'America la Soprintendenza per i Beni Artistici e Storici e dalla Soprintendenza ai Beni Ambientali ed Architettonici della Liguria ha provveduto ad un nuovo restauro della facciata principale. Gli affreschi del Pogliaghi erano infatti rimasti in buone condizioni per una trentina d'anni, ma erano poi degradati e nel 1985 ne rimanevano solo poche tracce.\nIl recupero, eseguito tra il 1987 e il 1990, fu affidato al pittore Raimondo Sirotti, che sulla base dei bozzetti del Pogliaghi (molti dei quali conservati nel museo a lui dedicato a Varese), di disegni del D'Andrade, di alcune foto d'epoca e delle poche tracce rimaste, riusc\u00ec nell'intento di ricostruire il disegno secondo le linee originali.\nDal 1995, con la riforma nazionale degli enti portuali, al Consorzio Autonomo del Porto di Genova \u00e8 subentrata la nuova autorit\u00e0 portuale che ha tuttora la sua sede nel palazzo.\nDescrizione.\nEsterno.\nIl palazzo si presenta oggi in un duplice aspetto: verso il porticato della Ripa l'edificio duecentesco, in mattoni rossi a vista e basamento in pietra, e l'ala cinquecentesca protesa verso il porto, con l'intonaco dipinto.\nIl prospetto orientale.\nLa parte a levante, affacciata sulla palazzata di Sottoripa, \u00e8 quella medioevale, risalente al 1260, che oggi vediamo nella sua ristrutturazione ottocentesca; in pietra grigia di Promontorio squadrata al piano terra e mattoni a vista ai piani superiori, coronata da una merlatura ghibellina, ha alla base un portico formato da cinque arcate a sesto acuto sostenute da quattro colonne e un pilastro a ciascuna estremit\u00e0. La facciata, alleggerita da trifore e quadrifore, \u00e8 priva di ornamenti: vi si trovava un tempo un affresco, realizzato sul finire del XV secolo da Carlo Braccesco, detto \"Carlo del Mantegna\", raffigurante \"San Giorgio e il drago\". Di questo dipinto, ancora ben conservato nel Settecento, restavano ancora tracce prima dei restauri ottocenteschi, come attestato da diversi autori dell'epoca.\nAttraverso l'arcata centrale del portico si apre il portale d'ingresso, che fu quello principale del palazzo fino al 1912, quando fu aperto il nuovo ingresso sul lato a mare. Sopra al portale \u00e8 collocato un mascherone con una figura leonina, e altre due piccole teste leonine si vedono sugli spigoli ai lati del portico; queste piccole sculture, in stile gotico ma con influenze dell'antica Grecia, provenivano dal palazzo di rappresentanza dei Veneziani a Costantinopoli, detto del \"Pantocratore\", che i genovesi avevano ottenuto dall'imperatore bizantino Michele VIII Paleologo per l'aiuto prestato contro l'Impero latino d'oriente e deciso nel trattato di Ninfeo. Accanto all'ingresso \u00e8 collocata la lapide che celebra la fondazione dell'edificio.\nIl prospetto occidentale.\nSu via della Mercanzia si affaccia l'ala cinquecentesca, con la facciata interamente ricoperta dagli affreschi di Raimondo Sirotti che ricalcano quelli realizzati all'inizio del Novecento da Ludovico Pogliaghi, che a sua volta aveva rifatto, reinterpretandoli, quelli originali del Tavarone.\nLa decorazione dipinta della facciata riproduce un rivestimento in marmo con bugnato al piano terra e paraste che dividono il prospetto in tre sezioni.\nAl centro della facciata, sopra all'imponente portale marmoreo di accesso, campeggia la figura policroma raffigurante \"San Giorgio a cavallo che uccide il drago\", immagine ricorrente in numerosi portali dei palazzi del centro storico: il santo nel medioevo era infatti considerato il simbolo stesso della Repubblica. Il soggetto \u00e8 stato liberamente interpretato dal Sirotti nel 1990, essendo scomparsa ogni traccia dell'originale seicentesco. Ai lati, da sinistra verso destra, sono dipinte sei statue, di colore bronzeo, all'interno di finte nicchie, raffiguranti alcune figure storiche della Repubblica: l'annalista Caffaro, il \"Principe\" Andrea Doria, il doge Simone Boccanegra (secondo alcuni il dipinto raffigurerebbe invece il fondatore del palazzo, Guglielmo Boccanegra), il condottiero crociato Guglielmo Embriaco detto \"Testa di maglio\", il navigatore Cristoforo Colombo e infine l'ammiraglio Benedetto Zaccaria.\nCompletano la decorazione le figure di Giano e Nettuno, anch'esse in finto bronzo, e lo stemma dei \"Conservatori del Mare\", l'ente preposto al governo del porto all'epoca della Repubblica di Genova. La facciata culmina con la torre dell'orologio.\nAltri prospetti.\nLa decorazione dei restanti prospetti dell'ala cinquecentesca, in assenza di notizie storiche certe, \u00e8 basata su disegni del D'Andrade e riprende i motivi dell'ornato della facciata, con figure ispirate al commercio marittimo ed al lavoro portuale. Nella parte a levante dell'ala cinquecentesca, su piazza Raibetta, si trova una grande edicola settecentesca in marmo e stucco, con al centro una statua dell'Assunta con due angeli, sormontata da un baldacchino metallico.\nLungo il prospetto settentrionale, affacciato su piazza Caricamento, dove nel tardo Medioevo il palazzo era collegato allo scomparso edificio della zecca, restano alcune colonne, di cui una con capitello sferocubico, che facevano parte del porticato di collegamento tra i due edifici.\nInterno.\nDall'ingresso situato in via della Mercanzia, nel prospetto a mare, attraverso un ampio scalone si accede al cinquecentesco \"salone delle Compere\", posto al primo piano; il salone \u00e8 contornato da nicchie alle pareti con statue dei benefattori del Banco. Vi si trovano anche un dipinto di Domenico Piola raffigurante la \"Madonna regina di Genova con San Giovanni Battista e San Giorgio\", lo stemma di Genova con i simboli della Giustizia e della Fortezza, di Francesco De Ferrari (1491) e l'emblema del Banco, di Luchino da Milano (1444).\nNella \"sala dei Protettori\" si trova un camino di Giovanni Giacomo Della Porta (1554) e il dipinto del Paggi raffigurante Madonna e S. Giorgio, della fine del Cinquecento.\nLa costruzione medioevale \u00e8 caratterizzata da un cortile interno porticato con colonne in pietra. Negli ambienti medievali ricostruiti dal D'Andrade, nella sala detta della \"Manica Lunga\" si trova un bassorilievo quattrocentesco di Michele D'Aria, con il consueto motivo di \"S. Giorgio e il drago\", in quella detta del Capitano del Popolo, statue, anch'esse del Quattrocento di benefattori del Banco, dello stesso Michele D'Aria, Antonio Della Porta e Pace Gagini.\nL'archivio storico del porto.\nL'archivio storico del porto di Genova, conservato a palazzo San Giorgio, comprende la documentazione dal 1870 e il 1945, in particolare quella relativa all'ampliamento del porto, realizzato tra il 1870 e il 1888 ed i documenti del Consorzio Autonomo del Porto dal 1903 al 1945, in gran parte riguardanti la costruzione del bacino portuale di Sampierdarena negli anni trenta del Novecento."}
{"id": "394995", "revid": "347132", "url": "https://it.wikipedia.org/wiki?curid=394995", "title": "Giuseppe Valentino", "text": "Giuseppe Valentino \u00e8 il nome di pi\u00f9 persone:"}
{"id": "395000", "revid": "838137", "url": "https://it.wikipedia.org/wiki?curid=395000", "title": "Costruttore (informatica)", "text": "I costruttori, in informatica e specificamente nella programmazione orientata agli oggetti, indicano dei metodi associati alle classi che hanno lo scopo di inizializzare le variabili di istanza. La chiamata \u00e8 effettuata automaticamente all'atto della creazione di un nuovo oggetto di una classe e nella maggior parte dei linguaggi non \u00e8 possibile chiamarlo manualmente in un secondo tempo.\nUtilizzo.\nIn molti linguaggi (per esempio in Java e C++) hanno lo stesso nome della classe a cui appartengono. Come tutti gli altri metodi, i costruttori possono avere dei parametri ed essere definiti in molteplici versioni attraverso l\"'overloading\". Non \u00e8 ovviamente possibile far ritornare alcun valore dai costruttori, poich\u00e9 il tipo di ritorno \u00e8 di default l'oggetto stesso.\nTipi Di Costruttore.\nOltre al semplice costruttore esistono due tipi speciali di costruttori: i default constructor o \"costruttore predefinito\" e i copy constructor o i \"costruttori di copia\". I primi sono dei costruttori a cui non viene passato alcun parametro, mentre i \"copy\" sono quelli che ricevono come parametro un'altra istanza della stessa classe e quindi copiano tutte le propriet\u00e0 di quell'istanza.\nCostruttore implicito.\nIl costruttore implicito \u00e8 un tipo di costruttore predefinito che, come unica istruzione, crea e istanzia le variabili e per definizione non viene descritto nel codice sorgente.\nCostruttore privato.\nIl costruttore privato \u00e8 un tipo di costruttore non visibile alle altre classi.\nPer creare l'oggetto viene creato un metodo statico con tipo di ritorno l'oggetto; in questo modo, se alcune condizioni vengono rispettate, viene istanziato l'oggetto, mentre, se le condizioni non vengono soddisfatte, l'oggetto non viene creato. Questo per impedire che vengano creati oggetti non utilizzati o con caratteristiche non idonee.\nLinguaggi di programmazione.\nQuasi tutti i linguaggi di programmazione ad oggetti permettono la definizione dei costruttori.\nC++.\nIn C++ \u00e8 sufficiente dichiarare un metodo con lo stesso nome della classe. Il tipo di ritorno non deve essere inserito.\nclass Point\npublic:\n Point(); // Costruttore di default\n Point(int x,int y); // Costruttore generico\n Point (Point &amp;other); // Costruttore di copia\n // ... altri metodi ...\nprivate:\n int x;\n int y;\nC#.\nAnche in C# \u00e8 sufficiente dichiarare un metodo con lo stesso nome della classe. Il tipo di ritorno non deve essere inserito.\npublic class Punto\n private float x;\n private float y;\n public Punto() // Costruttore di default\n { // ... codice qui ...\n public Punto(Punto altroPunto) // Costruttore di copia\n { // ... codice qui ...\n public Punto(float x, float y) // Costruttore generico\n { // ... codice qui ...\nJava.\nLa sintassi in java, per il costruttore esplicito, \u00e8 identica a quella di C#.\npublic class Punto\n private float x;\n private float y;\n public Punto() // Costruttore di default\n { // ... codice qui ...\n public Punto(Punto altroPunto) // Costruttore di copia\n { // ... codice qui ...\n public Punto(float x, float y) // Costruttore generico\n { // ... codice qui ...\nmentre la funzione del costruttore \u00e8 equivalente al costruttore esplicito sottostante\npublic class Punto\n private float x;\n public Punto()\n { //qui rimane senza codice\ne pu\u00f2 essere omessa.\nPHP.\nIl comportamento di PHP varia in base alla versione utilizzata.\nPHP 4.\n\u00c8 sufficiente chiamare il nome del costruttore come quello della classe.\nclass Point\n var $x;\n var $y;\n function Point ( $x, $y )\n // ... codice qui ...\nPHP 5 e successivi.\nNella versione 5 il nome della funzione deve essere \"__construct\"\nclass Point\n private $x;\n private $y;\n public function __construct ( $x, $y )\n // ... codice qui ..."}
{"id": "395002", "revid": "181699", "url": "https://it.wikipedia.org/wiki?curid=395002", "title": "Assassino seriale", "text": ""}
{"id": "395003", "revid": "1543377", "url": "https://it.wikipedia.org/wiki?curid=395003", "title": "Contarini", "text": "I Contarini furono una nobile casata ascritta al patriziato veneziano, compresa fra le antichissime famiglie apostoliche.\nStoria.\nLa leggenda ne fa risalire l'origine agli Aurelii Cotta di Roma che, essendo prefetti nella regione del Reno, venivano detti \"Cotta Rheni\" o \"Conti del Reno\", da cui il cognome Contarini\nPadre Pietro Antonio di Venetia nella sua storia della citt\u00e0 lagunare pubblicata nel 1688 ( Historia Serafica ovvero cronica della provincia di S. Antonio detta anco di Venetia, de Min. Oss. Riformato, divisa in cinque libri et nuovamente raccolta dall\u2019industrioso zelo e laboriosa applicazione del p. Pietro Antonio di Venetia, minimo fra\u2019li minori dell\u2019istessa riforma nell\u2019anno 1688 presso Gio. Francesco Valvansense) scrive: \u201cNon si ritrova preciso il tempo in cui giunse quella famiglia nell'Adria, bens\u00ec, che resa gi\u00e0 habitante delle isole, dalli principij, che accolsero Cittadini, e sostenuta con vantaggio di rilevanti ricchezze, concorse l'anno 697 alla nomina del primo Prencipe Marco Contarini, uno delli 22 Tribuni delle Isole, che ne fecero l'elettione.\u201d\nEvidenziamo che il primo membro della famiglia certamente documentato \u00e8 un Andrea Contarini che nell'853 sottoscrisse il testamento del vescovo di Castello Orso.\nRappresent\u00f2 una delle pi\u00f9 fiorenti casate veneziane: nell'anno 1500 su nuclei familiari patrizi censiti in citt\u00e0, ben portavano il cognome Contarini. Va tuttavia precisato che, specialmente in casi come questi, i vari rami non si sentivano parte di un'unica stirpe solo in base al comune cognome.\nDiede alla Serenissima nove dogi , e numerose altre personalit\u00e0 di rilievo come ecclesiastici, politici e militari. Moltissimi poi sono i riferimenti tuttora presenti nella toponomastica.\nI Contarini \"dal Naso\" furono cos\u00ec soprannominati da un Andrea (da alcuni detto Giacomo), che fer\u00ec con un pugno il doge Francesco Foscari all'uscita dalla Basilica di San Marco, perch\u00e9 gli era stata negata da questi la nomina a capitano del Golfo. Il 21 marzo 1430 venne decapitato fra le colonne della piazzetta San Marco.\nContarini di San Silvestro.\nIn origine vivevano a Santa Maria Mater Domini. Era uno dei rami pi\u00f9 antichi e si diceva disceso in linea retta dal doge Domenico (XI secolo). Vi appartennero il doge Iacopo di Domenico (1193-1280), il politico Stefano di Bernardo (1444-1518) e l'ambasciatore Lorenzo di Maddaleno (1515-1552)\nContarini dal Bovolo.\nI Contarini \"di San Paternian\" (di cui, secondo il Barbaro, si ha notizia almeno dal 1261 con un Paolo) furono in seguito soprannominati \"dal Bovolo\" quando, sul finire del Quattrocento, Pietro Contarini orn\u00f2 l'esterno della sua dimora con una caratteristica scala a chiocciola (\"b\u00f2volo\" significa \"chiocciola\" in veneziano).\nTra i membri, spicca fra tutti il doge Andrea di Nicol\u00f2 (\u2020 1382), ma vanno ricordati anche Andrea di Bertuccio (\u2020 XV secolo), uomo politico e Giovanbattista di Domenico (1587-1671), erudito.\nIl palazzo pass\u00f2 a Giovanni Minelli nel 1717 in seguito al matrimonio con Elisabetta di Pietro Maria Contarini, ultima rappresentante del ramo.\nContarini dagli Scrigni.\nResidenti in un palazzo di San Trovaso, il soprannome si riferiva al loro immenso patrimonio che ne faceva una delle famiglie pi\u00f9 ricche e prestigiose di tutto il patriziato. Furono anche noti come Contarini \"Piazzola\" dall'abitato di Piazzola, nel Padovano, dove possedevano una splendida villa derivata da un fortilizio portato in dote da Maria di Jacopo da Carrara al marito Nicol\u00f2 Contarini di San Cassiano. Oltre agli immobili, nella stessa localit\u00e0 godevano dei diritti di mercato, pascolo, mulino e guardia armata, nonch\u00e9 del giuspatronato della chiesa.\nI loro possedimenti comprendevano poi terreni sparsi tra il Padovano, il Dogado, il Trevigiano e il Vicentino (nel Settecento giungevano a quasi 2.000 ettari), ma anche case e botteghe a Venezia.\nDi questo ramo si distinsero vari politici e diplomatici: Francesco di Nicol\u00f2 (1421-?), Zaccaria di Francesco (1452-1513), Francesco di Zaccaria (1477-1558), Zaccaria di Paolo (1526-1602), Pietro di Marco (1578-1632), Marco di Marco (1708-1746), ai quali si aggiunge il vescovo Pietro di Zaccaria (1491-1563).\nContarini dal Zaffo.\nAssunsero questa denominazione nel 1473, quando la regina di Cipro Caterina Cornaro cre\u00f2 Giorgio Contarini conte di Giaffa, rendendolo il primo dignitario dell'isola. Dopo la conquista turca si tratt\u00f2 di un titolo meramente onorifico ma assolutamente prestigioso e ambito: fu riconosciuto nel 1476 dalla stessa Repubblica che, anzi, confer\u00ec allo stesso Giorgio e ai suoi discendenti anche il cavalierato della Stola d'Oro.\nVenivano altres\u00ec detti \"della Madonna dell'Orto\" dal nome della parrocchia di residenza (vivevano in un palazzo di Cannaregio, dotato di un bel giardino e di una fornita biblioteca). Non erano ricchissimi ma potevano contare su diversi beni immobili, tra cui case a Venezia e terreni a Piove di Sacco e Villafranca. Altri beni si trovavano nel Ducato di Ferrara, ma vennero in seguito alienati per le mire espansionistiche dello Stato Pontificio. La maggiore fonte di reddito, comunque, proveniva dall'attivit\u00e0 mercantile (Puglie e Alessandria d'Egitto).\nIl rappresentante pi\u00f9 insigne di questa linea fu il cardinale Gasparo di Alvise (1483-1542). Si citano poi Tommaso di Alvise (1488-1578), Alvise di Vincenzo (1537-1579), Tommaso di Gasparo (1562-1614), Alvise di Tommaso (1597-1651) e Carlo di Alvise (1636-1688), tutti impegnati nella vita politica e diplomatica. Infine, va segnalato il vescovo Giulio di Federico (1519-1575).\nLa loro nobilt\u00e0, assieme ai titoli di conti e cavalieri, fu riconosciuta dell'Impero austriaco con S.R. 1\u00ba dicembre 1817.\nContarini dalla Porta di Ferro.\nVivevano in un palazzo in salizzada Santa Giustina, il cui ingresso si caratterizzava per dei vistosi battenti in ferro (lavoro del XV secolo rimosso nella prima met\u00e0 dell'Ottocento). La tomba di famiglia si trovava a San Francesco della Vigna.\nDiede i dogi Francesco di Bertucci (1554-1624) e Alvise di Nicol\u00f2 (1601-1684)."}
{"id": "395006", "revid": "684361", "url": "https://it.wikipedia.org/wiki?curid=395006", "title": "Scoppio del carro", "text": "Lo Scoppio del Carro \u00e8 una manifestazione della tradizione popolare laico-religiosa che si svolge la domenica di Pasqua nel centro storico di Firenze.\nIl \"Brindellone\", una torre pirotecnica posizionata su un carro, viene trainato da due coppie di buoi e posizionato tra il Battistero di San Giovanni e la Cattedrale di Santa Maria del Fiore. Al culmine della cerimonia, al canto del \"Gloria\", l'arcivescovo accende dall'altare del duomo un razzo a forma di colomba che, tramite un meccanismo a fune, percorre tutta la navata centrale della chiesa e raggiunge all'esterno il carro, facendolo scoppiare.\nStoria.\nQuesta nota cerimonia risale addirittura ai lontani tempi della prima crociata, indetta per liberare il Santo Sepolcro dalle mani degli infedeli.\nNel 1097, al comando di Goffredo di Buglione, Duca della bassa Lorena, i crociati, il cui nome deriv\u00f2 dalla croce rossa cucita sulla spalla destra della tunica bianca che ricopriva l'armatura, partirono per la terra santa e nell'estate del 1099 posero l'assedio alla citt\u00e0 di Gerusalemme che espugnarono il 15 luglio.\nSecondo la tradizione fu il fiorentino Pazzino de' Pazzi a salire per primo sulle mura della citt\u00e0 santa dove pose l'insegna bianca e vermiglia. Per questo atto di valore, Goffredo di Buglione gli don\u00f2 tre schegge del Santo Sepolcro.\nRientrato a Firenze il 16 luglio 1101, il valoroso capitano fu festeggiatissimo ed accolto con solenni onori. Le tre pietre rimasero inizialmente conservate nel Palazzo dei Pazzi e quindi consegnate alla Chiesa di Santa Maria Sopra a Porta in Mercato Nuovo, poi ampliata e rinominata come chiesa di San Biagio fino a quando, nel 1785, questa fu soppressa. Dal 27 maggio di quell'anno le sacre reliquie vennero definitivamente trasferite nella vicina Chiesa di Santi Apostoli dove tuttora sono gelosamente conservate in un'apposita cripta.\nGli storici ci hanno tramandato che dopo la liberazione di Gerusalemme, nel giorno del Sabato Santo, i crociati si radunarono nella Chiesa della Resurrezione e, in devota preghiera, consegnarono a tutti il fuoco benedetto come simbolo di purificazione. A questa cerimonia risale l'usanza pasquale di distribuire il fuoco santo al popolo fiorentino. Difatti, dopo il ritorno di Pazzino, ogni Sabato Santo, i giovani di tutte le famiglie usavano recarsi nella cattedrale dove, al fuoco benedetto che ardeva, accendevano rispettivamente una fecellina (piccola torcia) per poi andare, in processione cantando laudi, per la citt\u00e0 a portare la fiamma purificatrice in ogni focolare domestico. Il fuoco santo veniva acceso proprio con le scintille sprigionate dallo sfregamento delle tre schegge di pietra del Santo Sepolcro.\nCon l'andar del tempo lo svolgimento della festa divenne sempre pi\u00f9 articolato per cui venne introdotto l'uso di trasportare il fuoco santo con un carro dove, su un tripode, ardevano i carboni infuocati. Non si conosce quando, in sostituzione del tripode, si usarono i fuochi artificiali per lo \"scoppio del carro\" ma si ritiene che ci\u00f2 risalga alla fine del trecento.\nAlla famiglia Pazzi era affidata l'organizzazione del carro e l'onere delle relative spese. Il privilegio di questa antica famiglia cess\u00f2 nel 1478, per una provvisione della Repubblica che cacci\u00f2 i Pazzi dalla citt\u00e0 a seguito della famosa congiura ordita da essi contro i Medici. I cospiratori vennero uccisi e la Signoria, per cancellare tutto ci\u00f2 che era legato alla famiglia caduta in disgrazia, ordin\u00f2 che non si facesse pi\u00f9 lo scoppio del carro mantenendo solo, per tradizione, la distribuzione al popolo del fuoco benedetto, che doveva avvenire fra il Battistero e la Cattedrale.\nI fiorentini, per\u00f2, non gradirono l'abolizione spettacolare dello \"scoppio\" e cercarono con tutti i mezzi di far revocare la provvisione del governo della Repubblica, e ci\u00f2 non tanto per rispetto verso la famiglia Pazzi ma perch\u00e9 non volevano che l'offerta del fuoco pasquale ritornasse ad essere effettuata alla maniera semplice usata anticamente, senza pi\u00f9 la caratteristica e fragorosa cerimonia oramai divenuta una consuetudine. Pertanto la Signoria ordin\u00f2 ai Consoli dell'Arte Maggiore di Calimala, amministratori del Battistero di San Giovanni, di provvedere ai futuri festeggiamenti cos\u00ec come si usava fare prima della congiura.\nNel 1494, scossa dalla predicazione di morale cristiana del frate domenicano Girolamo Savonarola, la citt\u00e0 cacci\u00f2 i Medici e un'altra provvisione governativa restitu\u00ec alla famiglia de' Pazzi i suoi antichi diritti e privilegi, compreso quello dell'organizzazione del carro del Sabato Santo. Questo carro era inizialmente molto pi\u00f9 semplice di quello attuale, ed a causa delle deflagrazioni e delle vampate che sopportava ogni anno, a cerimonia avvenuta, doveva essere quasi del tutto ripristinato. Parve quindi giusto ai Pazzi allestirne uno molto pi\u00f9 solido ed imponente che dovesse durare per sempre. Fu, dunque, costruito il grande carro del tipo \"trionfale\" a tre ripiani, che da secoli, se pur pi\u00f9 volte restaurato (anche dopo la tragica alluvione dell'Arno del 1966), gode ottima salute.\nDescrizione.\nI fuochi di questo carro vengono incendiati da una colomba, o come si dice a Firenze dalla \"colombina\", la quale altro non \u00e8 che un razzo dalle sembianze di un bianco piccione. \u00c8 dotata di ben quattro razzi, che le permettono di compiere il percorso sul filo, lungo ben 150m, dall'altare maggiore verso il carro, sia di ritorno all'altare maggiore del duomo.\nL'antica festa ha sempre richiamato una gran folla di turisti, di cittadini e di numerosi contadini della campagna fiorentina che traevano gli auspici per il raccolto dal felice esito della corsa della colombina sulla corda, che doveva svolgersi senza alcun intoppo.\nSe la cerimonia religiosa ha conservato nel tempo quasi immutato il medesimo rituale, l'orario dello scoppio \u00e8 stato, viceversa, pi\u00f9 volte variato. Attualmente nella mattina di Pasqua, scortato da 150 fra armati, musici e sbandieratori del calcio storico fiorentino, il carro del fuoco pasquale, detto affettuosamente dai fiorentini \"Brindellone\". Tale nome ha origini molto antiche, legate alla festa celebrata dalla Zecca fiorentina in onore del suo protettore, san Giovanni Battista. Ogni 24 giugno un alto carro di fieno partiva dalla torre della Zecca e faceva il giro della citt\u00e0, trainando un uomo vestito di pelo di cammello che rappresentava appunto il santo eremita. L'aspetto trasandato di tale figura lo faceva appunto chiamare \"brindellone\", cio\u00e8 straccione, e ci\u00f2 era accentuato anche dal suo ciondolare specialmente dopo aver mangiato e bevuto nel banchetto offerto in piazza di Santa Maria in Campo. Per analogia si \u00e8 chiamato poi \"brindellone\" qualsiasi carro festante che attraversasse la citt\u00e0, compreso quello pasquale. \nIl carro si muove dal piazzale di Porta al Prato, trainato da due paia di candidi bovi infiorati ed arriva al solito posto, in piazza del Duomo, fra il Battistero e la Cattedrale. I bovi vengono prontamente staccati ed un pi\u00f9 moderno filo di ferro, che sostituisce la corda sugnata, viene teso a circa sette metri di altezza, da una colonna di legno, posta per l'occasione tramite un marchingegno inserito nella sfera della Cupola del Brunelleschi, al centro del coro di fronte all'altare maggiore, fino a giungere al carro, coprendo una lunghezza di circa 150m che percorre tutta la navata centrale. Sullo stesso filo \u00e8 inserita la colombina che dovr\u00e0 compiere il famoso volo necessario a incendiare le miccie del cal carro.\nMentre si procede a questa sistemazione, dalla Chiesa di Santi Apostoli, nella piazzetta del Limbo, ha principio il corteo-processione preceduto dal gonfalone di Firenze e dalla bandiera della famiglia Pazzi, con sacerdoti ed autorit\u00e0, diretto al Battistero dove incominciano le funzioni religiose. Quindi il corteo si trasferisce in Duomo e, alle ore undici, al canto del \"Gloria in excelsis Deo\", viene dato fuoco alla miccia della colombina che, sibilando sul filo di ferro, va ad incendiare i mortaretti ed i fuochi d'artificio sapientemente disposti sul Brindellone; una volta incendiati gli artifici, la colombina deve tornare indietro all'Altare Maggiore, da dov'\u00e8 partita, ripercorrendo da sola il percorso di andata, altrimenti il raccolto dell'anno non avr\u00e0 buoni auspici. Per la cronaca, una delle ultime volte che la colombina fall\u00ec tale \"missione\" fu il 10 aprile 1966, e a novembre, infatti, ci fu l'alluvione. Il 22 Aprile 1984 la colombina non torn\u00f2 indietro e bruci\u00f2 insieme al carro a causa della rottura del cavo guida (cosa mai accaduta prima) Il 1\u00ba aprile 2018 la colombina non \u00e8 riuscita a tornare indietro all'altare maggiore, rimanendo bloccata al carro.\nInizia con fragore il susseguirsi di esplosioni e spettacoli pirotecnici (il tutto dura 20 minuti circa) e, sia pure in maniera simbolica, la distribuzione a tutta la citt\u00e0 del fuoco benedetto. L'imponente mole dell'antico carro si avvolge puntualmente di nubi e scoppi come se l'aria stessa emettesse scintille sempre pi\u00f9 luminose. Scintille che ad un tratto non parranno pi\u00f9 piccole luci distinte ma una vera pioggia di viola, di rosa, di rosso, di verde, di bianco e di blu. Il profilo del Brindellone scompare del tutto in questo caleidoscopico gioco di colori che, pian piano, unitamente al fumo ed agli assordanti scoppi, si dissipa rendendo nuovamente visibili i marmi del Battistero, della Cattedrale di Santa Maria del Fiore e del Campanile di Giotto.\nEventi simili.\nNel corso degli anni questa festa si \u00e8 diffusa anche in altre piccole localit\u00e0 del territorio toscano; un secondo Scoppio del Carro \u00e8 quello di Rufina (un paese nei dintorni di Firenze) dove lo spettacolo pirotecnico si svolge con le stesse modalit\u00e0 di quello fiorentino, salvo per il fatto che la festa si svolge a mezzanotte del Sabato Santo e non la mattina di Pasqua come avviene anche a Cascia, frazione di Reggello (cittadina a 400m.s.l.) a dieci km da Figline, anche in questo caso la miccia della colombina viene accesa dall'Altar maggiore..\nUn altro Scoppio del Carro avviene nella piazza principale (davanti all'Insigne Collegiata) di Figline Valdarno, sempre in Provincia di Firenze; le modalit\u00e0 sono le stesse di quelle del Capoluogo a differenza che il \"carro\" \u00e8 la riproduzione in scala ridotta del Palazzo Pretorio della cittadina valdarnese. A Panzano in Chianti lo scoppio avviene il marted\u00ec dopo Pasqua.\nA Ripatransone (Ascoli Piceno), ogni seconda domenica di Pasqua si svolge il cavallo di fuoco."}
{"id": "395007", "revid": "7336", "url": "https://it.wikipedia.org/wiki?curid=395007", "title": "Shariah", "text": ""}
{"id": "395009", "revid": "7336", "url": "https://it.wikipedia.org/wiki?curid=395009", "title": "Syariah", "text": ""}
{"id": "395014", "revid": "104458", "url": "https://it.wikipedia.org/wiki?curid=395014", "title": "Luigi I di Francia", "text": ""}
{"id": "395017", "revid": "7073", "url": "https://it.wikipedia.org/wiki?curid=395017", "title": "Albertino Bigon", "text": ""}
{"id": "395018", "revid": "7073", "url": "https://it.wikipedia.org/wiki?curid=395018", "title": "Gento", "text": ""}
{"id": "395024", "revid": "571065", "url": "https://it.wikipedia.org/wiki?curid=395024", "title": "Chiesa della Santissima Annunziata (Firenze)", "text": ""}
{"id": "395025", "revid": "228587", "url": "https://it.wikipedia.org/wiki?curid=395025", "title": "Chiesa della Santissima Annunziata", "text": ""}
{"id": "395027", "revid": "125921036", "url": "https://it.wikipedia.org/wiki?curid=395027", "title": "S.H.I.E.L.D.", "text": "Lo S.H.I.E.L.D. (Strategic Homeland Intervention, Enforcement and Logistics Division) \u00e8 un'immaginaria organizzazione spionistica e antiterroristica.\nAgenzia di intelligence internazionale dedita al mantenimento della pace e degli equilibri mondiali nell'Universo Marvel, lo S.H.I.E.L.D. \u00e8 incaricato principalmente di combattere il terrorismo, di investigare eventi paranormali o soprannaturali neutralizzandoli qualora rappresentino una minaccia alla sicurezza, nonch\u00e9 di coordinare e monitorare l'attivit\u00e0 superumana, dal momento che alcuni dei suoi agenti sono supereroi.\nL'acronimo originale, \"Supreme Headquarters, International Espionage, Law-Enforcement Division\", \u00e8 stato cambiato prima in \"Strategic Hazard Intervention, Espionage Logistics Directorate\" e successivamente in \"Strategic Homeland Intervention, Enforcement and Logistics Division\", in concomitanza con lo sviluppo del Marvel Cinematic Universe.\nStoria editoriale.\nLo S.H.I.E.L.D. \u00e8 stato introdotto nella serie antologica \"Strange Tales\" sull'onda del successo delle serie d'azione con agenzie d'intelligence dagli acronimi orecchiabili come \"Organizzazione U.N.C.L.E.\", principale fonte d'ispirazione di Stan Lee per l'ideazione dell'organizzazione. Il colonnello Nick Fury, precedentemente protagonista della testata sulla seconda guerra mondiale \"Sgt. Fury and his Howling Commandos\", viene reinventato dalla Marvel come cinica spia con una benda sull'occhio e posto a capo dello S.H.I.E.L.D., di cui fanno parte anche diversi altri ex-Howling Commandos, primo tra tutti il suo ex-aiutante di campo Timothy \"Dum-Dum\" Dugan; il loro principale avversario \u00e8 l'HYDRA, organizzazione terrorista fondata dal Barone Wolfgang von Strucker.\nGi\u00e0 dalla prima apparizione lo S.H.I.E.L.D. viene presentato come un'entit\u00e0 attiva e preesistente con una sezione speciale per le armi che fa capo a Tony Stark e Fury in veste di direttore seppur subordinato al Consiglio Internazionale Supremo, composto da \"met\u00e0 dei leader del mondo libero\". Nel corso degli anni di pubblicazione, ad ogni modo, sono stati rivelati molti dettagli, talvolta discordanti, per riempire la labirintica storia dell'organizzazione. Stan Lee, spalleggiato da Jack Kirby, ha scritto la storia di ogni numero di \"Strange Tales\" fino al 152 (gennaio 1967), con la sola eccezione dei numeri 148 (settembre 1966) e 149 (ottobre 1966), rispettivamente sceneggiati dal solo Kirby e da Dennis O'Neil. Il numero 153 (febbraio 1967) viene scritto da Roy Thomas, mentre nel 154 (marzo 1967) questi viene affiancato da Jim Steranko, che diviene l'autore di punta della serie rendendola una delle pi\u00f9 rivoluzionarie, innovative e acclamate della storia dei fumetti scrivendo tutte le storie della testata fino al numero 168 (maggio 1968), in seguito al quale lo S.H.I.E.L.D. smette di condividere \"Strange Tales\" con le storie del Dottor Strange ottenendo una propria serie: \"Nick Fury, Agent of S.H.I.E.L.D.\", composta da 15 albi (giugno 1968-novembre 1969) e seguita da tre ristampe di storie precedenti (novembre 1970\u2013marzo 1971). Successivamente l'organizzazione spionistica e i suoi agenti compaiono come guest star in praticamente tutti i principali titoli legati all'Universo Marvel finch\u00e9, circa vent'anni dopo la cancellazione della loro testata, gli viene dedicata la miniserie di sei numeri \"Nick Fury vs. S.H.I.E.L.D.\" (giugno\u2013novembre 1988), immediatamente seguita da un secondo volume di \"Nick Fury, Agent of S.H.I.E.L.D.\", durato 47 numeri (settembre 1989-maggio 1993).\nNel maggio 1994 viene pubblicato lo one-shot \"Fury\" di Barry Dutter e M.C. Wyman, che esplora gli albori dello S.H.I.E.L.D. ricollegando tramite ret-con gli eventi delle serie precedenti, l'anno seguente Howard Chaykin e Corky Lehmkuhl realizzano una miniserie di quattro numeri intitolata \"Fury of S.H.I.E.L.D.\" (aprile-luglio 1995). Nel corso degli anni, lo S.H.I.E.L.D. \u00e8 stato rappresentato, spesso tramite avventure in solitaria di Nick Fury, anche in numerose graphic novel: \"Wolverine/Nick Fury: The Scorpio Connection\" (agosto 1989), \"Wolverine/Nick Fury: Scorpio Rising\" (ottobre 1994), \"Fury/Black Widow: Death Duty\", \"Captain America/Nick Fury: Blood Truce\" (entrambe del febbraio 1995) e \"Captain America/Nick Fury: The Otherworld War\" (ottobre 2001).\nStoria.\nLo S.H.I.E.L.D. \u00e8 nato dai resti di una societ\u00e0 segreta originatasi nell'Antico Egitto per respingere un'invasione aliena e di cui hanno fatto parte, nel corso dei millenni, alcuni dei personaggi pi\u00f9 illustri della storia umana. Divenuto, in et\u00e0 moderna, un ente internazionale sotto la giurisdizione delle Nazioni Unite, dotato delle attrezzature tecnologicamente pi\u00f9 avanzate al mondo e autorizzato da una legislazione dell'Assemblea Generale a operare sul territorio di ognuna delle nazioni firmatarie (sebbene spesso sembri sottostare all'autorit\u00e0 del governo statunitense), lo S.H.I.E.L.D. ha da sempre tenuto rigorosamente segreta la propria esistenza anche ad altre agenzie d'intelligence, operando direttamente agli ordini di dodici anonimi leader mondiali detti \"Consiglio Internazionale Supremo\". Alla morte del primo direttore esecutivo, il colonnello Rick Stoner, la Casa Bianca raccomanda alle Nazioni Unite di nominare Nick Fury come suo successore. Sotto la direzione di Fury, l'agenzia spionistica si scontra con potenti organizzazioni criminali come l'HYDRA, l'A.I.M., lo Zodiaco e la Mano, iniziando inoltre a collaborare di frequente con supereroi del calibro di Capitan America, i Fantastici Quattro, Iron Man, gli X-Men, Wolverine, l'Uomo Ragno e i Vendicatori. Molti dei pi\u00f9 grandi geni della Terra, come Hank Pym, Howard Stark, Tony Stark, Charles Xavier e Reed Richards, Leopold Fiz, Jemma Simmons, hanno inoltre messo le loro menti al servizio dello S.H.I.E.L.D. in numerose occasioni.\nUna delle tecnologie pi\u00f9 sofisticate dello S.H.I.E.L.D. sono i Life Model Decoy (LMD), androidi estremamente realistici utilizzati per sostituire le persone in imminente pericolo di essere uccise; tuttavia quando i LMD Modello Delta (i Deltite) sviluppano l'autocoscienza rimpiazzando autonomamente agenti altolocati sia dello S.H.I.E.L.D. che dell'HYDRA, Fury intraprende una complessa operazione per neutralizzarli la quale si conclude positivamente ma provoca numerosi danni al personale e alle infrastrutture dell'organizzazione che, di conseguenza, viene dapprima smantellata e successivamente ricostruita sotto forma di una piccola task force al servizio delle Nazioni Unite e diretta personalmente da Nick Fury sebbene, poco dopo, torni ad essere un'organizzazione spionistica su larga scala.\nDopo aver condotto una disastrosa guerra segreta non autorizzata a Latveria, Fury viene giudicato colpevole di alto tradimento e costretto a lasciare la direzione dello S.H.I.E.L.D.. Su raccomandazione del Presidente degli Stati Uniti, la direzione dell'agenzia viene assegnata alla cinica Maria Hill, principalmente in quanto non rientra tra i \"fedelissimi\" di Fury.\nQuando un'azione dei New Warriors a Stamford provoca 600 vittime e la distruzione di buona parte della cittadina, il governo degli Stati Uniti approva ufficialmente l'Atto di Registrazione dei Superumani che obbliga tutti i vigilanti mascherati a consegnare le proprie generalit\u00e0 al governo. La conseguente guerra civile dei superumani inasprisce notevolmente i rapporti tra lo S.H.I.E.L.D. e la comunit\u00e0 supereroistica, dal momento che l'organizzazione viene incaricata di arrestare i vigilanti contrari alla registrazione tramite le apposite unit\u00e0 caccia-maschere.\nAl termine del conflitto Tony Stark viene nominato nuovo direttore dello S.H.I.E.L.D. su consiglio della stessa Hill, che diviene sua vice. Come direttore, Stark fa approvare alcune iniziative che lo portano a essere accusato di trattare l'agenzia di intelligence come una sussidiaria delle Stark Industries, sebbene di fatto si rivelino metodi efficaci per razionalizzarne l'organizzazione e sollevare il morale degli agenti.\nAll'inizio dell'invasione segreta degli Skrull, viene rivelato che la razza di alieni mutaforma ha infiltrato alcuni loro agenti tra le pi\u00f9 alte cariche dello S.H.I.E.L.D. riuscendo, di conseguenza, a passare per anni inosservati e, prima di uscire allo scoperto, incapacitare l'agenzia sabotandone l'elivelivolo nell'area sopra il Triangolo delle Bermude. A causa di tutto ci\u00f2, una volta respinta l'invasione, Stark viene ritenuto colpevole di non averla prevenuta e dimesso dalla carica di direttore per incompetenza; come suo sostituto viene nominato Norman Osborn, che assume il controllo dell'Iniziativa dei 50 Stati e sostituisce lo S.H.I.E.L.D. con una nuova organizzazione: l'H.A.M.M.E.R., contraddistinta da una politica di tolleranza zero verso i supereroi e composta da ex-agenti dell'HYDRA, reietti dello S.H.I.E.L.D. e membri dei Thunderbolts riassemblati in parte in una squadra black ops sotto il diretto controllo di Osborn, e in parte nel team degli Oscuri Vendicatori, sponsorizzati dall'H.A.M.M.E.R. e dal governo. Tutto ci\u00f2 d\u00e0 origine al periodo denominato \"Regno Oscuro\", che dura fino a quando Osborn prende d'assalto Asgard dando vita a un disastroso assedio e dimostrando al mondo intero di avere ormai perso il controllo.\nIn seguito all'arresto di Osborn l'H.A.M.M.E.R. viene smantellato e Capitan America viene incaricato dal governo di rifondare lo S.H.I.E.L.D. divenendone il nuovo direttore, incarico che successivamente affida a Nicholas Joseph Fury Sr., e in futuro al suo protetto Phil J. Coulson e successivamente dopo la morte di quest'ultimo alla sua protetta Daisy Johnson (che considera come la figlia che non ha mai avuto). In seguito la carica di direttrice dello S.H.I.E.L.D. viene riassegnata a una vecchia amica di Nick Fury, Maria Hill.\nStruttura.\nAll'interno dello S.H.I.E.L.D. gli agenti sono divisi per livelli che, oltre a indicarne il grado e l'importanza all'interno dell'organizzazione, ne definiscono la libert\u00e0 d'azione e d'accesso alle informazioni d'intelligence. Esistono in tutto dieci livelli; tuttavia, oltre a Nick Fury, gli unici agenti ad essere mai stati insigniti del \"livello 10\" sono Natasha Romanoff (Vedova Nera) e Daisy Johnson (Quake). La maggioranza degli agenti al servizio dello S.H.I.E.L.D. sono spesso selezionati da altre agenzie spionistiche o paramilitari, sebbene esistano anche appositi centri d'addestramento, detti accademie. Oltre ad arruolare comuni esseri umani, l'organizzazione vanta al suo interno anche un elevato numero di individui dotati di superpoteri, generalmente impiegati come superagenti o nella Divisione-Psi (composta unicamente da telepati), inoltre, collabora di frequente con vari supereroi.\nNonostante lo S.H.I.E.L.D. abbia un'enorme quantit\u00e0 di strutture segrete di varie dimensioni e case sicure sparse in tutto il mondo (28 delle quali note solo a Nick Fury), nonch\u00e9 un quartier generale ufficiale a New York, la sede principale dell'organizzazione sono gli Elivelivoli (\"Helicarrier\"), gigantesche portaerei volanti contenenti squadriglie di aerei da caccia, armate di missili balistici intercontinentali e perennemente tenute in volo tramite dispositivi antigravitazionali ideati dalle Stark Industries.\nMembri.\nDirettori.\nNel corso della storia dello S.H.I.E.L.D. la carica di direttore \u00e8 stata assunta dai seguenti individui:\nAgenti.\nStando a una stima di Capitan America svolta prima degli eventi di \"Civil War\", lo S.H.I.E.L.D. ha oltre 3000 agenti operativi in tutto il mondo:\nOrganizzazioni correlate.\nA.R.M.O.R..\nLA.R.M.O.R. (Altered-Reality Monitoring and Operational Response) \u00e8 un'agenzia gemella dello S.H.I.E.L.D. incaricata di supervisionare e combattere eventuali incursioni da dimensioni parallele su Terra 616, operato che svolge in tale segretezza da far s\u00ec che praticamente nessuno nell'Universo Marvel sia al corrente della sua esistenza. I suoi agenti amano dire che a confronto dell'A.R.M.O.R. \"lo S.W.O.R.D. sembri lo S.H.I.E.L.D. e lo S.H.I.E.L.D. sembri l'ufficio postale\". Dopo la fondazione dell'H.A.M.M.E.R., sono la sola agenzia che riesce a sfuggire alle mire di Norman Osborn.\nH.A.M.M.E.R..\nLH.A.M.M.E.R. \u00e8 l'agenzia creata da Norman Osborn come rimpiazzo dello S.H.I.E.L.D. in seguito alla sua ascesa al potere dopo l'invasione segreta degli Skrull. L'organizzazione \u00e8 costituita da ex-agenti dell'HYDRA e dello S.H.I.E.L.D. nonch\u00e9 membri dei Thunderbolts riorganizzati in una squadra black ops e nel team degli Oscuri Vendicatori. L'acronimo \"H.A.M.M.E.R.\" apparentemente non significa nulla, dato che quando la vice direttrice Victoria Hand ha domandato a Osborn il significato di tale sigla questi gli ha risposto che \u00e8 sulla sua lista di cose da fare, mentre quando Sin viene catturata e chiede per cosa stia le viene semplicemente detto che \u00e8 \"confidenziale\". L'H.A.M.M.E.R. viene smantellato dopo gli eventi dell'Assedio di Asgard.\nS.T.R.I.K.E..\nLo S.T.R.I.K.E. (Special Tactical Response for International Key Emergencies) \u00e8 la controparte britannica dello S.H.I.E.L.D., con il quale non ha praticamente nessun contatto salvo che in casi di stretta necessit\u00e0 collaborativa dal momento che \u00e8 attiva solamente nel Regno Unito. Inizialmente diretta da Tod Radcliffe, dopo la sua morte gli succede il commodoro Lance Hunter. L'organizzazione viene successivamente smantellata dal parlamento britannico.\nEuroM.I.N.D..\nLEuroM.I.N.D. (European Monitoring Investigation and Enforcement Division) \u00e8 una sottosezione europea e autonoma dello S.H.I.E.L.D. diretta dal francese Fran\u00e7ois Borillon incaricata di investigare gli eventi occulti nel Vecchio Continente. Viene successivamente assorbita da S.H.A.P.E. (Supreme Headquarters Allied Powers Europe).\nS.W.O.R.D..\nLo S.W.O.R.D. (Sentient World Observation and Response Department) \u00e8 un'agenzia gemella/sottosezione dello S.H.I.E.L.D. incaricata di supervisionare e combattere eventuali minacce extraterrestri. Lo S.W.O.R.D. opera in maniera piuttosto autonoma da una stazione spaziale chiamata \"Il Picco\" (\"Peak\") e, nonostante la sua eccentrica direttrice, Abigail Brand, sia di origine aliena (come molti altri membri) e vesta sempre con colori richiamanti l'HYDRA, la sua fedelt\u00e0 alla Terra e allo S.H.I.E.L.D. \u00e8 assoluta.\nW.A.N.D..\nLa W.A.N.D. (Wizardry, Alchemy and Necromancy Department) \u00e8 una divisione dello S.H.I.E.L.D. incaricata di investigare, e eventualmente neutralizzare, minacce di origine magica, occulta o soprannaturale. La loro direttrice \u00e8 Pandora Peters.\nAltre versioni.\nAmalgam.\nNell'universo Amalgam, lo S.H.I.E.L.D. (Strategic Hazard Intervention Espionage Logistics Directorate) \u00e8 stato creato nella seconda guerra mondiale dal colonnello Nick Fury e dal generale Frank Rock. e tra i suoi agenti di punta conta: Bruce Wayne, Barbara Gordon Hardy (Black Bat), Dick Grayson (Moonwing), Tony Stark e Susan \"Asso\" Storm dei Quattro Fantastici Esploratori.\nHouse of M.\nNella realt\u00e0 alternativa di \"House of M\", lo S.H.I.E.L.D. \u00e8 diretto da Sebastian Shaw, mentre Wolverine ne \u00e8 un agente altolocato di stanza a Genosha e a capo della Guardia Rossa della Casata di Magnus, composta dagli agenti: Rogue, Jessica Drew, Kurt Wagner, Mortimer Toynbee e Raven Darkh\u00f6lme.\nMutant X.\nNella miniserie \"Mutant X\", lo S.H.I.E.L.D. (Saviours of Humanity by Intervention in the Evolution of Life-form Deviants) \u00e8 un violento gruppo anti-mutanti, guidata dal megalomane generale Fury.\nUltimate.\nNell'universo Ultimate, lo S.H.I.E.L.D. \u00e8 un'agenzia di intelligence statunitense fondata durante la guerra del Golfo e il suo primo direttore \u00e8 stato il generale Thunderbolt Ross che, in seguito alla pensione, \u00e8 stato sostituito dal generale Nick Fury, che ha tentato invano di riaprire il programma Super Soldato incaricando Ray Parker, Bruce Banner, Franklin Storm e Henry Pym di riprodurre il siero che ha conferito i suoi poteri a Capitan America, ottenendo come unico risultato la morte dei coniugi Parker e la creazione di Hulk. Successivamente all'apparizione degli X-Men e di Spider-Man, lo S.H.I.E.L.D. li prende sotto la sua giurisdizione e forma un proprio supergruppo: gli Ultimates. Dopo la scomparsa di Fury a seguito della saga \"Potere Supremo\", la leadership dello S.H.I.E.L.D. viene assegnata al capitano Carol Danvers. In seguito agli eventi di \"Ultimatum\", Nick Fury fa ritorno e tenta di riappropriarsi del suo titolo non appena Danvers viene dimessa per via delle macchinazioni di Gregory Stark ma, dopo la morte di Spider-Man, il presidente assegna il ruolo a Marvin Flumm, in seguito spodestato da Monica Chang nel momento in cui Capitan America diventa il nuovo presidente. L'organizzazione viene smantellata dal governo dopo i disastrosi risultati ottenuti nel tentativo di arrestare l'attacco di Galactus.\nAltri media.\nCinema.\nMarvel Cinematic Universe.\nNel franchise del Marvel Cinematic Universe, lo S.H.I.E.L.D. riveste un ruolo chiave comparendo, direttamente o indirettamente, praticamente in tutti i film e in quasi tutti i \"Marvel One-Shots\". In tale versione, l'organizzazione, fondata al termine della seconda guerra mondiale dalle ceneri della Strategic Scientific Reserve (SSR), \u00e8 la pi\u00f9 potente agenzia d'intelligence degli Stati Uniti, seppur operativa in tutto il mondo, e risponde direttamente agli ordini del Consiglio di Sicurezza Mondiale."}
{"id": "395029", "revid": "2091899", "url": "https://it.wikipedia.org/wiki?curid=395029", "title": "Festa della Rificolona", "text": "La festa della Rificolona \u00e8 un evento tradizionale del folklore popolare fiorentino, organizzata nelle parrocchie della diocesi di Firenze ogni 7 settembre, per il calendario liturgico vigilia della nativit\u00e0 di Maria.\nOrigine della festa.\nL'origine di questa festa, che conserva e tramanda fra i ragazzi di Firenze l'uso di portare in giro dei lampioncini di carta colorata, modellati nelle forme pi\u00f9 varie e bizzarre, con tanto di lumicino all'interno, appesi in cima ad una canna, risale con tutta probabilit\u00e0 alla met\u00e0 del Seicento, ed \u00e8 da ricollegare all'arrivo in citt\u00e0 di tanti contadini e montanari che, provenienti sia dal vicino contado che dalle zone pi\u00f9 impervie del Casentino e della Montagna Pistoiese, venivano in citt\u00e0 per festeggiare la nativit\u00e0 della Madonna nella basilica della Santissima Annunziata.\nOltre ad essere spinti dal devoto pellegrinaggio, quella gente approfittava dell'occasione per venire a vendere la propria mercanzia alla fiera-mercato che si svolgeva l'indomani sulla piazza antistante la basilica, in via dei Servi e nelle immediate adiacenze. Per poter trovare, per\u00f2, un buon posto che consentisse un sicuro e totale smercio dei filati, pannilini, funghi secchi e formaggi che avevano portato, questi coloni partivano dalle loro abitazioni molto tempo prima e, nella notte, si rischiaravano l'insicuro cammino con lanterne di varia forma appese in cima a bastoni, canne o pertiche. E proprio con queste multicolori lanterne di carta o tela, aperte in cima per consentire alla candela o al sego dello scodellino di bruciare, giungevano a Firenze la sera prima della fiera, bivaccando la notte nei loggiati della chiesa della Santissima Annunziata e degli altri edifici della piazza dove, alla tremula luce dei loro lampioncini, cantavano laudi alla Vergine fino a tarda notte.\nOrigine del nome.\nQuesti pellegrini a volte non riuscivano per\u00f2 a chiudere neppure un occhio per il fracasso fatto dalle brigate dei giovani fiorentini che si riversavano nella piazza, divertendosi un mondo alle spalle dei campagnoli con una sfrenatezza indisciplinata che spesso rasentava l'insolenza. I contadini borbottavano, brontolavano, subivano ma in cuor loro si riproponevano di mettere tutto sul conto dei profitti l'indomani mattina alla \"Fiera della Nunziata\" rincarando adeguatamente i prezzi della mercanzia. La gente del contado, goffa ed incerta nel camminare, anche perch\u00e9 carica di prodotti contenuti in ingombranti ceste e panieri e scioccata dall'impatto con la citt\u00e0, vestiva in modo rustico e certamente non doveva essere un modello di eleganza e di buon gusto. Le donne, specialmente, erano oggetto di particolari e allegre canzonature e di salaci commenti da parte dei giovani fiorentini, gi\u00e0 per natura predisposti al frizzo e allo scherzo. Per questi giovani, il 7 settembre, era diventato un appuntamento obbligato al quale non si poteva e non si doveva mancare; le strane fogge dei ruvidi vestiti indossati dalle brave e inesperte campagnole, dai larghi fianchi e dagli abbondanti seni e posteriori, provocavano allusioni, dileggio e quindi matte risate. Era un divertimento, a volte, smodato, diretto quasi totalmente alle povere \"fierucolone\" o \"fieruculone\" come essi cos\u00ec le chiamavano, sia perch\u00e9 partecipavano alla \"fierucola\" e sia per i loro vistosi deretani. Infatti se la radice \"fiero\" ha attinenza con fiera o fierucola, la desinenza \"colone\" o \"culone\" dovrebbe oggettivamente riferirsi a colone in quanto di campagna o, piuttosto, ai loro floridi posteriori.\nDa \"fieruculona\" si ebbe in seguito, per corruzione, la parola \"rificolona\" che tuttora si usa comunemente quale espressione critica, allegra e scanzonata verso una donna vestita e truccata senza gusto, in modo vistosamente eccentrico.\nLa festa negli anni.\nCon l'andare del tempo, per l'appuntamento notturno del 7 settembre, in citt\u00e0, per dare un tono pi\u00f9 fantasioso e canzonatorio a quella che era divenuta una vera e propria tradizione, si cominciarono a costruire lanterne, ispirandosi a quelle dei contadini ed alle forme delle loro donne, raffiguranti appunto goffe figure femminili con un lume sotto la sottana, appese a lunghe canne e portate in giro con gran baccano di campanacci, sibili (emessi con certi fischietti di coccio che assordivano), urla e motteggi vari. In queste pittoresche e confusionarie scene popolari, veniva cantata e ricantata la caratteristica cantilena \"ona, ona, ona ma che bella rificolona!\" e pu\u00f2 proseguire \"La mia l'\u00e8 co' fiocchi e la tua l'\u00e8 co' pidocchi. E l'\u00e8 pi\u00f9 bella la mia di quella della zia...\", immortalata anche dal commediografo fiorentino Augusto Novelli nella famosa operetta in vernacolo \"L'acqua cheta\", divenuta popolare come l'altrettanto popolarissimo stornello rimasto in uso fino ai nostri giorni, cantato in allegria da grandi e piccini durante la festa. Un'altra tiritera, quasi dimenticata, diceva: \"Bello, bello, bello, chi guarda l'\u00e8 un corbello\".\nAl colmo del baccano succedeva poi che alcuni gruppetti di giovani tirassero bucce di cocomero contro le rificolone per farle incendiare, cosa che si verificava immancabilmente dato il materiale infiammabile col quale venivano fabbricate. Con questa spietata caccia alle rificolone, la festa, dopo la mezzanotte, volgeva al termine, con la tacita intesa che l'anno dopo avrebbe nuovamente allietato la sera del 7 settembre.\nDell'antica festa \u00e8 rimasto anche il \"mercato\": La Fierucola del Pane, che dal 1984 si presenta in piazza SS. Annunziata il primo fine settimana del mese di settembre.\nLa Fierucola propone prodotti biologici, artigianato manuale e tradizionale, privo di inquinanti, convegni sulla biodiversit\u00e0, la difesa delle produzioni tipiche nell'ambito della cultura locale.\nCome nell'antichit\u00e0, oggigiorno le piccole aziende agricole portano in piazza i loro prodotti permettendo ai cittadini di approvvigionarsi e di riscoprire sapori tradizionali della tradizione contadina.\nNei giorni nostri.\nLa festa anche ai nostri giorni continua a vedere protagoniste le rificolone, anche se la loro forma non \u00e8 pi\u00f9 quella di una volta. Dalle classiche sagome delle goffe montanine si pass\u00f2 poi a raffigurare fette di cocomero, mezzelune, fanali, che molto spesso gli stessi ragazzi realizzavano con carta colorata su un telaio di stecche di canna e fil di ferro. Adesso il \"fai da te\" non \u00e8 quasi pi\u00f9 di moda, e \"l'acquista e getta\" ha dato mercato alle rificolone cinesi d'importazione e a quelle pi\u00f9 sofisticate rappresentanti aerei, missili e personaggi tipici dei fumetti, costruite industrialmente. Comunque, comprati o no, i lampioncini variopinti si vedono ancora appesi un po' ovunque, alle finestre dei palazzi, nelle case popolari, sui lungarni e per le strade dove risuona sempre l'antica cantilena di \"ona, ona, ona ma che bella rificolona...\" , e si consumano i consueti incendi delle rificolone, provocati non pi\u00f9 da smodati lanci di bucce di cocomero ma da precisi tiri effettuati con raffinate cerbottane usando stucco o argilla. Negli anni cinquanta questa pittoresca festa fiorentina si svolse anche sull'Arno e precisamente a monte del fiume, nel tratto fra Bellariva e la pescaia di San Niccol\u00f2. Si assist\u00e9 cos\u00ec alla sfilata delle \"rificolone in edizione fluviale\": allegorie in cartapesta su maestosi barconi infiorati e illuminati da centinaia di multicolori lampioncini di carta che scivolavano lenti sull'acqua assieme a piccole barchette amorevolmente artigianali, riscuotendo, nel breve viaggio, applausi dall'una all'altra riva.\nAttualmente la festa vive di nuovo vigore sia sul fiume che sulla terraferma, non solo in piazza Santissima Annunziata ma anche in molti quartieri della citt\u00e0 e comuni della provincia."}
{"id": "395030", "revid": "13604", "url": "https://it.wikipedia.org/wiki?curid=395030", "title": "Rificolona", "text": ""}
{"id": "395043", "revid": "298229", "url": "https://it.wikipedia.org/wiki?curid=395043", "title": "800 metri piani", "text": "Gli 800 metri piani sono una specialit\u00e0 sia maschile che femminile dell'atletica leggera, in cui gli atleti devono percorrere due giri di pista. Sono considerati una gara di mezzofondo veloce e fanno parte del programma olimpico sin dalla prima edizione dei Giochi del 1896 (dal 1928 per quanto riguarda le donne).\nCaratteristiche.\nLa partenza avviene in corsia (con quelle centrali assegnate agli atleti con i migliori tempi d'iscrizione), ma, a differenza delle gare pi\u00f9 brevi, non si utilizzano i blocchi di partenza. Nelle competizioni moderne, i primi cento metri di questa prova sono corsi non uscendo dalle rispettive corsie; in questa prima fase, se un atleta oltrepassa le proprie linee di confine, \u00e8 passibile di squalifica.\nAl limite dei 120 metri iniziali, degli appositi segnalatori indicano la possibilit\u00e0 di uscire dalle rispettive corsie. Fino all'arrivo, tutti gli atleti tenderanno a portarsi vicino al bordo interno della pista, in gergo \"mettersi alla corda\" per poter effettuare la minore distanza possibile.\nNon trattandosi di una gara di velocit\u00e0, questa prova richiede una buona preparazione aerobica e buone capacit\u00e0 di sprint negli ultimi 100-200 metri, nei quali solitamente si decide la gara. In meeting di una certa rilevanza \u00e8 utilizzata una lepre, un atleta che mantiene alto il ritmo della gara, conducendola in testa per i primi 400-500 metri circa.\nRecord.\nIl record mondiale maschile sulla distanza \u00e8 detenuto dal keniota David Rudisha, con 1'40\"91 stabilito il 9 agosto 2012 a Londra. Il primato femminile della distanza appartiene invece alla cecoslovacca Jarmila Kratochv\u00edlov\u00e1 con 1'53\"28, tempo ottenuto a Monaco di Baviera il 26 luglio 1983.\nIl record indoor degli 800 m maschili appartiene al danese Wilson Kipketer, con 1'42\"67 corso il 9 marzo 1997 a Parigi, mentre il record femminile \u00e8 stato stabilito dalla slovena Jolanda \u010ceplak con il tempo di 1'55\"82, corso a Vienna il 3 marzo 2002.\nMaschili.\n\"Statistiche aggiornate al 1\u00ba agosto 2021.\"\nFemminili.\n\"Statistiche aggiornate al 4 luglio 2021.\"\nMaschili indoor.\n\"Statistiche aggiornate al 13 febbraio 2021.\"\nFemminili indoor.\n\"Statistiche aggiornate all'8 febbraio 2020.\"\nLegenda:\nMigliori atleti.\nMaschili outdoor.\n\"Statistiche aggiornate al 25 gennaio 2020.\"\nFemminili outdoor.\n\"Statistiche aggiornate al 21 agosto 2021.\"\nMaschili indoor.\n\"Statistiche aggiornate al 17 febbraio 2021.\"\nFemminili indoor.\n\"Statistiche aggiornate al 14 febbraio 2021.\""}
{"id": "395044", "revid": "2128848", "url": "https://it.wikipedia.org/wiki?curid=395044", "title": "Maledetto il giorno che t'ho incontrato", "text": "Maledetto il giorno che t'ho incontrato \u00e8 un film di Carlo Verdone del 1992.\nTrama.\nBernardo \u00e8 un giornalista romano che vive e lavora a Milano e frequenta un analista perch\u00e9, dopo essere stato lasciato di punto in bianco dalla compagna Adriana, ha iniziato a soffrire di depressione e ipocondria. Nel frattempo si appresta a terminare una biografia su Jimi Hendrix con la promessa di rivelazioni sulla reale natura della sua scomparsa.\nSulle scale dello studio dello psicologo incontra Camilla, attrice piena di complessi che, al pari di Bernardo, fa largo uso di antidepressivi e ansiolitici. Tra i due nasce una profonda amicizia: contando su questa, la donna cerca di far colpo, tramite Bernardo, sull'analista, di cui \u00e8 da tempo innamorata pur non essendo evidentemente ricambiata. Una sera, dopo aver preso in prestito la casa di Bernardo, tra i due scoppia un litigio. La discussione culmina con Camilla che distrugge una chitarra preziosa, autentico cimelio di Hendrix posseduto da Bernardo, e viene sbattuta fuori di casa.\nAlcuni mesi dopo, entrambi si rincontrano casualmente in Inghilterra: lui \u00e8 l\u00ec in cerca di notizie per concludere la biografia su Hendrix, lei in \"tourn\u00e9e\" per uno spettacolo teatrale (essendo anche fidanzata col regista dello spettacolo, Attilio). I due decidono di organizzare un viaggio lungo le coste inglesi, sia per il lavoro di Bernardo sia per riallacciare il rapporto interrotto poco tempo prima.\nUna sera, Camilla e Bernardo sono in albergo, e stanno quasi per baciarsi ed entrare in intimit\u00e0, a detta loro per scopo terapeutico. Proprio in quel momento irrompe Attilio; il tutto sfocia in una rissa tra i tre, interrotta solo dall'arrivo della polizia. Bernardo viene trattenuto in commissariato a seguito di un equivoco: le guardie hanno infatti scambiato una busta contenente della polverina medicinale, del tutto innocua, per uno stupefacente. Billa perde l'amore di Attilio e il posto da attrice e non vorrebbe pi\u00f9 rivedere Bernardo, salvo riappacificarsi subito dopo.\nBernardo le chiede quindi un ultimo favore: ha bisogno del suo aiuto per filmare le dichiarazioni di Catfish riguardo alla morte di Jimi Hendrix, unica intervista interessante che \u00e8 riuscito a rimediare durante il viaggio. Billa porta a termine il compito, ma anche in questo caso non riesce a esentarsi dal combinare guai: durante la registrazione l'audio s'interrompe improvvisamente, lasciando il video completamente muto e scatenando la rabbia di Bernardo.\nMentre i due, riappacificatisi ancora una volta, stanno per uscire a cena insieme, spunta Adriana, pentitasi per aver lasciato Bernardo e intenzionata a tornarvici. Bernardo si trova inizialmente confuso in seguito a quest'incontro improvviso ma, solo dopo averla vista lasciare l'albergo, capisce che quella verso Camilla \u00e8 pi\u00f9 di una semplice amicizia: Bernardo pianta in asso Adriana, rincorre Camilla e le dichiara il suo amore, ricambiato a sua volta.\nProduzione.\nCameo.\nNel film c'\u00e8 un cameo del musicista e recensore musicale Richard Benson nel ruolo di s\u00e9 stesso come conduttore della trasmissione \"Jukebox all'idrogeno\". Alla fine del programma Benson si esibisce in un assolo alla chitarra sulla sigla finale."}
{"id": "395048", "revid": "9", "url": "https://it.wikipedia.org/wiki?curid=395048", "title": "Piani quinquennali", "text": ""}
{"id": "395050", "revid": "115432676", "url": "https://it.wikipedia.org/wiki?curid=395050", "title": "Customizzazione", "text": "Con customizzazione (neologismo dall'inglese \"customization\", traducibile in \"personalizzazione\"), nell'architettura dell'informazione, si indica la concessione, da parte di un programmatore di una interfaccia (ad es. una pagina web), un certo grado di libert\u00e0 all'utente riguardo a \u00abpresentazione, navigazione e contenuto\u00bb degli elementi (di seguito \"pagine\"): a volte il termine di origine inglese pu\u00f2 essere tradotto con la parola \"personalizzazione\" se intesa come configurazione di un certo prodotto software nelle modalit\u00e0 d'uso richieste dall'utente utilizzatore o cliente."}
{"id": "395052", "revid": "1005847", "url": "https://it.wikipedia.org/wiki?curid=395052", "title": "Leone Zappia", "text": "Biografia.\nPer molti anni segretario provinciale prima del Partito Comunista Italiano, poi del Partito Democratico della Sinistra e poi dei Democratici di Sinistra; successivamente segretario regionale dei DS in Calabria e membro del comitato regionale organizzativo.\nEx consigliere comunale della citt\u00e0 di Reggio Calabria, dopo le elezioni regionali del 2000 divenne consigliere regionale. Nelle elezioni politiche del 2006 si candid\u00f2 come deputato con la lista dell'Ulivo e venne eletto.\nAlcuni giorni prima delle consultazioni nazionali era per\u00f2 stato colpito da un male incurabile, che lo condusse alla morte poco prima di poter approdare alla Camera."}
{"id": "395055", "revid": "125839252", "url": "https://it.wikipedia.org/wiki?curid=395055", "title": "Famke Janssen", "text": "Biografia.\nComincia la sua carriera nei Paesi Bassi, come modella, lavorando per Chanel e Victoria's Secret. Nel 1984 si trasferisce a New York dove frequenta la Columbia University, laureandosi in scrittura e letteratura, studiando successivamente recitazione con Harold Guskin, allo stesso tempo partecipa a provini come attrice. Dopo qualche anno Janssen si trasferisce a Los Angeles dove continua a studiare recitazione e allo stesso tempo debutta nel film \"Presagio di morte\".\nIl primo ruolo importante \u00e8 la killer Xenia Onatopp nel film di 007 \"GoldenEye\" (1995), dopo il quale interpreta molti film di minor rilievo. Nel 2000 \u00e8 ingaggiata per ricoprire il ruolo di Jean Grey nel film \"X-Men\" che le dar\u00e0 fama internazionale, nel 2003 prende parte anche al secondo capitolo della saga cinematografica dedicata ai supereroi della Marvel Comics X-Men. Viene scritturata anche per il terzo capitolo della serie, \"X-Men - Conflitto finale\" (2006). Nel 2001 ha anche recitato in \"Don't Say a Word\" con Michael Douglas.\nFamke ha lavorato anche in diverse serie televisive tra le quali \"Melrose Place\", \"Ally McBeal\" fino al pi\u00f9 recente \"Nip/Tuck\", dove interpretava l'ambigua Ava Moore, ex transessuale che seduce il figlio del chirurgo Sean McNamara e vive un rapporto morboso con il figlio Adrian. Ha preso anche parte all'episodio ' di \"Star Trek - The Next Generation\", ed \u00e8 stata tra le candidate al ruolo di Jadzia Dax nell'altra serie di \"Star Trek\" '.\nNel 2011, Janssen debutta come regista con il film drammatico \"Bringing Up Bobby\" (con protagonisti Milla Jovovich e Bill Pullman), del quale ha scritto anche la sceneggiatura.\nL'11 gennaio 2013 \u00e8 uscito nelle sale americane il film \"Hansel &amp; Gretel - Cacciatori di streghe\", che vede la Janssen nel ruolo della strega Muriel. Nello stesso anno riprende il ruolo di Jean Grey nel film \"Wolverine - L'immortale\" in alcune sequenze, e l'anno successivo fa un piccolo cameo (nello stesso ruolo) nel finale di \"X-Men - Giorni di un futuro passato\".\nNel 2015 interpreta Lenore nel film \"Taken 3 - L'ora della verit\u00e0\", diretta da Olivier Megaton.\nVita privata.\nSi sposa nel 1995 con il produttore e regista Tod Williams, dal quale divorzia nel 2000. \u00c8 vegana.\nDoppiatrici italiane.\nNelle versioni in italiano delle opere in cui ha recitato, Famke Janssen \u00e8 stata doppiata da:"}
{"id": "395056", "revid": "599", "url": "https://it.wikipedia.org/wiki?curid=395056", "title": "Marin Faliero", "text": ""}
{"id": "395057", "revid": "14480", "url": "https://it.wikipedia.org/wiki?curid=395057", "title": "Stefano Bontade", "text": ""}
{"id": "395063", "revid": "729019", "url": "https://it.wikipedia.org/wiki?curid=395063", "title": "Meir Dagan", "text": "Dagan fu nominato capo del Mossad da Ariel Sharon nell'agosto 2002, al posto del precedente Ephraim Halevy, con mandato fino al 2007, poi prorogato fino al 2011.\n\u00c8 stato presidente onorario della Black Cube nei primi anni di attivit\u00e0, sino alla sua morte avvenuta nel 2016."}
{"id": "395064", "revid": "298229", "url": "https://it.wikipedia.org/wiki?curid=395064", "title": "Kenenisa Bekele", "text": "Detiene i record olimpici dei 5000 e dei 10000 m piani, specialit\u00e0 di cui ha detenuto anche i record mondiali. Dal 2002 al 2008 ha vinto 11 titoli mondiali seniores individuali nella corsa campestre.\nBiografia.\n\u00c8 fratello maggiore di Tariku Bekele e proviene dallo stesso villaggio di Derartu Tulu, (la prima africana nera a diventare campionessa olimpica nel 1992 a Barcellona). Emerge con la vittoria di due medaglie d'argento sui 3000 metri piani nel 1999, ai campionati del mondo allievi, e sui 5000 metri piani nel 2000, ai campionati del mondo juniores di Santiago, in Cile.\nNel 2001 ai Mondiali di corsa campestre, all'et\u00e0 di 18 anni e 8 mesi (juniores), si piazza secondo nella corsa breve seniores (4\u00a0km), e il giorno dopo, nella gara juniores (8\u00a0km), vince con un distacco di 33 secondi sul secondo classificato. In giugno fallisce la qualificazione per i Mondiali di atletica, in quanto al meeting Golden Gala di Roma, valido per la selezione dei migliori tre etiopi da iscrivere ai 5000 metri iridati, \u00e8 vittima di crampi muscolari. Conclude comunque la gara al 16\u00ba posto, quarto etiope.\nAi Mondiali di corsa campestre del 2002 si impone sia nella gara breve (4\u00a0km) che in quella lunga (12\u00a0km), primo uomo della storia a realizzare tale doppietta. Un infortunio al tendine di Achille lo tiene lontano dalle vittorie per il resto della stagione. In giugno si classifica terzo nei 5000 m alla Notturna all'Arena Civica di Milano, con il tempo di 13'26\"58.\nNel 2003, in marzo, bissa il doppio titolo mondiale nella corsa campestre sui prati di Losanna (Svizzera). In giugno esordisce nei 10000 metri piani sulla pista di Hengelo (Paesi Bassi), battendo il connazionale pluri-iridato Haile Gebrselassie. Ai Mondiali 2003 di Saint-Denis, vince la medaglia d'oro sui 10000 m in un podio tutto etiope, con Gebrselassie argento e Sileshi Sihine bronzo; nei 5000 m, vinti dal keniota Eliud Kipchoge, ottiene la medaglia di bronzo.\nNel 2004, a Birmingham (Regno Unito), realizza il record mondiale nei 5000 m indoor col tempo di 12'49\"60. In marzo vince per la terza volta il doppio titolo mondiale nella corsa campestre sui prati di Bruxelles e migliora di oltre 2 secondi i record mondiali dei 5000 e dei 10000 metri piani, cancellando i primati stabiliti dal connazionale Gebrselassie nel 1998. Il primo record lo ottiene il 31 maggio ad Hengelo sui 5000 m che chiude in 12'37\"35, migliorato di due secondi e un centesimo. Il secondo record lo realizza una settimana dopo, l'8 giugno, al meeting di Ostrava, nei 10000 m, distanza che corre in 26'20\"31, di 2 secondi e 41 centesimi meglio rispetto al vecchio limite. Il 27 luglio viene nominato Ambasciatore dell'UNICEF. In agosto, ai Giochi olimpici di Atene, vince la medaglia d'oro nei 10000 m, mentre nei 5000 m perde il duello col marocchino Hicham El Guerrouj ottenendo la medaglia d'argento.\nIl 2005 di Kenenisa Bekele comincia con un tragico lutto. Il 4 gennaio, la sua fidanzata Alem Techale, campionessa del mondo allievi nei 1500 metri piani nel 2003, gli muore accanto colpita da un infarto durante un allenamento ad Addis Abeba. In marzo vince per la quarta volta consecutiva i Mondiali di cross a Saint-Galmier (Francia), sia sul tracciato breve (4\u00a0km), che lungo (12\u00a0km). Ai Mondiali di Helsinki vince per la seconda volta la medaglia d'oro sui 10000 m battendo il connazionale Sileshi Sihine e il keniota Moses Mosop. Il 26 agosto, a Bruxelles, migliora il suo primato mondiale nei 10000 m piani correndo in 26'17\"53 (record che verr\u00e0 battuto solamente il 7 ottobre 2020 dall'ugandese Joshua Cheptegei con il tempo di 26'11\"00).\nNel 2006, ai Mondiali indoor di Mosca, vince la sua prima medaglia d'oro nei 3000 m piani, diventando cos\u00ec il primo atleta della storia a ricoprire contemporaneamente il titolo di campione mondiale su pista all'aperto, campione del mondo su pista al coperto e doppio campione mondiale nella corsa campestre. In quest'ultima specialit\u00e0, sui prati di Fukuoka (Giappone), ottiene per il quinto anno consecutivo il doppio titolo mondiale sul tracciato breve (4\u00a0km) e sul tracciato lungo (12\u00a0km).\nNel 2007, a Birmingham, realizza il record mondiale indoor nei 2000 metri piani col tempo di 4'49\"99. Ai Mondiali di Osaka (Giappone) conquista il terzo titolo mondiale consecutivo nei 10000 metri in 27'05\"90. L'anno successivo, nuovamente a Birmingham, realizza il record mondiale indoor nelle 2 miglia (3\u00a0204 m), col tempo di 8'04\"35. In marzo, sui prati di Edimburgo, vince i Mondiali di corsa campestre specialit\u00e0 cross lungo (12\u00a0km), conquistando il suo sesto titolo individuale seniores nel tracciato lungo. Il 16 agosto a Pechino vince per la seconda volta i Giochi olimpici correndo i 10000 m in 27'01\"17, record olimpico tuttora imbattuto.\nNel 2009 vince due ori ai Mondiali di Berlino, conquistando il titolo sia sui 5000 m che sulla distanza doppia. Nel 2010 Kenenisa Bekele non corre; il suo manager annuncia che l'atleta si prende un anno sabbatico e che rientrer\u00e0 alle gare soltanto nel 2011.\nNel 2014 esordisce in maratona a Parigi, vincendo la gara con il tempo di 2h05'03\".\nIl 25 settembre 2016 vince la maratona di Berlino con il tempo di 2h03'03\", portandosi a soli 7 secondi del record mondiale stabilito da Dennis Kimetto nel 2014 sempre a Berlino.\nDopo due anni di infortuni torna il 29 settembre 2019 a disputare, vincendo, la maratona di Berlino. Il tempo di 2h01'41\" manca di soli 2\" il record realizzato l'anno precedente da Eliud Kipchoge."}
{"id": "395065", "revid": "785863", "url": "https://it.wikipedia.org/wiki?curid=395065", "title": "Keyblade", "text": ""}
{"id": "395068", "revid": "466539", "url": "https://it.wikipedia.org/wiki?curid=395068", "title": "Maggio Musicale Fiorentino", "text": "Il Maggio Musicale Fiorentino \u00e8 una manifestazione artistica annuale organizzata a Firenze che si tiene dal 1933.\nNacque per iniziativa di Luigi Ridolfi Vay da Verrazzano, all'epoca federale del capoluogo toscano, del direttore d'orchestra Vittorio Gui e dell'onorevole Carlo Delcroix che ne fu il primo presidente .\nSolitamente ha luogo da fine aprile a inizio luglio e comprende opere liriche, concerti, balletti e spettacoli di prosa. Trae origine dall'antica tradizione delle feste musicali di maggio, chiamate maggiolate, come le apposite composizioni che si cantavano per l'occasione.\nStoria.\nIl 22 aprile 1933 avviene la prima al Teatro Comunale di Firenze di Nabucco diretta da Gui con Gina Cigna, Ebe Stignani, Carlo Galeffi e Tancredi Pasero, il 24 aprile di Lucrezia Borgia (opera) diretta da Gino Marinuzzi (1882-1945) con Gianna Pederzini, Beniamino Gigli e Pasero, il 4 maggio di La Vestale (Spontini) diretta da Gui con Rosa Ponselle, la Stignani e Pasero, il 14 maggio di Falstaff (Verdi) diretta da Victor de Sabata con Rosa Raisa, Elvira Casazza, Giuseppe Nessi, Giacomo Rimini e Ernesto Badini, il 23 maggio di La Cenerentola diretta da Tullio Serafin con Conchita Supervia, Badini ed Ezio Pinza, il 25 maggio di I puritani diretta da Serafin con Mercedes Capsir, Giacomo Lauri-Volpi, Mario Basiola e Pinza, il 31 maggio di Sogno di una notte di mezza estate (Mendelssohn) diretta da Fernando Previtali nel Giardino di Boboli per la regia di Max Reinhardt con Carlo Lombardi, Cele Abba, Giovanni Cimara, Nerio Bernardi, Rina Morelli, Sarah Ferrati, Cesare Bettarini, Armando Migliari, Ruggero Lupi, Luigi Almirante, Giuseppe Pierozzi, Memo Benassi, Evi Maltagliati ed Eva Magni ed il 5 giugno di \"La rappresentazione di Santa Uliva\" di Ildebrando Pizzetti nella Basilica di Santa Croce di Firenze con la Morelli, Bettarini, Benassi, Andreina Pagnani, Lupi, Lombardi, la Ferrati, Bernardi, Migliari e Cimara.\nNel 1934 va in scena La forza del destino diretta da Serafin con Elisabeth Rethberg, la Pederzini, Aureliano Pertile, Badini e Pasero.\nNel 1935 avviene il 24 aprile la prima di Mo\u00efse et Pharaon diretta da Gui con Sara Scuderi, la Stignani e Pasero, il 25 aprile di Le stagioni (Haydn) diretta da Gui con Maria Caniglia nel Teatro della Pergola, il 27 aprile di \"Castor et Pollux\" di Jean-Philippe Rameau, il 29 aprile di Daphnis et Chlo\u00e9 e di Pr\u00e9lude \u00e0 l'apr\u00e8s-midi d'un faune, il 5 maggio la prima assoluta di Orseolo (opera), il 12 maggio la prima di Un ballo in maschera diretta da Serafin con la Cigna e Lauri Volpi, il 15 maggio della Messa di Requiem (Verdi) diretta da Serafin con la Caniglia, la Stignani e Pinza, il 18 maggio di Die Entf\u00fchrung aus dem Serail al Teatro della Pergola diretta da Bruno Walter ed il 28 maggio la prima assoluta di \"Savonarola\" di Mario Castelnuovo-Tedesco nella Piazza della Signoria diretta da Previtali con Benassi, Fosco Giachetti, Filippo Scelzo, Ernesto Sabbatini, Pio Campa, Carlo Tamberlani e Nando Tamberlani.\nIl 30 maggio va in scena Norma (opera) diretta da Gui con Iva Pacetti, la Pederzini, Francesco Merli e Pasero.\nGui diresse il festival fino al 1936, Mario Rossi (direttore d'orchestra) dal 1937 al 1946 e, nel dopoguerra, Bruno Bartoletti.\nNel 1937 il 27 aprile avviene la prima di Luisa Miller diretta da Gui con la Caniglia, Lauri Volpi e Pasero, il 1\u00ba maggio di Pell\u00e9as et M\u00e9lisande (opera) diretta da Albert Wolff ed il 4 maggio di Maria Egiziaca (opera) diretta da Marinuzzi con Maria Carbone e di Lucrezia (opera) con la Caniglia, Cloe Elmo, Giulietta Simionato ed Aristide Baracchi, l'8 maggio la prima assoluta di \"Il deserto tentato\" di Alfredo Casella e la prima di Il signor Bruschino diretta da Antonio Guarnieri con Saturno Meletti, Vincenzo Bettoni e Giuseppe De Luca (baritono), il 10 maggio di Il cappello a tre punte (balletto), di La boutique fantasque e La bella addormentata (balletto) diretti da Antal Dor\u00e1ti, l'11 maggio di Otello (Verdi) diretto da de Sabata con la Caniglia, Merli, Gino Del Signore e Mariano Stabile (cantante), il 21 maggio di Tristan und Isolde, il 22 maggio di \"La Passione\" di Gian Francesco Malipiero con Pia Tassinari e di Oedipus Rex (Stravinskij) con Giovanni Malipiero ed il 27 maggio di Le nozze di Figaro diretta da Walter con Giuseppina Cobelli, Mafalda Favero, Jarmila Novotn\u00e1, Del Signore, Pasero e Stabile.\nFin dai primi anni il Maggio Musicale sperimenta una stretta correlazione tra dimensione performativa e arti visive. Importanti pittori, scultori e architetti, vengono coinvolti nella progettazione di scenografie e costumi, e realizzano disegni e modellini ispirati alla musica e alla sceneggiatura.\nTali lavori, a firma di alcuni tra i principali rappresentanti dell'arte italiana e internazionale della prima met\u00e0 del novecento, tra cui Giorgio De Chirico, Felice Casorati, Gianni Vagnetti, Alberto Savinio, Fabrizio Clerici, Toti Scialoja, Gino Severini, Gian Carlo Sensani, Mario Sironi, ecc. sono conservati presso gli archivi del Maggio Musicale Fiorentino. Le riproduzioni di alcuni bozzetti e figurini di costumi, relativi al primo ventennio di attivit\u00e0, sono esposti al secondo piano del Museo Novecento in una sezione intitolata \"Il Maggio Musicale Fiorentino (1933-1953)\". La sala propone inoltre, attraverso un audio diffuso, l'ascolto di alcuni brani della programmazione pi\u00f9 sperimentale del Festival, relativa allo stesso periodo.\nDal 1969 al 1981 il direttore stabile \u00e8 stato Riccardo Muti.\nDal 1985 il direttore principale dell'Orchestra del Maggio Musicale Fiorentino \u00e8 Zubin Mehta, che nel 2006 ne \u00e8 divenuto direttore onorario a vita. \nLa compagnia di danza del Teatro del Maggio Musicale Fiorentino \u00e8 denominata MaggioDanza ed \u00e8 una delle principali formazioni attive in Italia.\nNel 1991 l'Orchestra ed il direttore hanno vinto il Grammy Award per l'album Conc. dei tre tenori, Cilea, Verdi, Puccini.\nOrigini.\nPochi si soffermano sulle motivazioni che, in origine, hanno indotto ad organizzare a Firenze un festival musicale in un determinato periodo dell'anno da cui derivarne addirittura il nome. Il Maggio Musicale Fiorentino altro non \u00e8 che il frutto moderno di un'antica gioia di vivere che in primavera vede cadenzare annualmente la sua ciclica rinascita e che una Firenze antica, inondata da fiori, onorava principalmente con balli, musiche e rappresentazioni teatrali.\nIl Calendimaggio di Firenze, antica festa della primavera, si celebrava infatti il primo giorno di maggio - calende di maggio - con festeggiamenti che si prolungavano praticamente per tutto il mese.\nOltre che fiorentina, il Calendimaggio \u00e8 tradizione di tutta la Toscana e interessa altre regioni (Appennino dell'Emilia-Romagna, Quattro province, Oltrep\u00f2 Pavese, zone marginali liguri, ecc).\nA Firenze, \"citt\u00e0 del fiore\", la festa cominciava il 30 aprile con la sospensione di ogni attivit\u00e0 mercantile e artigiana e l'inizio di sfilate e cortei per le vie cittadine fra l'allegria della folla che colmava le strade, le finestre e i balconi, ornati per l'occasione da festoni di alloro, arazzi e bandiere. Per lungo tempo la festa, di origine pagana, ebbe anche un'impronta religiosa tanto che era usanza inghirlandare tutti i tabernacoli e alla Compagnia del Ceppo si offrivano addirittura fiori benedetti.\nA Calendimaggio l'Arte dei Calzolai onorava solennemente San Filippo suo protettore, allestendo un altare sul quale si celebravano messe all'aperto davanti alla statua del santo eretta in un'edicola all'esterno di Orsanmichele e tutto addobbavano con la propria bandiera, con fiori, con alloro e lumi, nonch\u00e9 con la consueta \"fiorita\", un tappeto per terra di foglie e fiori primaverili.\nI lieti tradizionali conviti di Calendimaggio accoglievano intorno alle mense, di popolo e di signori, parenti, amici e vicini che vi intervenivano. Nel Calendimaggio del 1274, come ricorder\u00e0 pi\u00f9 tardi il Boccaccio, Dante, allora fanciullo di nove anni, incontr\u00f2 per la prima volta Beatrice.\nLe canzoni, dette \"maggi\", erano cantate da brigate di giovani e di ragazze che, in quel giorno, ornata la testa da ghirlande di fiori e intrecciando danze sotto la direzione della neoeletta \"regina di maggio\" o \"sposa di maggio\", andavano di casa in casa presso le fanciulle fidanzate, ricevendo in cambio fiori. Le comitive dei \"cantamaggio\", che usavano arricchire le loro melodie con \"rifioriture\" e ritornelli, e dei \"maggiaioli\", cio\u00e8 coloro che cantavano le \"maggiolate\" e serenate, erano precedute da un giovane che portava \"il majo\", ramo fiorito e infioccato che rappresentava la primavera. Altri rami fioriti venivano appesi alla finestra e alla porta della casa dell'innamorata e delle fanciulle pi\u00f9 belle. Di queste celebrazioni primaverili numerose sono le testimonianze poetiche, anche dotte, fra le quali quella famosa di Agnolo Poliziano e le ballate del Magnifico Lorenzo de' Medici. Al Poliziano si deve una delicata descrizione della festa:\nAl \"maggio lirico\" si affiancava il \"maggio teatrante\", una vera e propria rappresentazione teatrale: di argomento religioso - famoso il \"Maggio di Sant'Uliva\" -, romanzesco, storico e classico, era scritto e diretto dal \"capomaggio\". Il Calendimaggio era, in sintesi, tutto ci\u00f2 che rende lieto l'animo dell'uomo: canto, gioco, danza, amore, mensa, spettacolo. Uno spettacolo che continua ad altissimo livello nei maggiori teatri cittadini nel corso del Maggio musicale fiorentino e che prende vita anche in altre forme.\nGioco della bandiera.\nNel mese di maggio si disputa il Trofeo Marzocco di gioco della bandiera, un'importante gara quadrangolare fra gruppi di sbandieratori di citt\u00e0 italiane che da fine anni '80 si svolge a Firenze la prima domenica di maggio. Per molti anni la vittoria \u00e8 stata appannaggio dei Bandierai degli Uffizi Fiorentini. Nella disputa fiorentina i Bandierai degli Uffizi, di volta in volta, tengono testa a gruppi prestigiosi come gli sbandieratori della citt\u00e0 di Asti o quelli della Quintana di Ascoli Piceno o della Giostra del Saracino di Arezzo.\nIl Trofeo si articola in due distinte discipline: la cosiddetta \"Piccola squadra\", che impegna un gruppo limitato di sbandieratori selezionati da ogni gruppo in gara, e la \"Grande squadra\", con esercizi solitamente articolati e di grande effetto spettacolare eseguiti da un minimo di otto alfieri. Sempre nell'ambito della manifestazione viene assegnato un premio speciale al migliore dei quattro gruppi di musici che accompagnano gli esercizi, che per i colori fiorentini sono i \"Tamburini e Trombetti degli Uffizi\". Dalla comparazione di queste tre classifiche viene infine assegnato dalla giuria il trofeo.\nLa \"Fiorita\".\nI colori e i fiori del maggio cittadino sono, inoltre, i protagonisti del ricordo ancora oggi di un avvenimento storico che segn\u00f2, forse pi\u00f9 di ogni altro, il passaggio di Firenze dal XV al XVI secolo.\nIl 23 maggio di ogni anno ha luogo la cerimonia della \"Fiorita\". Celebrata una messa nella Cappella dei Priori in Palazzo Vecchio, si forma un corteo di frati domenicani e di cittadini, con alla testa le autorit\u00e0 comunali, civili e religiose, che scende nella sottostante piazza della Signoria dove sparge petali di rose, tra rami di palme, sulla lapide circolare situata sul lastrico della piazza, che segna il punto dove fu impiccato e arso Fra' Girolamo Savonarola assieme ai suoi due confratelli Fra' Domenico Buonvicini da Pescia e Fra' Silvestro Maruffi da Firenze. Questa odierna cerimonia prende origine dalla pietosa, spontanea iniziativa popolare che vide, la mattina dopo la morte del predicatore, il luogo dell'esecuzione dei tre frati coperto di fiori, foglie di palma e petali di rose. Nottetempo, mani pietose avevano cos\u00ec voluto rendere omaggio alla memoria del predicatore, iniziando la tradizione che dura tuttora. Il punto esatto nel quale avvenne il martirio e oggi avviene la Fiorita era indicato da un tassello di marmo, gi\u00e0 esistente, dove veniva collocato il \"Saracino\" quando si correva la giostra. Questo lo si rivela da \"Firenze illustrata\" di Del Migliore, il quale cos\u00ec scrive: \"alcuni cittadini mandavano a fiorire ben di notte, in su l'ora addormentata, quel luogo per l'appunto dove fu piantato lo stile; che v'\u00e8 per segno un tassello di marmo poco lontano dalla fonte\". Al posto dell'antico tassello per il gioco del Saracino, v'\u00e8 attualmente la lapide circolare che ricorda il punto preciso dove fu impiccato e arso \"frate Hieronimo\". La lapide, in granito rosso, porta un'iscrizione in caratteri bronzei."}
{"id": "395070", "revid": "122148699", "url": "https://it.wikipedia.org/wiki?curid=395070", "title": "Calendimaggio", "text": "In Italia \u00e8 detta Calendimaggio, o Cantar maggio, una festa stagionale con cui si celebra l'arrivo della primavera. L'evento trae il nome dal periodo in cui si svolge, cio\u00e8 intorno al 1\u00ba maggio, perch\u00e9 risalente alle calende del mese nel calendario romano, in cui si onorava la dea Flora, responsabile della fioritura degli alberi.\nSi tratta di una festa conosciuta d'altronde anche nel resto d'Europa, corrispondente ad esempio alla festa di Beltane o alla notte di Valpurga, ed astronomicamente contrapposta a quella dei morti del 1\u00ba novembre.\nLa tradizione.\nIl Calendimaggio \u00e8 una tradizione viva ancor oggi in molte regioni d'Italia come allegoria del ritorno alla vita e della rinascita: fra queste il Piemonte, la Liguria, la Lombardia, il Veneto, l'Emilia-Romagna (ad esempio si celebra nella zona delle Quattro Province, ovvero Piacenza, Pavia, Alessandria e Genova), la Toscana (Montagna pistoiese), l'Umbria, le Marche, l'Abruzzo e il Molise.\nLa funzione magico-propiziatoria di questo rito \u00e8 spesso svolta durante una questua durante la quale, in cambio di doni (tradizionalmente uova, vino, cibo o dolci), i \"maggianti\" (o \"maggerini\") cantano strofe benauguranti agli abitanti delle case che visitano.\nSimbolo della rinascita primaverile sono gli alberi (ontano, maggiociondolo) che chiamati \u00abdel maggio\u00bb accompagnano i \"maggerini\", e i fiori (viole, rose), citati nelle strofe dei canti, e con i quali i partecipanti si ornano. In particolare la pianta dell'ontano, che cresce lungo i corsi d'acqua, \u00e8 considerata il simbolo della vita ed \u00e8 per questo che \u00e8 spesso presente nel rituale.\nSi tratta di una celebrazione che risale a popoli dell'antichit\u00e0 molto integrati con i ritmi della natura, quali i Celti (che festeggiavano Beltane), gli Etruschi e Liguri, presso i quali l'arrivo della bella stagione rivestiva una grande importanza.\nIn alcune localit\u00e0 essa \u00e8 associata al culto di San Michele, del quale \u00e8 festeggiata l'8 maggio la sua apparizione nel santuario di Monte San Michele sul Gargano.\nCol tempo la tradizione del Calendimaggio si \u00e8 affievolita, soprattutto a partire dall'Ottocento, quando il movimento socialista trasform\u00f2 questa ricorrenza nella festa dei lavoratori, facendole assumere un carattere di protesta sociale. Fu per questo che il fascismo, nonostante la sua valorizzazione delle manifestazioni folcloriche italiane, giunse a vietare questa espressione popolare in alcune citt\u00e0. Altrove, tuttavia, furono incentivate le rievocazioni medievali in linea con gli esiti nazionalisti del romanticismo, come nel caso del Calendimaggio di Assisi, ripristinato in forma nuova nel 1927.\nLe feste del Calendimaggio.\nA seconda della localit\u00e0 in cui si svolge questa festa troviamo forme e nomi differenti:\nIn diverse citt\u00e0 si \u00e8 formalizzata in una vera e propria consuetudine dotata di regole interne e a carattere fortemente spettacolare, come la Maggiolata a Firenze o il Calendimaggio ad Assisi.\nOggi in alcuni luoghi si celebra durante tutto il mese di maggio questa tradizione, come nel caso dal Maggio Itinerante Pistoiese.\nIl Calendimaggio sulla Montagna pistoiese.\nNelle province della Montagna pistoiese il Calendimaggio viene celebrato nella notte tra il 30 aprile e il primo maggio e consiste nell'itinerare lungo il paese cantando i canti del Maggio sotto ogni casa. La tradizione vuole che un ramo molto grosso della pianta di ontano venga trasportato dai \"Maggerini\" (i cantori del maggio) e su di esso vengano appesi i doni dati nelle case. Attorno alla pianta si tenevano danze e l'elezione della \"reginetta del Maggio\". Alla fine del percorso questo ramo, a seconda dei luoghi, poteva venire issato con i doni per diventare il palo della cuccagna.\nNel dopoguerra il Collettivo Folcloristico Montano ripropose la tradizione sulla Montagna pistoiese dal 1976 come pure da parte di altre forme associative fra le quali i Cantori Appennino Toscano dal 1977.\nIl Cantamaggio nelle Quattro province.\nLa celebrazione del Cantamaggio in questa zona \u00e8 strettamente legata alle questue, che prendono aspetti e nomi differenti a seconda della localit\u00e0 in cui si tengono. Il periodo in cui si svolge sono i primi giorni di maggio, anticipato al sabato prima di Pasqua (Sabato Santo) a Romagnese (PV) o posticipato al 3 maggio (festa della Santa Croce) nella zona fra il passo del Brallo, Bobbio e Corte Brugnatella o alla prima domenica di maggio.\nIn val Tidone si chiama \"La galina grisa\" o \"La gal\u00ebina grisa\", a Marsaglia di Corte Brugnatella in val Trebbia \"Carlin di maggio\" (storpiatura di \"Calendimaggio\")."}
{"id": "395077", "revid": "508036", "url": "https://it.wikipedia.org/wiki?curid=395077", "title": "Calcio (colpo)", "text": "Un calcio \u00e8 un colpo dato con una parte degli arti inferiori (piede, tibia, ginocchio, caviglia o genericamente la gamba).\n\u00c8 un termine di uso comune adottato poi nell'ambito sportivo, in particolare nel combattimento corpo a corpo, nelle arti marziali e negli sport da combattimento.\nDescrizione.\nNelle arti marziali si parla di \"calcio\" quando si colpisce con il piede o la tibia, mentre i colpi di ginocchio sono denominati diversamente (normalmente \"ginocchiate\"). Il calcio \u00e8 usato nel combattimento soprattutto per attaccare, ma pu\u00f2 essere usato anche come arma difensiva nei confronti di altri calci (come lo \"stop kick\" nel Wing Chun o nel Jeet Kune Do). Sferrare un calcio richiede maggior tempo rispetto al pugno, sebbene sia molto pi\u00f9 dirompente e potente dei colpi con le mani, vista la muscolatura coinvolta, il peso dell'arto e il tipo di movimento.\nI calci sono una parte fondamentale in molte arti marziali. Alcuni esempi sono: il wushu, il karate, la kickboxing, la savate, il kudo, il tangsudo o il taekwondo; altre arti, invece, non usano alcun tipo di calcio, come nel caso dello j\u016bd\u014d o del pugilato.\nAltre arti marziali possono usare alcuni tipi di calci, sebbene limitati agli attacchi alle gambe e alle parti pi\u00f9 basse (calcio basso, \"low kick\") del corpo dell'avversario. \nEsiste un gran numero di calci; molti hanno dei nomi specifici e spesso lo stesso movimento ha nomi diversi nelle diverse arti marziali. Questo \u00e8 evidente soprattutto quando i paragoni sono fatti tra le arti marziali occidentali e le arti marziali orientali.\nComunque, prescindendo dai nomi specifici dati ai vari colpi secondo l'arte marziale o secondo la lingua del paese d'origine dell'arte stessa, i calci si possono classificare in diversi modi:\nA questo si aggiunge che i calci possono essere eseguiti applicando diverse varianti, quali parti diverse che arrivano a contatto del bersaglio (palla del piede, dita, tallone inferiore o tallone posteriore, taglio o pianta del piede, collo del piede o tibia...) o particolari modalit\u00e0 del movimento di esecuzione (movimenti con intra-rotazione o extra-rotazione della gamba, con movimenti di allontanamento o di avvicinamento della gamba al proprio corpo, per calci circolari anche movimenti \"dritti\" o \"rovesci\", in senso orario od antiorario, \"aprendo\" o \"chiudendo\"...).\nDalla combinazione dei vari elementi si ottiene la grande variet\u00e0 di calci esistenti nelle arti marziali\nTipi di calcio.\nCalcio circolare.\nIl calcio circolare \u00e8 quello reso pi\u00f9 famoso dai film di arti marziali. Viene eseguito muovendo la gamba con una traiettoria semicircolare o circolare e colpendo con la caviglia. Pu\u00f2 anche essere eseguito al contrario, col tallone che colpisce. Di solito si mira al volto o al torso piuttosto che alle gambe. Il calcio circolare sviluppa una potenza notevole e se ben portato al volto pu\u00f2 mettere K.O l'avversario in un colpo solo, ma se questi \u00e8 abbastanza abile potrebbe colpire l'altra gamba, inoltre rimane il rischio di scivolare.\nUna variante di questa tecnica \u00e8 il calcio frustato, pi\u00f9 rapido e con una traiettoria meno marcata, dotato di minor potenza ma comunque utile se usato al momento giusto.\nCalcio frontale.\nIl calcio frontale viene eseguito abbassando le spalle, portando un ginocchio verso l'alto e distendendo il piede; \u00e8 pi\u00f9 difficile colpire il volto e di solito l'utilizzatore mira allo stomaco, al petto o in casi estremi ai genitali. La funzione di questo calcio non \u00e8 quella di danneggiare quanto quella di spingere via l'avversario.\nCalcio laterale.\nIl calcio laterale viene eseguito alzando una gamba lateralmente cercando di colpire il mento come in un montante col piede. \u00c8 molto difficile da eseguire. Presenta le stesse problematiche del calcio circolare.\nCalcio basso.\nCon \"calci bassi\" si intende una categoria di colpi portati alle gambe. Si possono distinguere tre tipi:\nI calci bassi offrono maggiore stabilit\u00e0 rispetto a quelli alti e sono di pi\u00f9 facile esecuzione.\nCalcio posteriore.\nIl calcio posteriore viene eseguito \"all'indietro\", con la schiena che guarda l'avversario, alzando un ginocchio e distendendo la gamba."}
{"id": "395094", "revid": "14002", "url": "https://it.wikipedia.org/wiki?curid=395094", "title": "Paganismo", "text": ""}
{"id": "395105", "revid": "124088787", "url": "https://it.wikipedia.org/wiki?curid=395105", "title": "Festa della Toscana", "text": "La festa della Toscana \u00e8 la festa regionale della Toscana, che si tiene ogni anno il 30 novembre.\nStoria.\nIl 21 giugno 2001 il consiglio regionale della Toscana ha approvato una legge (Legge Regionale 21 giugno 2001, n. 26) per celebrare, il 30 novembre, la festa della Regione Toscana, una festa che vuole essere un omaggio a tutti coloro i quali si riconoscono nei valori della pace, della giustizia e della libert\u00e0, la cui voce echeggiava alle cinque della sera del 30 novembre del 2000, giorno della prima celebrazione della festivit\u00e0, quando le campane hanno suonato a festa in tutta la Toscana per un laico rito della memoria.\nLa Regione, con in testa il suo capoluogo, infatti, ha istituito la festa commemorativa del 30 novembre, per ricordare il giorno in cui ricorre l'anniversario della riforma penale promulgata, a quella data nel 1786, da Pietro Leopoldo di Lorena, Granduca di Toscana dal 1765 al 1790.\nCon tale riforma, che del granduca fu \"monumento e gloria\", secondo uno storico del primo Novecento, la Toscana divenne il primo Stato al mondo in cui si abol\u00ec la pena di morte, \"conveniente solo ai popoli barbari\" secondo Pietro Leopoldo.\nCon l'abolizione della pena di morte aveva anche termine l'uso della tortura e della mutilazione delle membra.\nLa fine dell'orrore era sancita e non poteva che esserlo \"per sempre\", come legifera il granduca, figlio di un secolo che tanta luce port\u00f2 agli uomini. Questa legge, in parte ispirata al Codice giuseppino, trovava la sua fonte principale nelle concezioni filosofiche dell'illuminismo e soprattutto nell'opera pi\u00f9 famosa dell'Illuminismo italiano, \"\"Dei delitti e delle pene\", che Cesare Beccaria ebbe in Toscana la possibilit\u00e0 di pubblicare per la prima volta, a Livorno, nel 1764.\nA conferma di quanto stabilito con la Riforma leopoldina, comandando il Granduca \"la demolizione delle Forche ovunque si trovino\"\" (art. 54\u00b0), con perfetto contrappasso finirono al rogo le forche e gli strumenti di tortura, segno tangibile, volutamente spettacolare, della nascita di una nuova epoca, della \"morte della pena di morte\" che in Firenze ebbe teatro nelle Prigioni del Bargello come ricorder\u00e0 pi\u00f9 tardi, nel XIX secolo, il pittore Giovan Battista Silvestri, dipingendo in acquerello i fal\u00f2 dei patiboli fra le severe bugne del Palazzo del Podest\u00e0.\nAi nostri giorni, nel cortile della Dogana di Palazzo Vecchio, il Comune di Firenze ha voluto collocare una lapide dove riprodurre un testo redatto subito dopo la promulgazione della legge, nel dicembre del 1786, proprio per una targa marmorea commemorativa. L'epigrafe settecentesca, composta dal georgofilo Giuseppe Pelli Bencivenni su richiesta di Francesco Seratti, il quale aveva curato la stesura finale della Riforma, cos\u00ec recita:\nSe a chiusura del settecento era stato auspicato di porre la lapide nel punto esatto dove fino alla met\u00e0 di quel secolo, a quanto ancora testimoniano un dipinto e una nota stampa di Giuseppe Zocchi, si eseguiva il \"supplizio della fune\", ovvero all'esterno del Bargello, per ricordare, con altrettanta pubblicit\u00e0, la fine dell'antico e duro sistema penale, oggi. una pi\u00f9 serena visione storica e politica, che il passare del tempo ha permesso, ha suggerito all'Amministrazione Comunale di allocare la targa in un \"posto d'onore\", nel palazzo da sempre sede del governo cittadino.\nLa cessazione delle antiche barbarie e la volont\u00e0 che abbiano termine quelle che, in tutto il mondo, non si sono ancora placate \u00e8 stata ribadita dal rogo del patibolo e degli strumenti di tortura che si \u00e8 consumato in piazza della Signoria in occasione della prima \"Festa della Toscana\" per volere dell'Amministrazione della citt\u00e0 di Firenze che desidera riproporre, di anno in anno, nel giorno dedicato alla festa, delle iniziative, di vario genere, che coinvolgano, insieme agli studiosi, agli storici, ai politici della Toscana tutta e non solo, i cittadini di Firenze.\nCon l'istituzione della Festa della Regione Toscana si vuole ricordare la grandiosit\u00e0 dell'atto di civilt\u00e0 legislativa messo a punto da Pietro Leopoldo, per non cancellare dalla memoria di tutti l'origine del cammino lungo e tortuoso per la salvaguardia dei diritti dell'uomo che ha visto la Toscana e i suoi governanti del passato svolgere un ruolo da protagonisti e non da comprimari o, pi\u00f9 semplicemente, da spettatori; un cammino che continua incessantemente come \"La Carta dei diritti dell'Unione Europea\" del 2000 ha sottolineato sentendo la necessit\u00e0 di ribadire, ancora oggi, il diritto di ogni uomo a non essere condannato a morte da altri uomini.\nUna festa, quindi, istituita per riproporre un momento saliente della storia moderna e per aggregare i toscani attorno ad una data di grande significato civile, ricordandoli che per primi al mondo i loro antenati hanno visto abolita la pena di morte.\nIn considerazione del fatto che Lucca, nel 1786, come altri cinquanta comuni della regione Toscana attuale, non faceva parte del Granducato di Toscana, il Consiglio Comunale di Lucca vot\u00f2 a maggioranza, nel 2000, un atto con cui impegnava l'allora Sindaco Pietro Fazzi a non aderire alla festa regionale. La contestazione alla festa da parte del Consiglio Comunale di Lucca non stava nel mancato riconoscimento del grande valore delle riforme leopoldine, bens\u00ec nel non voler identificare il Granducato di Toscana e la dinastia lorenese quali unici padri storici della odierna regione. Per anni dunque, nella citt\u00e0 di Lucca, la festa non \u00e8 stata celebrata. Solo nel 2009 (O.D.G. 77668) il Consiglio Comunale di Lucca ha modificato la sua posizione e in seguito la festa si \u00e8 tenuta nella citt\u00e0."}
{"id": "395110", "revid": "13604", "url": "https://it.wikipedia.org/wiki?curid=395110", "title": "Festa della Regione Toscana", "text": ""}
{"id": "395111", "revid": "767487", "url": "https://it.wikipedia.org/wiki?curid=395111", "title": "Busko-Zdroj", "text": ""}
{"id": "395128", "revid": "100794332", "url": "https://it.wikipedia.org/wiki?curid=395128", "title": "1 pollice standard C", "text": "1 pollice standard C ci si riferisce ad uno standard di videoregistrazione professionale a bobina aperta. Questo formato \u00e8 stato sviluppato congiuntamente da Ampex e Sony nel 1976 ed \u00e8 denominato \"C\" secondo la convalida SMPTE. In breve tempo, questo formato sostitu\u00ec il Quadruplex con nastro da 2 pollici, che era lo standard pi\u00f9 largamente utilizzato nell'industria televisiva, grazie alle dimensioni pi\u00f9 ridotte e alla qualit\u00e0 video leggermente migliore. Lo standard C \u00e8 stato per quasi vent'anni il formato di riferimento per le applicazioni professionali, venendo poi gradatamente sostituito dal Betacam e, in tempi pi\u00f9 recenti, dai formati digitali come il Digital Betacam e il DVCPRO. \nNonostante si tratti di un formato composito, come l'U-matic o il VHS, la qualit\u00e0 video dello standard C \u00e8 elevatissima, molto vicina alla qualit\u00e0 dei videoregistratori a componenti analogici, come Betacam e MII.\nCaratteristiche.\nQuesto formato registra il segnale video composito esattamente cos\u00ec com'\u00e8, senza alcuna compressione o sottocampionamento, tramite una semplice modulazione di frequenza. La registrazione avviene utilizzando la tecnica della scansione elicoidale; il tamburo ruota a 50 (PAL) o 60 (NTSC) giri al secondo, registrando ogni semiquadro su una traccia separata, e con l'impiego di una sola testina. Il formato, quindi, \u00e8 di tipo non segmentato, a differenza di quanto avviene, per esempio, sul formato Quadruplex da 2 pollici e sui nastri da 1 pollice standard B, che hanno per il resto una qualit\u00e0 simile.\nIl trasporto del nastro avviene alla velocit\u00e0 di 23,98 cm/s mentre la velocit\u00e0 relativa nastro/testina \u00e8 di 21,05 m/s. Ogni traccia video \u00e8 lunga 420mm e inclinata di 2\u00b0 33' rispetto al nastro e contiene, come si \u00e8 detto, l'informazione relativa a un semiquadro. La durata massima di una bobina \u00e8 di 120 minuti. L'avvolgimento del nastro attorno al tamburo portatestine \u00e8 di tipo \u03a9.\nProprio la natura non segmentata della registrazione rende possibili alcune funzioni avanzate di riproduzione, come fermo immagine, ricerca veloce e riproduzione a velocit\u00e0 variabile. All'epoca dell'introduzione, tutto questo non era possibile con il largamente utilizzato Quadruplex, che registra le tracce in modo segmentato. Inoltre, i videoregistratori Standard C richiedevano una manutenzione ridotta, consumavano meno ed erano meno ingombranti e costosi rispetto ai 2 pollici.\nQuesto formato prevede tre canali audio su piste longitudinali, di cui di solito il terzo viene impiegato per il timecode longitudinale.\nVarianti del formato.\nUsando una sola testina, una parte della registrazione va inevitabilmente perduta: questo avviene durante l'intervallo di cancellazione verticale, alla fine di ogni semiquadro. Le informazioni di sincronismo vengono poi inserite artificialmente durante la lettura.\nEsistono comunque tre varianti del formato disponibili come opzione:\nVariante standard.\nIn questo caso il pista di nastro adiacente alle tracce video rimane vuota.\nCon testina per sincronismi.\nIn questo caso, una seconda testina registra le informazioni video mancanti nel periodo in cui la testina di registrazione principale termina di scrivere una traccia e completa il giro per iniziare la successiva. La pista di nastro adiacente alle tracce video viene utilizzata per registrare le linee dove non \u00e8 contenuto video attivo, con le relative informazioni di sincronismo.\nQuesto sistema \u00e8 noto anche come \"una testina e mezza\" e ha permesso allo standard C di superare le specifiche broadcast dell'epoca, a differenza di quanto avvenuto in precedenza con lo standard A, che non prevede la registrazione delle informazioni di sincronismo complete.\nQuarta traccia audio.\nCon questa opzione la pista adiacente alle tracce video viene utilizzata per un quarto canale audio.\nAST.\nLo standard C \u00e8 stato il primo formato di videoregistrazione in grado riprodurre il nastro a velocit\u00e0 variabile. Questo \u00e8 dovuto al formato non segmentato, come si \u00e8 detto, e anche ad una tecnologia innovativa, chiamata AST da Ampex e DT da Sony.\nLa testina di lettura viene montata su una lamina di quarzo che, sfruttando il principio della piezoelettricit\u00e0 viene fatta oscillare entro i limiti della traccia video mentre questa viene letta. Un circuito di controreazione permette di monitorare il percorso effettivo della testina e di correggerlo se necessario, assicurando quindi la stabilit\u00e0 della lettura anche se la velocit\u00e0 del nastro cambia."}
{"id": "395130", "revid": "14214", "url": "https://it.wikipedia.org/wiki?curid=395130", "title": "Buonanotte, signor Lenin", "text": ""}
{"id": "395140", "revid": "124601632", "url": "https://it.wikipedia.org/wiki?curid=395140", "title": "Pietro Cataldi", "text": "Biografia.\nPietro Cataldi si \u00e8 laureato nel 1984 a Siena in Lettere moderne con Romano Luperini e Franco Fortini. \u00c8 nel comitato direttivo di \u00abAllegoria\u00bb. Dal 1990 insegna all'Universit\u00e0 per Stranieri di Siena, presso la quale \u00e8 professore ordinario di Letteratura italiana contemporanea ed \u00e8 stato Rettore (ottobre 2015\u00a0\u2013ottobre 2021). Fra il 2013 e il 2015 \u00e8 stato Direttore del Dipartimento di Ateneo per la Didattica e la Ricerca. Ha studiato Dante, Ausi\u00e0s March, Leopardi, Ungaretti, Montale, le poetiche del Novecento, la storia letteraria, i metodi critici, dedicando varie opere al mondo della scuola. Ha commentato con R. Luperini la \"Commedia\" dantesca (Le Monnier, Firenze 1992; ultima edizione 2016), con F. d'Amely E. Montale, \"Ossi di seppia\", Mondadori, Milano 2003, e con C. Nadal Pasqual A. March, \"Un male strano. Poesie d'amore\" (Einaudi, Torino 2020)."}
{"id": "395142", "revid": "16066", "url": "https://it.wikipedia.org/wiki?curid=395142", "title": "Fenomeno Gibb", "text": ""}
{"id": "395163", "revid": "1564499", "url": "https://it.wikipedia.org/wiki?curid=395163", "title": "Monte Pruno", "text": "Il monte Pruno (m.879 s.l.m.) \u00e8 il monte pi\u00f9 elevato che si trova nel comune di Roscigno in provincia di Salerno all'estremit\u00e0 della catena degli Alburni. Il monte domina il valico tra il Vallo di Diano e la pianura costiera.\nSulla sommit\u00e0 del monte vi si trova un esteso pianoro su cui era sorto un vasto insediamento enotrio e lucano, datato dal VII al III secolo a.C.\nGi\u00e0 a partire dagli anni 1920 furono recuperati dei frammenti di ambra databili tra il VI e il V secolo a.C.\nLa tomba del Principe.\nIn una campagna di scavi archeologici condotta nel 1938 fu rinvenuta una tomba principesca, con un ricco corredo sepolcrale, attualmente conservato nel Museo archeologico provinciale di Salerno.\nLa tomba a tumulo era circondata da un recinto sepolcrale con corridoio di accesso alla camera funeraria.\nIl corredo comprendeva una corona d'argento e il carro da guerra. A questo si aggiunge un ricco servizio da mensa, costituito da vasi a figure rosse di produzione magno-greca, e vari oggetti di bronzo di influenza etrusca, tra i quali strigili e un candelabro decorato con un piccolo gruppo figurato, un \"kantharos\" d'argento e due pendagli in oro. Il corredo testimonia dell'influenza esercitata su questo capo indigeno dalle colonie greche della piana costiera.\nGli altri ritrovamenti.\nA partire dagli anni 1980 \u00e8 stato avviato un programma di studio e di ricerca (Universit\u00e0 di Napoli). Sono state individuate tombe datate alla met\u00e0 del VI secolo a.C. e una seconda ricca tomba degli inizi del V secolo a.C.\nNel IV secolo a.C. una cinta muraria era stata costruita intorno all'insediamento, costituito da case sparse. Si trattava probabilmente del centro fortificato che raccoglieva in caso di pericolo la popolazione sparsa su una vasta area.\nAltre sepolture (tra cui una tomba femminile della met\u00e0 del VI secolo a.C.) e abitazioni (un vasto complesso in uso tra la seconda met\u00e0 del IV e la met\u00e0 del III secolo a.C.) sono state rinvenute nella localit\u00e0 Cuozzi, a circa 1\u00a0km, sulle pendici del monte. Poco a valle corre tuttora una mulattiera, nota tradizionalmente come \"trazzera degli stranieri\", che doveva costituire la via di comunicazione tra la costa e l'interno.\nGli insediamenti sembrano essere stati abbandonati in modo abbastanza improvviso alla fine del III secolo a.C., probabilmente in coincidenza con l'arrivo dei Romani."}
{"id": "395166", "revid": "287204", "url": "https://it.wikipedia.org/wiki?curid=395166", "title": "Edward Burnett Tylor", "text": "Egli \u00e8 vissuto e ha compiuto le sue ricerche durante l'epoca d'oro dell'Inghilterra vittoriana, epoca caratterizzata da notevole sviluppo socio-economico, militare e coloniale oltre che da un clima di crescente fiducia nel progresso. Studi\u00f2 alla facolt\u00e0 di Scienze Biologiche dove si laure\u00f2 nel 1857, specializzandosi in Zoologia e Botanica. Insieme a Lewis H. Morgan e James George Frazer, \u00e8 considerato uno dei padri fondatori dell'antropologia moderna.\nRicerche.\nIl concetto di cultura.\nNel 1871 Edward Tylor pubblic\u00f2 il saggio \"Primitive Culture\" in cui in apertura presentava la prima e pi\u00f9 importante definizione sistematica del concetto di cultura. Essa recita: \n \nCome si nota, Tylor mantiene in questa definizione anche il termine civilt\u00e0, che spesso \u00e8 usato come sinonimo di cultura e altre volte invece \u00e8 usato nel suo senso specifico diverso da quello di cultura. La cultura designa per Tylor due fenomeni distinti:\nTylor utilizza nel testo il termine civilt\u00e0 per intendere il processo di evoluzione culturale dell'umanit\u00e0 che ha il suo fondamento nell'idea di Herbert Spencer di uno sviluppo unilineare dal semplice al complesso. Quando invece si discute di scenari pi\u00f9 locali e ristretti, come quelli di una trib\u00f9 o di un popolo, Tylor usa il termine cultura. A questo livello il riferimento non \u00e8 Spencer ma Gustav Klemm che fu il primo a conferire al termine cultura il significato di insieme di costumi e credenze (non si dimentichi che Klemm era esponente del romanticismo tedesco e guardava con sospetto agli ideali illuministici insiti nel concetto di civilt\u00e0 e civilizzazione). Nella definizione che Tylor d\u00e0 di cultura, essa designa non un \u201cdover essere\u201d che si pu\u00f2 rintracciare nel concetto di civilt\u00e0 ma un modo di essere collettivo. \nL'opposto di cultura, intesa nel senso tyloriano, \u00e8 il concetto di natura. Essa \u00e8 universale perch\u00e9 \u00e8 la base dell'uguaglianza di tutti gli uomini, uguali appunto perch\u00e9 condividono lo stesso patrimonio genetico e lo stesso destino biologico. Se la natura \u00e8 universale, la cultura \u00e8 particolare; e non a caso Tylor enfatizza il ruolo dei costumi e delle abitudini nella sua definizione di cultura, rispetto alla definizione illuminista di insieme di conoscenze (artistiche, filosofiche, giuridiche): l'arte, la morale, sono universali, laddove i costumi sono quanto di pi\u00f9 particolare e locale esista. Nella sua definizione, Tylor pone l'accento inoltre sul termine \u201cacquisito\u201d che rimanda sempre al rapporto di esclusione reciproca tra natura e cultura: la cultura non si trasmette per via genetica, non \u00e8 ereditaria e tale per nascita (come per il patrimonio biologico), ma viene appresa, acquisita appunto, dagli individui nel corso della loro vita, soprattutto nelle prime fasi. Questa acquisizione \u00e8 inconsapevole e si basa sull'interazione sociale, sull'imitazione e l'inferenza: in antropologia il termine che definisce questo processo \u00e8 inculturazione. L'antropologo Alfred Kroeber esplica la differenza tra natura e cultura sulla base del concetto di istinto, laddove l'istinto \u00e8 qualcosa di \u00abinciso internamente\u00bb in quanto parte del proprio corredo genetico, mentre la cultura \u00e8 qualcosa che viene dal di fuori.\nNella sua definizione, infine, Tylor introduce una nozione molto importante, quella cio\u00e8 di \"insieme complesso\". Tutti quegli elementi citati da Tylor \u2013 costume, arte, morale, credenze ecc. \u2013 non sono slegati gli uni dagli altri ma costituiscono una totalit\u00e0 organizzata tale per cui la cultura \u00e8 un tutto diverso dalla somma delle parti che la compongono. Con questa definizione Tylor sembra voler sostanziare la cultura facendone qualcosa dotato di una propria realt\u00e0 empirica; non \u00e8 una supposizione errata vista la vicinanza di Tylor al positivismo, che lo porta a conferire alla \u201ccultura\u201d lo status di fatto sociale che \u00c9mile Durkheim teorizzer\u00e0 poco pi\u00f9 tardi.\nMetodologia.\nPer riuscire nella sua analisi, Tylor us\u00f2 il metodo comparativo, di cui fu grande cultore. Attraverso l'osservazione dei vari popoli e culture, egli cerc\u00f2 di costruire un sistema di classificazione universale dei fenomeni culturali sulla base delle somiglianze tra tratti e istituzioni delle diverse culture. Questa comparazione privilegiava ovviamente le uniformit\u00e0 a scapito delle differenze, cercando poi di disporle per stadi, \u00abin ordine probabile di evoluzione\u00bb; diversamente da altri, tuttavia, Tylor corresse in parte gli inevitabili errori di questo approccio facendo ricorso \u2013 tra i primi nelle scienze sociali \u2013 a un approccio statistico: nel suo saggio sulle leggi del matrimonio e della discendenza (1899), egli studi\u00f2 un campione di pi\u00f9 di trecento societ\u00e0 per giungere alle sue conclusioni. Tylor non pu\u00f2 fare a meno di muoversi su un doppio binario: da una parte l'uso del metodo induttivo per studiare empiricamente gli scenari locali, dall'altra l'applicazione del metodo deduttivo per costruire lo scenario dell'evoluzione culturale che non pu\u00f2 essere realizzato sulla sola scorta del materiale empirico troppo vasto per la sua portata. L'approccio comparativo fu inoltre una scelta obbligata: Tylor non fu un ricercatore sul campo, bench\u00e9 fosse assolutamente convinto dell'importanza di questo metodo di studio, e pur avendo trascorso un paio di anni in giro tra Stati Uniti, Messico e Cuba, egli si bas\u00f2 perlopi\u00f9 su dati di seconda mano.\nAdesione all'evoluzionismo.\nIn base a queste teorie, \u00e8 facile classificare Tylor tra gli antropologi evoluzionisti. Infatti \u00e8 bene ricordare che all'epoca coesistevano due distinti modi di concepire la storia dell'uomo:\nL'idea di Tylor, come si \u00e8 visto, \u00e8 quella di una storia dell'umanit\u00e0 evolutiva, concepita come una successione di stadi culturali che procedono dal semplice al complesso, sulla linea di un progresso costante. Questo processo \u00e8 unilineare e universale, nel senso che la cultura \u00e8 una sola, unica per tutta l'umanit\u00e0, e le differenze tra le culture non sono che stadi diversi della sua evoluzione. Tutta l'umanit\u00e0 \u00e8 quindi destinata a percorrere lo stesso cammino e a passare per le stesse tappe. Alla base di questo assunto vi era una tesi, sostenuta dall'antropologo e grande viaggiatore tedesco Adolf Bastian, detta dell\"unit\u00e0 psichica del genere umano\". Sulla base dei numerosi studi compiuti, Bastian giunse alla conclusione che le straordinarie somiglianze tra popoli geograficamente lontanissimi potessero essere spiegate supponendo l'esistenza di idee innate, valide e comuni a tutta l'umanit\u00e0, che defin\u00ec \"strutture di pensiero elementari\". In altre parole, non vi sarebbero differenze specifiche tra gli esseri umani riguardo alla loro vita psichica. Questo concetto aveva di positivo una forte valenza antirazzista per l'epoca, essendo una confutazione implicita dell'esistenza di differenze innate tra i popoli. \nDa questa idea, Tylor elabor\u00f2 la nozione di \"sopravvivenza\" per indicare quelle usanze, abitudini e credenze che sono residui di uno stadio evolutivo precedente e che permangono \u00abin uno stadio della societ\u00e0 diverso da quello in cui avevano la loro sede d'origine\u00bb. Le sopravvivenze sarebbero quindi prove che aiutano l'antropologo a tracciare il corso che la civilt\u00e0 ha effettivamente seguito, quasi come fossero fossili da cui gli studiosi possono ricostruire il processo evolutivo delle societ\u00e0 umane. Non va tuttavia dimenticato che lo schema evolutivo di Tylor \u00e8 pi\u00f9 una sorta di modello ideale che un'effettiva realt\u00e0 storica, come \u00e8 invece quella ipotizzata da Lewis Henry Morgan che, sulla base degli \"stadi\" di Comte, suddivide l'evoluzione della societ\u00e0 in tre momenti \u2013 selvaggio, barbaro, civile. \nAd ogni modo, questo tipo di schema evolutivo tyloriano, pur conferendo pari dignit\u00e0 ai \u201cprimitivi\u201d e ai \u201cmoderni\u201d eliminando certi concetti razzisti come quelli di barbari e selvaggi, legittima una concezione della storia all'insegna del progresso in cui \u00e8 forte l'impronta eurocentrica. Ponendo l'Occidente come modernit\u00e0, e dunque come apice dell'evoluzione culturale, si riconosce a tutti gli altri popoli extra-europei uno status pi\u00f9 basso di evoluzione. La cultura ha avvicinato i popoli, mentre l'idea di progresso li ha allontanati sulla base di una rigida gerarchia. Tale etnocentrismo \u00e8 pienamente riscontrabile nella doppia negazione della storia e dell'alterit\u00e0: la storia non \u00e8 pi\u00f9 intesa come un insieme di percorsi costruiti da eventi irripetibili e non riconducibili a leggi determinate, ma \u00e8 vista come un percorso unitario che ha un fine, quello dell'evoluzione dal semplice al complesso. L'alterit\u00e0 dei popoli extra-europei \u00e8 negata nella sua specificit\u00e0, poich\u00e9 le uniche differenze contemplate sono quelle che si collocano su un asse verticale, come varianti quantitative dell'evoluzione culturale. \nIn questo modo, l'antropologia svolge un ruolo di primo piano nella costruzione della modernit\u00e0. Il concetto di moderno, infatti, non si definisce da solo ma necessita di un termine di riferimento, rispetto al quale definirsi per negazione. Proprio perch\u00e9 studia i popoli rimasti arretrati, insabbiati nelle tradizioni e dunque ancora primitivi, l'antropologia permette alla modernit\u00e0 di rappresentarsi attraverso la definizione delle societ\u00e0 premoderne. La peculiarit\u00e0 di tale criterio sta infatti nel riclassificare rispetto alla nozione di modernit\u00e0 le epoche e le civilt\u00e0 precedenti, ordinandole e denominandole in base alla loro maggiore o minore distanza dalla civilt\u00e0 europea: concetti quali \u201cepoca primitiva\u201d, \u201cmedioevo\u201d, \u201csottosviluppo\u201d e anche \u201cpost-modernit\u00e0\u201d ne sono gli esempi maggiori. \nIl concetto di cultura svolge un ruolo chiave in questo processo, essendo la categoria che rende pensabili le alterit\u00e0 rispetto alle quali il moderno si definisce per differenza. Le alterit\u00e0 non sono solo del passato, ma anche del presente: ad esempio, quelle rappresentate dalle societ\u00e0 primitive al di fuori dei confini dell'Occidente. Il concetto di insieme complesso teorizzato da Tylor non \u00e8 che un altro prodotto della modernit\u00e0, laddove la modernit\u00e0 pu\u00f2 essere definita come l'epoca in cui domina una ragione forte capace di costruire spiegazioni totalizzanti del mondo. La totalit\u00e0 strutturata rappresentata dall\"insieme complesso\" tyloriano dimostra che tutta l'elaborazione dell'antropologo inglese \u00e8 in realt\u00e0 la proiezione di un paradigma della modernit\u00e0 sul mondo primitivo. Il concetto di insieme complesso \u00e8 frutto della modernit\u00e0 e, nel momento in cui una cultura, per essere riconosciuta, dev'essere un insieme complesso, essa deve uniformarsi al modello espresso dalla modernit\u00e0.\nStadi di sviluppo.\nNel corso dei suoi studi antropologici, Tylor si concentr\u00f2 sulla storia delle religioni dove applic\u00f2 lo schema evoluzionistico alle fasi teorico-simboliche descrivendo cos\u00ec la progressione della coscienza religiosa dell'umanit\u00e0."}
{"id": "395167", "revid": "287204", "url": "https://it.wikipedia.org/wiki?curid=395167", "title": "Bombelli", "text": ""}
{"id": "395168", "revid": "599", "url": "https://it.wikipedia.org/wiki?curid=395168", "title": "Raffaele Bombelli", "text": ""}
{"id": "395169", "revid": "339392", "url": "https://it.wikipedia.org/wiki?curid=395169", "title": "Seki Takakazu", "text": ""}
{"id": "395180", "revid": "1784938", "url": "https://it.wikipedia.org/wiki?curid=395180", "title": "Marine Le Pen", "text": "Biografia.\nLaureata in giurisprudenza, avvocato, Marine Le Pen \u00e8 la terzogenita di Jean-Marie Le Pen. Sposata e madre di tre figli, nel 2002 divorzi\u00f2 dal primo marito e convol\u00f2 a seconde nozze con \u00c9ric Iorio, un importante membro del suo partito, dal quale divorzi\u00f2 successivamente.\nIl suo attuale compagno \u00e8 Louis Aliot, vicepresidente del Front National e segretario del partito dal 2005 al 2010. Marine \u00e8 la zia di Marion Mar\u00e9chal-Le Pen, la pi\u00f9 giovane parlamentare della \"V Repubblica\", anche lei esponente del FN.\nCarriera politica.\nDal 15 marzo 1998 al 28 marzo 2004 \u00e8 per FN Consigliere regionale di Nord-Pas-de-Calais. Dal 2002 \u00e8 presidente dell'associazione \"Generations Le Pen\", un'organizzazione vicina al FN che mira a promuovere il pensiero e le iniziative di Jean-Marie Le Pen tra la giovent\u00f9.\nDivenuta nell'aprile del 2003 vicepresidente del Fronte, nel 2004 si candid\u00f2 alla presidenza della regione \u00cele-de-France ed ottenne il 12,3% dei voti, divenendo consigliere regionale.\nMarine Le Pen viene generalmente considerata l'espressione di una tendenza nuova, e pi\u00f9 moderata, che affior\u00f2 nel FN soprattutto dopo le elezioni presidenziali del 2002, in cui il padre ricevette un consenso maggiore rispetto a Lionel Jospin ed arriv\u00f2 al ballottaggio (in cui poi perse nettamente contro Jacques Chirac).\nParlamentare europeo.\nAlle elezioni europee del 2004 ha ottenuto un seggio parlamentare a Strasburgo e dal gennaio del 2007 cura la campagna elettorale del padre in vista delle imminenti elezioni presidenziali. Nel luglio 2009 \u00e8 rieletta europarlamentare, nella circoscrizione del Nord Ovest.\nAlle Elezioni regionali francesi del 2010 si candida alla presidenza della regione Nord-Pas-de-Calais, ottenendo il 18,31% dei voti al primo turno e il 22,20% al secondo, quasi a ridosso del rappresentante della coalizione sarkozyana. Dopo queste consultazioni il padre Jean-Marie si congratula pubblicamente con lei e lascia trasparire una possibile successione \"in famiglia\" alla leadership del FN.\nPresidente del partito.\nIl 16 gennaio 2011, dopo le dimissioni del padre, Marine Le Pen \u00e8 eletta Presidente del partito con il 67,65% dei voti, battendo Bruno Gollnisch. Marine Le Pen si candida alle presidenziali francesi del 22 aprile 2012. Al primo turno ottiene il 17,9% (6.421.426 voti) dei consensi, classificandosi al terzo posto, dopo il socialista Hollande e il presidente uscente Sarkozy. \u00c8 il secondo miglior risultato ottenuto da sempre da \"FN\" alle presidenziali\nNel 2012 viene indagata dalla procura di Lione di incitazione all'odio, alla discriminazione o alla violenza nei confronti di un gruppo di persone a motivo della loro appartenenza a una religione, reato previsto dal diritto francese. Il 2 luglio 2013 il Parlamento europeo, dietro richiesta del ministro della Giustizia della Repubblica Francese avanzata il 26 novembre 2012, ha autorizzato la revoca della sua immunit\u00e0 parlamentare, rilevando come i presunti fatti a lei addebitati non siano in diretto o evidente rapporto con l'esercizio delle funzioni di deputato europeo e come non vi sia motivo di sospettare l'esistenza di un caso di \"fumus persecutionis\".\nDopo il grande successo alle Elezioni europee del 2014 (primo partito in Francia), nel marzo 2015 guida il Front National al 25,19% alle elezioni dipartimentali mentre i moderati di Nicolas Sarkozy prendono il 29,4% e i socialisti e i loro alleati raccolgono il 21,8%: \u00e8 il miglior risultato di sempre alle elezioni locali.\nLa settimana seguente per\u00f2 al secondo turno non riesce ad ottenere nemmeno un dipartimento nonostante i tanti voti ottenuti; pu\u00f2 contare su una trentina di consiglieri in tutta la Francia contro uno soltanto in precedenza.\nAl primo turno delle elezioni regionali del 6 e 13 dicembre 2015, si candida alla presidenza della regione Nord-Calais-Piccardia, dove ottiene il 40,64% delle preferenze, mentre al secondo turno di ballottaggio il 42,23%. Viene battuta da Xavier Bertrand ( LR) , che ottiene il 57,77%.\n\u00c8 candidata per il suo partito alle Elezioni presidenziali in Francia del 2017 e al primo turno delle elezioni del 23 aprile con il 21,30% dei voti arriva seconda, andando al ballottaggio del 7 maggio insieme a Emmanuel Macron (24,01%). Ottiene 7.678.491 voti al primo turno e ne fa cos\u00ec il miglior risultato di FN alle presidenziali. All'indomani del risultato si dimette dalla guida del Front National. Al ballottaggio la Le Pen con il 33,94% delle preferenze, ne esce sconfitta a favore del candidato centrista. Ma ottiene il massimo storico di voti per FN, con 10.638.475 voti al secondo turno, doppiando il risultato del padre nel 2002.\nIl 15 maggio Marine Le Pen torna presidente del partito. Il 19 maggio annuncia la sua candidatura nell'undicesima circoscrizione del Passo di Calais in vista del primo turno delle elezioni legislative. L'11 giugno, giorno del primo turno, la Le Pen vince nella circoscrizione ottenendo il 46,02 % dei voti, sbaragliando il deputato socialista uscente Kemel (che la batt\u00e9 di soli 118 voti nel 2012 - 50,11 a 49,89) e la candidata LREM, Anne Rouquet, che ottiene il 16,4%. Al secondo turno Marine Le Pen viene eletta all'Assemblea Nazionale, con il 58,6% (65,97% ad Henin Beaumont), per la prima volta nella sua vita e diviene la seconda Le Pen ad entrare al Parlamento francese.\nAll'inizio di luglio, con effetto retroattivo al 18 giugno, lei si dimette dal Parlamento europeo, sostituita da Christelle Lechevalier.\nNel marzo 2018 \u00e8 l'unica candidata alla presidenza del Front National e viene di conseguenza rieletta con il 100% dei voti.\nIdeologia.\nEconomia.\nIn politica economica, Marine Le Pen privilegia il\u00a0protezionismo\u00a0come alternativa al\u00a0libero scambio. Sostiene il\u00a0nazionalismo economico,\u00a0la\u00a0separazione tra banche d'investimento e banche al dettaglio e la diversificazione energica, opponendosi alla privatizzazione dei servizi pubblici e\u00a0della sicurezza sociale, alla speculazione delle materie prime sui mercati internazionali, alla\u00a0politica agricola comune\u00a0ed alla\u00a0globalizzazione, che incolpa di varie tendenze economiche negative. Propone, inoltre, la sostituzione dell'Organizzazione mondiale del commercio\u00a0e l'abolizione del\u00a0Fondo Monetario Internazionale.\nAmbiente e trasporti.\nMarine Le Pen auspica che la Francia aumenti \"l'autarchia dei grandi spazi\" e \"l'economia in cerchi concentrici\". A suo avviso, \u00e8 una \"eresia ecologica consumare prodotti coltivati a 20mila km di distanza e riciclare i rifiuti migliaia di chilometri pi\u00f9 avanti\". Sostiene si debba \"produrre per il territorio pi\u00f9 vicino\", \"distribuire sul posto\", e che \"consumare i prodotti locali deve essere una priorit\u00e0 della regione\" o \"della regione pi\u00f9 vicina\" se non prodotti in loco. Sostiene inoltre che la Francia deve attuare \"contratti di cooperazione\", se merci necessarie come il caff\u00e8 non sono prodotte in Europa.\nAppoggia il ferroutage e i trasporti pubblici.\nImmigrazione: \"il francese prima\".\nMarine Le Pen sostiene che serva una moratoria sull'immigrazione e che bisogni attuare una politica \"il francese prima\" in materia di occupazione, stato sociale e alloggi.\nCittadinanza e nazionalit\u00e0.\nA suo avviso, la cittadinanza \u00e8 indivisibile dalla nazionalit\u00e0 e si poggia sull'eguaglianza di tutte le persone di fronte alla legge; la legge dovrebbe ostacolare un trattamento preferenziale in base all'appartenenza di una categoria sociale, etnica o religiosa. Di conseguenza,favorisce l'abrogazione della affirmative action e la restaurazione di una \"meritocrazia repubblicana\".\nSostiene che la filiazione dovrebbe essere la via normale per acquisire la nazionalit\u00e0 francese, con l'eccezione della naturalizzazione: \"la nazionalit\u00e0 \u00e8 ereditata o meritata\". Al fine di risolvere il problema dell'immigrazione, auspica una riforma dei regolamenti sulla nazionalit\u00e0 per rimuovere la doppia cittadinanza e l'acquisizione automatica della nazionalit\u00e0 francese. Sostiene che \u00e8 necessaria una severa applicazione della legge per quanto riguarda la perdita della cittadinanza. A suo avviso, uno straniero che non rispetta la legge in Francia dovrebbe essere privato della nazionalit\u00e0 francese; inoltre ritiene che qualsiasi straniero che commette reati gravi e illeciti in Francia deve essere restituito al suo paese d'origine.\nLaicit\u00e0.\nMarine Le Pen, sostenendo che il FN rimane un partito non confessionale, afferma regolarmente il suo attaccamento ai valori della laicit\u00e0 (\"la\u00efcit\u00e9\") della societ\u00e0 francese. Ella difende vigorosamente la cosiddetta \"legge del 1905\", la quale stabilisce che la Repubblica francese non riconosce, non concede stipendi o sussidi a qualsiasi forma di culto religioso.\nElla \u00e8 favorevole all'approvazione di un divieto di ogni tendenza religiosa nelle scuole e sostiene la necessit\u00e0 di un emendamento alla Costituzione della V Repubblica affermando che la Repubblica francese non riconosce alcuna comunit\u00e0 religiosa. Si oppone al finanziamento delle moschee con i fondi pubblici: inoltre si batte per vietare il loro finanziamento da attivit\u00e0 estere. A suo avviso, la costruzione, la manutenzione e il finanziamento dei luoghi di culto dovrebbe essere una questione importante solamente per i gruppi di fedeli che operano all'interno di un quadro regolamentato. Lei sostiene che bisogna attuare \"la separazione della moschea e dello stato\" e si oppone alla formazione degli imam da parte della Repubblica francese.\nIl 29 novembre 2009, 57,5% dei votanti svizzeri e 19 \u00bd Cantoni hanno approvato l'iniziativa popolare per vietare la costruzione di nuovi minareti (senza l'effetto retroattivo sui quattro minareti gi\u00e0 costruiti in Svizzera). Marine Le Pen si \u00e8 congratulata con il popolo svizzero per l'approvazione schiacciante del divieto e ha denunciato \"l'\u00e9lite dominante\" per il suo disprezzo per la democrazia diretta.\nHa chiesto inoltre che venga proibita l'ostentazione di simboli religiosi vistosi da ogni luogo pubblico, non solo dagli edifici statali, pronunciandosi contro la possibilit\u00e0 di chiedere il rispetto delle regole alimentari religiose nelle mense scolastiche (come accade con le regole del kosher ebraico e dell'\u1e25al\u0101l musulmano).\nDiritti LGBT.\nMarine le Pen si \u00e8 opposta alla legge del 2013 che ha esteso il matrimonio alle coppie di persone dello stesso sesso, dichiarando che nel caso in cui venisse eletta Presidente della Repubblica, cambierebbe la legge; tuttavia, non ha partecipato alle manifestazioni contro tale legge.\nIn quanto presidente del Front National, Marine le Pen adotta generalmente toni moderati sulle questioni LGBT e ha fatto avvicinare diversi omosessuali al Front National.\nQuestioni sociali.\nAborto ed eutanasia.\nMarine Le Pen si oppone all'abrogazione della Loi Veil, la legge del 1975 di Simone Veil con la quale l'aborto \u00e8 stato regolamentato in una disposizione legislativa restrittiva. Ella sostiene che, poich\u00e9 il background socio-economico sfavorevole \u00e8 un fattore determinante per la maggior parte delle donne che scelgono di abortire, di conseguenza, occorre auspicare una radicale politica pi\u00f9 favorevole alla famiglia, per il nutrimento e di sensibilizzazione dei bambini. Inoltre \u00e8 favorevole ad una politica finalizzata ad aumentare il tasso di natalit\u00e0.\nMarine Le Pen \u00e8 rigorosamente contraria a qualsiasi ammorbidimento della legge contro l'eutanasia.\nCriminalit\u00e0 e giustizia.\nLe Pen \u00e8 inoltre contraria alla legalizzazione delle droghe, sostiene l'obbligo di cura per i tossicodipendenti e l'inasprimento delle leggi contro i trafficanti.\nSostiene una linea dura contro le violenze nelle scuole e l'incremento delle forze di polizia nelle zone a rischio, e allo stesso tempo appoggia il miglioramento delle condizioni delle carceri.\nSi \u00e8 espressa contro la proposta di criminalizzare i clienti delle prostitute.\nPena capitale.\nAppoggia la pena capitale per coloro che rapiscono i bambini a scopo di violenza sessuale, in quanto ritiene che la massima pena potrebbe servire da deterrente; anche per l'omicidio di anziani e bambini e per spaventosi reati, come quelli che coinvolgono gli atti di tortura, sostiene che sia necessaria la pena capitale. Riguardo a questo tema, la posizione della maggioranza del FN \u00e8 che i cittadini francesi possano scegliere, tramite referendum, tra il ripristino della pena di morte e l'introduzione dell'ergastolo senza condizionale. Nel programma presidenziale del 2017 non ha tuttavia messo questo punto, limitandosi a menzionare un ergastolo reale e senza sconti per i condannati di gravi reati.\nPolitica estera: contro l'Unione europea, l'euro e la NATO.\nIn un dispaccio pubblicato mercoled\u00ec 13 aprile 2011, l'agenzia di stampa russa RIA Novosti ha salutato con grande favore l'orientamento geopolitico di Marine Le Pen, presidente del Fronte Nazionale. Quello stesso giorno, davanti ai giornalisti stranieri riuniti a Nanterre, Le Pen ha promesso che, se vincer\u00e0 le elezioni presidenziali, la Francia far\u00e0 della Russia un partner privilegiato ed uscir\u00e0 dalla NATO. \u201cPenso che la Francia abbia ogni interesse a guardare all'Europa, ma alla grande Europa, in particolare lavorando in partnership con la Russia\u201d, ha affermato. Le Pen ha sostenuto la necessit\u00e0 di un partenariato strategico con Mosca per \u201covvi motivi, geostrategici e di comunanza culturale\u201d, cos\u00ec come per gli interessi d'indipendenza energetica della Francia.\nNel 2014 Il Front National si \u00e8 visto concedere un finanziamento di nove milioni di euro da parte di una primaria banca ceco-russa molto vicina al governo russo, controllata da un uomo d'affari che fa parte della cerchia pi\u00f9 intima di Vladimir Putin.\nHa anche promesso di modificare le relazioni franco-americane e di far uscire la Francia dall'Alleanza Atlantica, osservando che il FN \u00e8 sempre stato contro l'adesione alla NATO. \u201cLe scelte compiute dal Presidente della Repubblica, che appaiono scelte di allineamento sistematico (agli Stati Uniti), non mi sembrano positive\u201d, ha detto.\nLe Pen ha anche predetto la fine dell'euro e ha difeso il programma del suo partito per l'uscita dalla moneta unica. Ha invitato a sospendere con urgenza l'area Schengen ed a riflettere seriamente sulla possibile \u201cfine dell'Unione europea\u201d.\nControversie.\nAccuse di negazionismo.\nLe Pen \u00e8 stata accusata di negazionismo in quanto ha dichiarato che la Francia non ebbe nessuna responsabilit\u00e0 per la deportazione di ebrei dalla nazione durante il nazismo, riversando le colpe sul governo collaborazionista di Vichy: \u00abPenso che la Francia non sia responsabile del Vel d'Hiv\u00bb (vicenda riguardante la polizia e la gendarmeria francese che nel luglio del \u201942 arrest\u00f2, a Parigi, pi\u00f9 di 13.000 ebrei tra cui pi\u00f9 di 4.000 bambini. Stando alle fonti storiche i celibi e le famiglie senza figli furono trasferiti a Drancy, gli altri invece vennero rinchiusi a V\u00e9lodrome d'Hiver per essere poi tutti deportati a Auschwitz).\nAccuse di plagio.\nIl 1\u00ba maggio 2017 Marine Le Pen, durante un comizio a Villepinte, ha tenuto un discorso rivolto ai suoi elettori in occasione del ballottaggio delle elezioni presidenziali. In seguito i media si accorsero che molte frasi di quel discorso sono state riciclate da un discorso che fece Fran\u00e7ois Fillon, candidato dei Repubblicani arrivato terzo al primo turno delle elezioni, durante un suo comizio tenutosi il 15 aprile precedente. Ad accusarla di plagio fu un canale di YouTube chiamato \"Ridicule Tv\", che fu il primo ad accorgersi di questo fatto. A seguito di numerose polemiche, Florian Philippot, numero due del Fronte Nazionale, si giustifica affermando che l'intenzione della candidata alla presidenza era quello di avvicinare l'elettorato di destra moderato.\nVita privata.\nNel giugno 1997 si sposa con Franck Chauffroy, dirigente d'impresa che ha lavorato per il Front National. Dal matrimonio tre figli: Jehanne (1998) e i gemelli Louis e Mathilde (1999), battezzati nella chiesa cattolica di \u00c9glise Saint-Nicolas-du-Chardonnet Divorziati nell'aprile 2000, la Le Pen si \u00e8 risposata nel dicembre 2002 con Eric Iorio, ex segretario nazionale del FN ed ex consigliere del Consiglio regionale di Nord-Pas-de-Calais., da cui ha divorziato nel giugno 2006. A partire dal 2009, la Le Pen ha per compagno Louis Aliot, anche lui divorziato, segretario generale del Front National dall'ottobre 2005 al maggio 2010 e in seguito vice presidente del partito dal gennaio 2011.. Louis Aliot ha annunciato la loro separazione nel settembre 2019."}
{"id": "395186", "revid": "15756", "url": "https://it.wikipedia.org/wiki?curid=395186", "title": "Spoliazioni napoleoniche in Italia", "text": "Le spoliazioni napoleoniche, note impropriamente anche come furti napoleonici, furono una serie di sottrazioni di beni, in particolare opere d'arte (ed in genere di opere preziose), attuate dall'esercito francese (o da funzionari napoleonici) in Italia, Spagna, Portogallo, Paesi Bassi, Belgio, ed Europa centrale durante l'et\u00e0 napoleonica. Le spoliazioni vennero costantemente perpetrate nell'arco di venti anni, dal 1797 fino al Congresso di Vienna nel 1815. Secondo lo storico Paul Wescher, le spoliazioni napoleoniche rappresentarono \"il pi\u00f9 grande spostamento di opere d'arte della storia\", che provoc\u00f2 anche diversi danni in quanto \"\u00e8 difficile stabilire con esattezza quante opere d'arte di valore unico andarono distrutte o disperse in quei giorni\".\nDurante il Congresso di Vienna, le potenze vincitrici ordinarono l'immediata restituzione di tutte le opere sottratte, \u00absenza alcun negoziato diplomatico\u201d, sostenendo come \u00abla spoliazione sistematica di opere d'arte \u00e8 contraria ai principi di giustizia e alle regole della guerra moderna\u00bb. Venne infine affermato il principio di come non ci potesse essere alcun diritto di conquista che permettesse alla Francia di detenere il frutto di spoliazioni militari e che tutte le opere d'arte dovessero essere restituite.\nSecondo la storica Mackay Quynn, gli stati europei, ma specialmente quelli italiani separati dalle Alpi dalla Francia, si trovarono davanti ad elevatissimi costi di trasporto e all'ostinata resistenza dell'amministrazione francese. I Prussiani, vedendosi negato l'accesso alle gallerie del Mus\u00e9e Napol\u00e9on, minacciarono di spedire in prigione in Prussia il Direttore Vivant Denon in persona se questi non avesse lasciato agire i propri ufficiali. La strategia dovette funzionare, se in meno di qualche settimana tutti i capolavori dei Prussiani erano pronti per l'imballaggio fuori dai cancelli dell'ex Mus\u00e9e Napol\u00e9on, divenuto Louvre. La Spagna invi\u00f2 funzionari dell'esercito insieme a un discreto numero di militari prima delle conclusioni del Congresso di Vienna, i quali, rompendo i portoni del Mus\u00e9e Napol\u00e9on, si ripresero tutte le opere con la forza. Anche Belgio ed Austria mandarono il proprio esercito, senza attendere la conclusione del Congresso di Vienna. Giova ricordare come i furti napoleonici ebbero lunghi strascichi nella storia europea. Durante la guerra franco-prussiana, la Germania di Bismarck chiese alla Francia di Napoleone III la restituzione delle opere d'arte ancora detenute dai tempi delle spoliazioni napoleoniche ma che non erano state restituite. .\nIn Italia le spoliazioni napoleoniche erano sconfinate nelle ruberie e nel vandalismo. Alla ricerca di oro e di argento, gli ufficiali francesi fusero il \"Gioiello di Vicenza\" del Palladio, e tentarono pure di fondere le opere del maestro orafo manierista Benvenuto Cellini. I napoleonici tagliarono a pezzi il pi\u00f9 grande Rubens in Italia, la \"Trinit\u00e0 Gonzaga\", per poterlo vendere meglio sul mercato. Il tesoro della \"Basilica di San Marco\" venne fuso; il \"Bucintoro\", la nave ammiraglia della flotta veneta, bruciata per recuperare l'oro delle decorazioni; l'Arsenale di Venezia, ancora colmo dei trofei militari della Serenissima, smantellato. I francesi cercarono in diverse occasioni di sviluppare delle tecniche che consentissero loro il distacco degli affreschi, con notevoli danni strutturali sia alle opere sia ai muri. Nel 1800 si tent\u00f2 con la \"Deposizione\" di Daniele da Volterra nella cappella Orsini di Trinit\u00e0 dei Monti a Roma attraverso lo \"stacco a massello\" che provoc\u00f2 danni cos\u00ec seri all'intera struttura che la rimozione dovette essere interrotta e il muro restaurato da Pietro Palmaroli, rinunciando a spedirlo a Parigi. Simili tentativi vennero effettuati presso la Chiesa di san Luigi dei Francesi, ma vennero abbandonati per i danni arrecati agli affreschi. Secondo lo storico dell'arte Steinmann, questi tentativi non vanno come episodi isolati, poich\u00e9 il vero obiettivo degli ufficiali francesi era di riuscire a distaccare gli affreschi di Raffaello nelle \"Stanze Vaticane\" e di spedire in Francia la \"Colonna Traiana\".\nPer la Lombardia e il Veneto, che erano sotto gli Asburgo d'Austria, il governo di Vienna negozi\u00f2 ma non richiese le opere d'arte portate via dalle chiese, come l\"'Incoronazione di spine\" di Tiziano, commissionata per la chiesa di Santa Maria delle Grazie a Milano, che non fu restituita perch\u00e9 non fu richiesta ufficialmente al Governo francese. Il governo toscano, sotto gli Asburgo-Lorena, non richiese i capolavori sottratti alle chiese sostenendo che sarebbero serviti a pubblicizzare la grandiosit\u00e0 dell'arte toscana, lasciando cos\u00ec in Francia capolavori assoluti quali le \"stigmate di San Francesco\" di Giotto, \"la Maest\u00e0\" di Cimabue o \"L'Incoronazione della Vergine\" del Beato Angelico. Per Parma, sotto la ex-moglie di Napoleone, Maria Luigia, si adott\u00f2 un'istanza mediatrice, lasciando met\u00e0 delle opere in Francia e rimpatriandone l'altra met\u00e0. Il governo pontificio prefer\u00ec non richiedere tutto, soprattutto i quadri conservati nei musei delle province francesi, come molti Perugino sottratti alle chiese di Perugia, per non turbare la ri-cristianizzazione delle campagne francesi uscite dal giacobinismo. Antonio Canova, delegato dallo Stato della Chiesa ai rimpatri, era dotato di documentazione archivistica assai limitata e si affidava ai funzionari dell'esercito austriaci. Secondo un catalogo pubblicato nel \"Bulletin de la Soci\u00e9t\u00e9 de l'histoire de l'art fran\u00e7ais\" del 1936, dei 506 dipinti portati in Francia, 248 rimasero in Francia, 249 tornarono in Italia, 9 vennero indicati come non rintracciabili, raro caso in Europa di opere catalogate e non restituite.\nStoria.\nLe celebrazioni.\nNel giorno nono di Termidoro dell'anno VI (27 luglio 1798) prese luogo la pi\u00f9 grande celebrazione di una vittoria militare che si fosse vista a Parigi fino a quel momento. L'evento \u00e8 impresso su una famosa stampa presso la Biblioteca Nazionale di Parigi. Questa mostra l'arrivo del primo convoglio con i beni confiscati al termine della Campagna d'Italia di Napoleone a Champ de Mars, di fronte all'\u00c9cole Militaire di Parigi. Per l'occasione erano stati ben potati gli alberi e chiamati gli studenti dell'Ecole Polythecnique a partecipare tra i pubblico. Nelle stampe d'epoca si notano i cavalli della \"Basilica di San Marco\" a Venezia su un carro trainato da sei cavalli, preceduto da uno con una gabbia di leoni e succeduto da quattro dromedari. \n Il . Ancora, . Ancora, il vescovo Henri Gregoire davanti alla Convenzione del 1794: \"Se le nostre armate vittoriose entrassero in Italia, l'asportazione dell\"Apollo del Belvedere\" e dell\"Ercole Farnese\" sarebbe la pi\u00f9 brillante delle conquiste. \u00c8 la Grecia che ha decorato Roma: perch\u00e9 i capolavori delle repubbliche greche devono decorare il paese degli schiavi (i.e. l'Italia)? La Repubblica Francese dovrebbe essere la loro sede definitiva.\" Di fronte a queste rapine, alcuni come Quatrem\u00e8re de Quincy, allievo del Winckelmann, ricord\u00f2 come le pi\u00f9 grandi opere del genio umano, quali il Colosseo, Villa Farnesina, la Cappella Sistina o le Stanze vaticane, non potessero essere rimosse ed anzi sfid\u00f2 la retorica dei dell'amministrazione napoleonica argomentando che per riscoprire le opere del passato, In occasione del \"Trattato di Tolentino\", \"Lettres \u00e0 Miranda\" Quatrem\u00e8re de Quincy retierava l'esistenza di un forte rapporto che lega l'opera d'arte al luogo cui \u00e8 stata destinata e il contesto in cui essa viene prodotta. Quatrem\u00e8re sosteneva che sradicando l'opera dal contesto in cui \u00e8 stata creata e destinata venisse irrimediabilmente compromessa la sua leggibilit\u00e0 autentica, e ne assumesse una nuova, estranea alle sue finalit\u00e0. Quatrem\u00e8re de Quincy credeva che l'arte italiana potesse essere soltanto studiata in Italia per essere pienamente compresa, biasimando le ruberie dei napoleonici. A tal proposito si ricordi come il capo militare a Roma di Napoleone, il generale Pommereul, avesse progettato di per rimuovere la \"Colonna Traiana\" e spedirla in Francia, probabilmente tagliandola a pezzi. L'assistente di Pommereul, Daunon, scriveva tal proposito il 15 aprile 1798: \"Spediremo un obelisco\", in tal modo riferendosi alla colonna di Traiano. Questo proposito irrazionale venne solo bloccato dai costi di trasporto e dagli enormi ostacoli amministrativi pontifici che rallentarono il processo. \nIl sacco d'Italia.\nLa prima campagna d'Italia aveva portato un grandissimo numero di oggetti di valore di tutti i tipi, da quando nel maggio del 1796 vennero firmati gli armistizi coi Ducati di Modena e di Parma fino e nel 1797 il Trattato di Tolentino con lo Stato della Chiesa e il Trattato di Milano con la Repubblica di Venezia. Milano era stata saccheggiata per prima e cos\u00ec le collezioni dei Gonzaga di Mantova. Ai duchi di Modena e Parma si era imposto di consegnare venti dipinti dalle loro collezioni private e dalle collezioni pubbliche, che presto diventarono 40, 50 e poi se ne perse il numero. In giugno, sia il Re di Napoli sia il Papa firmarono armistizi in cui si impegnavano a consegnare 500 manoscritti antichi dal Vaticano e un centinaio di dipinti e busti, specialmente i busti di Marco e Giunio \"Bruto Capitolino\". I manoscritti vennero scelti da Joseph de la Porte du Theil, erudito francese che conosceva bene le biblioteche vaticane e prelev\u00f2 tra gli altri la Fons Regina, la biblioteca della Regina Cristina di Svezia.\nIl Papa fu obbligato a pagare le spese di trasporto dei manoscritti e delle opere fino a Parigi. Saccheggi avvennero anche nelle Biblioteca Apostolica Vaticana, le Biblioteca Estensi di Modena, Biblioteca capitolare di Monza, quelle di Bologna, Pavia e Brera ed infine nella Biblioteca Ambrosiana di Milano. Successivamente, il Trattato di Tolentino aggiungeva opere dai tesori di Ravenna, Rimini, Perugia, Loreto e Pesaro. In Vaticano, gli ufficiali napoleonici aprirono le stanze del Papa, spogliandole sia per arricchimento degli stessi ufficiali e sia per Napoleone, mentre i medaglioni in oro e argento del Vaticano venivano fusi. La biblioteca privata di papa Pio VI venne comprata dal funzionario Daunou e nel 1809 la collezione di marmi del principe Borghese venne venduta a Napoleone, messo in gravi difficolt\u00e0 finanziarie a causa della pesante tassazione patrimoniale imposta dai francesi. Il Principe Borghese non ottenne neanche tutte le somme promesse, ma venne pagato in terreni requisiti alla Chiesa e in diritti minerari in Lazio, che successivamente dovette restituire ai legittimi proprietari con il Congresso di Vienna. W. Buchanan, un antiquario inglese, nel 1824 notava come Napoleone avesse \u00abimpost\u00f2 una pesante tassazione sui principi e la nobilt\u00e0 romana [...] che si era opposta alla sua armata, e, come notava che le sue richieste erano gi\u00e0 corrisposte dai proprietari, rinnovava le richieste osservando che i proprietari di opere d'arte detenevano ancora antichi tesori: cos\u00ec fu che i Colonna, Borghese, Barberini, Chigi, Corsini, Falconieri, Spada e molte altre famiglie nobili di Roma furono obbligate [\u2026] a vendere i loro quadri [\u2026] per dimostrare che non avevano pi\u00f9 i mezzi per sostenere il pagamento delle imposizioni\u00bb. A Venezia, i cavalli di bronzo di San Marco, attribuiti per tradizione al bronzista di Alessandro Magno, Lisippo, vennero spediti a Parigi, la tela delle \"Nozze di Cana\" del Veronese venne tagliata in due e spedita al Mus\u00e9e Napol\u00e9on. L'Arsenale di Venezia venne smantellato e i cannoni, le armature pi\u00f9 belle e le armi da fuoco vennero spedite in Francia ma vennero perduti perch\u00e9 la nave che li trasportava fu affondata dagli inglesi al largo di Corf\u00f9). Talvolta l'incompetenza dei commissari francesi incaricati delle requisizioni fece s\u00ec che alcuni capolavori rimanessero in loco, come fu per la \"Sacra conversazione\" di Piero della Francesca poich\u00e9 ritenuta di scarsa importanza, o per \"La Velata\" di Raffaello poich\u00e9 attribuita a Sustermans.\nSpoliazioni nel Ducato di Modena.\nL'armistizio tra Napoleone e il Ducato di Modena venne stipulato il 17 maggio a Milano da parte di san Romano Federico d'Este rappresentante del Duca Ercole III. La Francia richiedeva la consegna di venti dipinti dalle collezioni d'Este e una somma in denaro tripla rispetto a quella dell'armistizio con Parma. La prima spedizione venne curata da Giuseppe Maria Soli, direttore dell'Accademia Atestina di Belle Arti, che si occupo della selezione dei dipinti, che furono levati dagli appartamenti del Duca d'Este, e spediti a Milano nel 1796 coi commissari Tinet e Bethemly. Tuttavia, arrivati in Francia vennero giudicati mediocri da Lebrun e Napoleone dichiar\u00f2 infranto l'armistizio col duca d'Este a causa della violazione delle clausole.\nIl 14 ottobre, Napoleone entr\u00f2 a Modena con due nuovi commissari Garrau e Saliceti che si recarono pi\u00f9 volte a setacciare le gallerie delle medaglie e la galleria del palazzo ducale per prelevare la collezione di cammei e pietre dure incise. Il 17 ottobre, dopo aver prelevato dalla biblioteca ducale numerosissimi manoscritti e libri antichi, vengono spediti 1213 oggetti: 900 monete romane imperiali in bronzo, 124 monete dalla colonie romane, 10 monete d'argento, 31 contornati, 44 monete di citt\u00e0 greche, 103 monete dei pontefici inviati alla Biblioth\u00e8que Nationale di Parigi e da allora li conservati. La moglie Giuseppina nel febbraio del 1797 non fu da meno: alloggiando a Palazzo ducale di Modena volle vedere la collezione di cammei e pietre preziose, ma non si accontent\u00f2 di guardarle e ne prese circa duecento, oltre a quelli di cui si impossessarono alcuni aiutanti di campo del marito che la accompagnavano. Vennero spediti al Mus\u00e9e Napol\u00e9on disegni trovati nelle collezioni estensi, 16 cammei in agata, 51 pietre dure e diversi vasi in cristallo di rocca, dove si trovano da allora. Il 20 ottobre vennero requisiti il busto di Lucio Vero e Marco Aurelio, un disegno della colonna traiana, e un altro coi busti degli imperatori. Saliceti e Garrau prelevarono a titolo personale diversi cammei con montatura in oro e oro smaltato. La seconda spedizione di dipinti avvenne il 25 ottobre, quando Tinet, Moitte e Berthelmy scelsero 28 dipinti da spedire a Parigi, insieme con altri 554 disegni, quattro album per un totale di 800 disegni. Numerosissimi dipinti della scuola emiliana rimasero in Francia:\nSpoliazioni nel Ducato di Parma, Piacenza e Guastalla.\nCon l'armistizio del 9 maggio 1796, il Ducato di Parma e Piacenza devono consegnare 20 quadri, poi ridotti a 16, identificati da commissari francesi. A Piacenza vengono scelte due tele conservate in Duomo di Piacenza: si tratta del Funerale della Vergine e gli Apostoli al sepolcro della Vergine di Ludovico Carracci, che vengono portate al Mus\u00e9e Napol\u00e9on. Nel 1803, per ordine del ministro Moreau de Saint Mery, furono tolti gli intagli e gli ornati di palazzo Farnese, da San Sisto il quadro dell\u2019Incoronata coi SS. Anselmo e Martino di Giuseppe Mario Crespi, dal Duomo i due quadri del Lanfranco di Sant\u2019Alessio e San Corrado, da San Lazzaro la tavola di S. Rocco opera di Giuseppe Ribeira. Ettore Rota pubblica alcune tabelle riassuntive: 55 opere dal ducato di Parma, Piacenza e Guastalla e 8 oggetti in bronzo da Velleia dei quali 30 opere restituite e 8 oggetti di bronzo restituiti. Il San Corrado del Lanfranco e l\u2019Incoronata dello Spagnolo rimangono in Francia dove sono ancora visibili. Le restanti opere risultano disperse. A Parma, a partire dal 1803, dopo la costituzione del Dipartimento del Taro da parte dei francesi, il museo archeologico ducale venne spogliato dei pezzi pi\u00f9 prestigiosi, che furono portati a Parigi, come la \"Tabula alimentaria traianea\" e la \"Lex Rubria de Gallia Cisalpina\".\nSpoliazioni nel Granducato di Toscana.\nLe spoliazioni nel Granducato di Toscana vennero portate a termine dallo stesso direttore del Mus\u00e9e Napol\u00e9on, Vivant Denon.Tra l'estate e l'inverno 1811, setacci\u00f2 prima Massa, Carrara, Pisa, poi Volterra e infine Firenze. Ad Arezzo, Vivant Denon prelev\u00f2 L\"'Annunciazione della Vergine,\" dipinto da Giorgio Vasari, proveniente dalla soppressa chiesa di S. Maria Novella d\u2019Arezzo, che all'epoca era tenuta in gran considerazione, mentre a Prato \"La Nativit\u00e0\", dipinto da Fra Filippo Lippi, oggi al Mus\u00e9e du Mus\u00e9e Napol\u00e9on, proveniente dal Convento di Santa Margherita. In ciascuna annot\u00f2 le opere da spedire a Parigi.\nA Fiesole presso il Convento di San Domenico, vennero prelevati:\nA Pisa Denon selezion\u00f2 nove dipinti e un bassorilievo, ma di queste non tornarono diverse opere e a tutt'oggi rimangono in Francia:\nA Firenze, Vivant Denon rovist\u00f2 nel deposito del convento di Santa Caterina. Dalla chiesa di Santa Maria Maddalena de' Pazzi di Firenze sped\u00ec:\nDall\u2019Accademia delle Belle Arti di Firenze a Firenze, Vivant Denon individu\u00f2:\nDalla chiesa di Santo S. Spirito di Firenze spedi:\nTra le altre opere inviate da Denon, si ricordano:\nSpoliazioni nella Repubblica di Venezia.\nLa commissione francese incaricata di spedire i capolavori in Francia era guidata da Monge, Berthollet, Berth\u00e9lemy e Tinet, che in precedenza erano passati a Modena. Vennero fuse le opere in oro e argento accumulate nel corso di secoli presso la Zecca di Venezia e spedite in Francia.\nVenne fuso il tesoro della Basilica di San Marco e con l'oro liquefatto furono pagati i soldati francesi.\nGli ordini religiosi vennero abrogati e furono abbattute 70 chiese. Circa opere d'arte sparirono o furono vendute. Il Bucintoro, la nave ducale, fatta a pezzi assieme a tutte le sculture, che furono arse nell'isola di San Giorgio Maggiore per fondere la foglia d'oro che le ricopriva. L'Arsenale di Venezia venne smantellato, i cannoni, le armature pi\u00f9 belle e le armi da fuoco vennero spedite in Francia. Si fusero oltre 5.000 cannoni facenti parte dell'armeria - museo, nonch\u00e9 le armi antiche, i cannoni e le pietraie in ferro e in rame che erano il vanto dell'Arsenale e frutto delle conquiste e delle vittorie della Repubblica vennero spedite nei musei francesi. Presso l'H\u00f4tel National des Invalides conosciuto come Les Invalides, si ospita anche il celebre Mus\u00e9e de l'Arm\u00e9e. Il Museo \u00e8 tra i pi\u00f9 grandi musei d'arte e di storia militare del mondo, inclusi un cannone in bronzo di fattura veneziana, da 36 libre non destinato ad uso militare, fuso dalla Serenissima per celebrare l'alleanza tra il regno di Danimarca e di Norvegia e la Repubblica di Venezia, i cui emblemi sono posti ad ornamento dell'arma stessa. Il cannone i questione porta la data di fusione: Anno Salutis. MDCCVIII. Le Nozze di Cana del Veronese un tempo presso il refettorio benedettino dell'Isola di San Giorgio Maggiore a Venezia a vennero tagliate in due e spedite al Mus\u00e9e Napol\u00e9on, dove si trovano ancora. La Pala di San Zeno del Mantegna, in origine a Verona presso San Zeno, venne tagliata e spedita in Francia. Le predelle sono oggi rimaste in Francia al Mus\u00e9e Napol\u00e9on mentre il pannello principale \u00e8 tornato a Verona, rompendo l'autenticit\u00e0 del capolavoro per sempre. A Verona, la collezione Gazola di fossili dal monte Monte Bolca (in gran parte costituita da reperti di pesci appartenenti all'Eocene) venne confiscata nel maggio 1797 e depositata presso Museo nazionale di storia naturale di Francia a Parigi, dove si trova ancora oggi dal Settembre 1798. Sembra che Gazola fosse stato retrospettivamente compensato con un'annuit\u00e0 dal 1797 e una pensione dal 1803. Ad ogni modo Gazola ricostitu\u00ec una seconda collezione di fossili anch'essa confiscata e portata a Parigi nel 1806. Nell'aprile 1797 i francesi rimossero il leone e le famose statue in bronzo dei cavalli di San Marco, che la tradizione attribuiva a Lisippo, il bronzista di Alessandro Magno. Quando Napoleone decise di commemorare le sue vittorie del 1805 e 1806, ordino la costruzione dell'Arco di Trionfo in piazza du carrousel e che i cavalli fossero posti in cima come unico ornamento dell'arco. Gli austriaci si premunirono di ottenere il recupero dei cavalli ma non delle glorie sottratte all'Arsenale, il Leone alato di San Marco torn\u00f2 frammentato e dovette essere ricomposto.\nSpoliazioni a Mantova.\nA farne le spese a Mantova le opere di alcuni degli artisti pi\u00f9 importanti che lavoravano per i Gonzaga. Tra le principali opere non restituite e provenienti da Mantova e dalle collezioni dei Gonzaga:\nSpoliazioni nella Lombardia.\nI francesi entrarono a Milano nel 1796 in concomitanza con la prima Campagna d'Italia di Napoleone. Nel maggio 1796 a Milano ancora si combatteva al Castello Sforzesco che gi\u00e0 il commissario Tinet era all'Ambrosiana, dove requisiva il disegno preparatorio di Raffaello per la Scuola di Atene al Vaticano, dodici disegni e il Codice Atlantico di Leonardo, il prezioso manoscritto delle Bucoliche di Virgilio con le miniature di Simone Martini, e cinque paesaggi dipinti da Jan Brueghel per Carlo Borromeo conservati presso la Biblioteca Ambrosiana di Milano dal 1673. L'Incoronazione di spine, eseguita da Tiziano Vecellio tra il 1542 e il 1543 su commissione della Confraternita della Chiesa di Santa Maria delle Grazie a Milano, fu spedito al Mus\u00e9e Napol\u00e9on. Il Codice Atlantico venne restituito non-integro all'Ambrosiana. Infatti diversi fogli del Codex sono conservati a Nantes e a Basilea, mentre tutti gli altri quaderni e scritti autografi di Leonardo sono conservati nella Biblioth\u00e8que National de France di Parigi. Dalla Pinacoteca di Brera, vennero prelevate:\nSpoliazioni nel Regno di Sardegna.\nCon l'armistizio di Cherasco, 100 opere italiane e fiamminghe vennero cedute alla Francia. Torino venne ammessa al territorio francese e la scuola piemontese non era conosciuta, quando non era considerata marginale. Ci\u00f2 evit\u00f2 un massiccio prelievo di opere che si vide invece nei territori delle repubbliche sorelle. L'attenzione francese si rivolse a documenti, codici dei Regi Archivi e ai pittori di scuola fiamminga nelle collezioni sabaude. In occasione del rimpatrio del \"Martirio di Santo Stefano\" di Giulio Romano alla citt\u00e0 di Genova, Vivant Denon, direttore del Museo del Louvre, sostenne che l'opera era stata \"offerta in omaggio al governo francese dal consiglio comunale di Genova\" e che il trasporto avrebbe messo a rischio la fragilit\u00e0 dell'opera, ben sapendo tuttavia che l'opera era stata sostanzialmente confiscata come tributo culturale e dando contestualmente ordine al ministero degli interni francese di bloccare alla dogana l'opera senza menzionarne n\u00e9 la fragilit\u00e0 n\u00e9 la legittimit\u00e0 delle istanze piemontesi.\nSpoliazioni nel Regno di Napoli.\nNel 1799, il generale Jean \u00c9tienne Championnet attu\u00f2 la stessa politica nel Regno di Napoli, come risulta da una missiva inviata al direttorio il 7 ventoso anno VII (25 febbraio 1799):Le spoliazioni napoleoniche non furono limitate ai dipinti e alle sculture, ma riguardarono anche i patrimoni librari e le oreficerie. Gran parte di questi oggetti preziosi non fecero pi\u00f9 ritorno. Durante l'occupazione francese, il danno al patrimonio culturale ed artistico napoletano fu immenso. Un durissimo colpo venne inferto nel 1799 con l'arrivo a Napoli dei francesi e la breve istituzione della Repubblica Napoletana: temendo il peggio, l'anno precedente Ferdinando aveva gi\u00e0 trasferito a Palermo quattordici capolavori. I soldati francesi depredarono infatti numerose opere: dei millesettecentottantatr\u00e9 dipinti che facevano parte della collezione, di cui trecentoventinove della collezione Farnese e il restante composto da acquisizioni borboniche, trenta furono destinati alla Repubblica, mentre altri trecento vennero venduti, in particolar modo a Roma. Diverse opere d'arte presero la via della Francia a causa delle spoliazioni napoleoniche al Musee Napoleon, ovvero l'attuale Museo del Louvre. Secondo il catalogo francese del 1936, nessuna delle opere d'arte ritorno in Italia. A titolo di esempi\nSpoliazioni nello Stato della Chiesa.\nDurate l'occupazione francese, i funzionari napoleonici divennero avidamente interessati al distacco degli affreschi. Per dare un senso delle dimensioni delle spoliazioni perpetrate in Italia, lo storico dell'arte Steinmann ha documentato come i francesi avessero ambizioni grandiose a Roma. Le intenzioni del capo militare a Roma di Napoleone, il generale Pommereul, il quale voleva cercare di trovare un modo per rimuovere la \"Colonna Traiana\" e spedirla in Francia. Tuttavia il vero obiettivo, come scriveva Steinmann, era di staccare gli affreschi nelle \"Stanze Vaticane\" di Raffaello e spedirle in Francia.\nDurante l'occupazione francese, numerose opere d'arte vennero spedite in Francia come spoliazioni napoleoniche, e la maggior parte di queste non fece pi\u00f9 ritorno. Secondo il catalogo francese del 1936, le opere che erano conservate a Palazzo Braschi fino a prima del periodo napoleonico e che non vennero restituite, sono:\nDalla chiesa di San Francesco a Ripa:\nDa villa Albani\nA Todi presso il Convento di Montesanto, il cronista padre Cesario da Montegiove, prima di iniziare a parlare dell'anno 1810, esclama: \u00abPassiamo, mio lettor, con mesto volto/ al secol ladro, lussurioso e stolto\u00bb. Infatti, l'11 giugno del 1810, il governo francese, guidato dall'imperatore Napoleone Bonaparte, ordin\u00f2 ai frati di fare l'inventario di tutta la roba, e costrinse la famiglia religiosa ad abbandonare il Convento, per far posto ad un ospizio. I frati dovettero abbandonare la casa religiosa per farvi ritorno solo nel 1815, quando la persecuzione della Chiesa da parte del governo francese cess\u00f2.\nSpoliazioni in altri paesi europei.\nOrigini degli attriti.\nLa campagna delle Fiandre ha origine dall'inasprirsi delle controversie tra il Club dei Giacobini e il gruppo politico dei girondini, a seguito della caduta della monarchia. Giacobini e girondini, nonostante appartengano entrambi alla sinistra repubblicana, contrari all'assolutismo monarchico, ed entrambi siano i fautori delle libert\u00e0 civili e dei diritti dell'uomo, hanno tra di loro un rapporto ostile, che viene evidenziato ancora di pi\u00f9 il 10 agosto 1792, quando Luigi XVI viene fatto prigioniero. Da quel momento la necessit\u00e0 diventa quella di assicurare al paese una nuova identit\u00e0 politica nazionale. Nel frattempo, nello stesso anno, eventi come il riaccendersi del conflitto con la Prussia, e i Massacri di settembre, anticipano quella che poi diventer\u00e0 la rivoluzione vera e propria. Carlo Guglielmo Ferdinando, duca di Brunswick - Wolfenb\u00fcttel e militare prussiano minaccia inoltre di assediare Parigi se solo qualcuno avesse fatto del male al re francese Luigi XVI o alla sua famiglia. La reazione del popolo al ricatto \u00e8 inaspettata: anzich\u00e9 scappare di fronte al nemico ormai alle porte, la comunit\u00e0 viene pervasa dall'odio antimonarchico che funge da guida per la difesa della patria e la difesa di tutte le conquiste perseguite dal 1789. I sostenitori della monarchia e i preti refrattari, vengono prima incarcerati e poi uccisi: inizia un bagno di sangue che costituisce il preambolo e l'espressione fisica della psicosi generale che di l\u00ec a poco investir\u00e0 il dibattito politico tra le differenti fazioni all'interno dell'Assemblea. Nonostante per\u00f2 il clima di incertezza, dovuto al vuoto politico dato dalla caduta dell'Ancien R\u00e9gime, e la pressione psicologica e militare delle sconfitte prussiane avevano infervorato gli animi contro il re, i monarchici e il clero, all'interno dell'Assemblea il dibattito verte su ben altri temi: il sospetto che qualche gruppo politico stia attentando alla vita della neonata Repubblica con lo scopo di imporre un governo tirannico alla nazione, e quindi il desiderio di scoprire di chi si tratta.\nI Rivoluzionari dichiarano guerra a Prussia e Austria.\nIl 27 agosto del 1791 viene firmata la Dichiarazione di Pillnitz, con cui l'imperatore del Sacro Romano impero, Leopoldo II, nonch\u00e9 Re di Ungheria e Boemia e fratello di Maria Antonietta (di l\u00ec a breve sostutito da Francesco II d'Asburgo-Lorena, Re di Ungheria e Boemia) assieme a Federico Guglielmo II di Prussia, dichiarano il loro interesse nei confronti delle condizioni di Luigi XVI. La dichiarazione dell'interesse per la politica francese non era il fulcro dell'accordo, che invece riguardava la spartizione della Polonia, ma si presentava pi\u00f9 come la concessione di un proficuo favore al Conte di Artois: il conte infatti rappresentava la moltitudine di nobili francesi, sfollati a seguito della Grande Paura, i cosiddetti \"\u00e9migr\u00e9s\", che si erano precipitati nei territori limitrofi e strepitavano per un intervento armato delle monarchie europee contro la Francia rivoluzionaria. L'intenzione della dichiarazione era quella di ammonire l'Assemblea affinch\u00e9 quest'ultima lasciasse a Luigi XVI la libert\u00e0 di scegliere la forma di governo pi\u00f9 consona ma, soprattutto e pi\u00f9 onestamente, il velato ammonimento mirava a salvaguardare l'incolumit\u00e0 stessa del sovrano e auspicava la rinascita della monarchia. La Dichiarazione viene letta dall'Assemblea come un'intollerabile intromissione nella politica interna della Francia, alla stregua di una vera e propria minaccia. Questo fatto rinsalda l'opinione pubblica a favore di un conflitto armato: il popolo, effettivamente, non ebbe scelta davanti alla concretizzazione di uno dei suoi peggiori timori, ovvero l'organizzazione di un complotto degli emigrati e delle potenze europee per la restaurazione della monarchia. Il 20 aprile del 1792, l'Assemblea dichiara ufficialmente guerra alla Prussia e all'Austria, pur non potendo contare su un esercito qualitativamente addestrato. La guerra viene combattuta nelle sue prime fasi lungo i confini orientali del territorio francese e non ebbe risvolti positivi per i rivoluzionari. Longwy cade e Verdun viene assediata dalle truppe di Brunswick, le quali continuano la loro avanzata verso le porte della capitale francese. Le armate francesi vengono invece ripartite tra i generali Charles Fran\u00e7ois Dumouriez e Fran\u00e7ois Christophe Kellerman: il piano di Dumouriez, a capo delle armate del nord, era quello di invadere i Paesi Bassi austriaci, ma fu costretto a virare verso est e stanziarsi nelle Argonne al fine di bloccare l'avanzamento dell'armata prussiana verso la capitale. Ai primi di settembre i prussiani, sotto la guida di Brunswick, riescono a forzare il valico della Croix-de-Bois e a costringere Dumouriez a ripiegare sulla vicina Sainte-M\u00e9nehould; il 19 le truppe di Kellerman riescono a ricongiungersi all'esercito di Dumouriez e lo scontro ha luogo gi\u00e0 il giorno successivo, in concomitanza alla creazione dell'Assemblea costituente che avrebbe votato la fine della monarchia e la proclamazione della prima Repubblica francese. Entrambi gli eserciti, prussiano e francese, avevano dalla loro parte pro e contro: i primi erano debilitati dagli scarsi approvvigionamenti, i secondi erano numericamente inferiori e composti per lo pi\u00f9 da soldati inesperti e indisciplinati; mentre i prussiani potevano moralmente contare su due precedenti vittorie, i francesi, appostati sulle alture delle Argonne, erano in una posizione strategicamente vantaggiosa. A sferrare il primo colpo fu il duca do Brunswick, sollecitato dal re prussiano a causa delle continue pressioni degli emigrati, che speravano di riprendere il prima possibile la marcia verso Parigi. La battaglia di Valmy non fu un evento militare straordinario dal punto di vista tattico e strategico, ma fu fondamentale e determinante per il futuro andamento della guerra. Il suo successo spesso viene attribuito dal contributo morale dato dal generale Kellerman.\nInvasione dei Paesi Bassi austriaci.\nLa Battaglia di Valmy \u00e8 sicuramente il primo successo della Repubblica contro le forze austro-prussiane e viene ottenuto grazie alle masse, anche se impreparate, di volontari patrioti che sarebbero morti pur di non lasciar avanzare il nemico e che contro ogni previsione, ebbero la forza di restare unite e compatte contro il nemico. La vittoria ha talmente cos\u00ec una grande risonanza che Danton, politico e rivoluzionario francese, ordina subito a Dumouriez di oltrepassare i confini dei Paesi Bassi austriaci. Dall'altra parte nel frattempo le truppe di Brunswick si ritirano perch\u00e9 pi\u00f9 interessate a difendere le proprie pretese in Polonia, che in quel momento erano minacciate da Caterina II di Russia. La vittoria di Valmy fa capire chiaramente come le leggi della guerra sono cambiate: i nuovi eserciti moderni, composti per lo pi\u00f9 da volontari che combattono per l'amore e la difesa della patria, non possono competere con gli eserciti mercenari delle monarchie. I conflitti si spostano in territorio nemico e dopo una serie di brevi scontri, il 6 novembre, con la battaglia di Jemmapes, i rivoluzionari riescono ad avere la meglio e a portare a casa la prima vittoria sul suolo belga. La scontro fu molto diverso da quello di Valmy, infatti, Michelet racconta appassionatamente come l'esercito francese, sguarnito di rifornimenti ed equipaggiamenti, ridotto alla fame e svestito, era ancora pi\u00f9 numeroso di quello della battaglia precedente, composto da migliaia di volontari uniti da un \"unico cuore\". I tre schieramenti francesi presenti nel territorio belga e guidati da Dumouriez e dai generali Thouvenot e Luigi Filippo d'Orl\u00e9ans per diventare ancora pi\u00f9 efficienti decidono di unirsi sotto un unico comando: un violento e massiccio attacco frontale sancisce la vittoria dei francesi e costringono le truppe di Francesco II a ritirarsi e a lasciare di l\u00ec a breve l'intero Belgio in mano ai rivoluzionari. Entro la fine di dicembre la maggior parte dell'odierno Belgio, ormai libero dalle truppe austriache, passa sotto il dominio della Repubblica Francese: il 14 novembre Bruxelles accoglie senza troppi tentennamenti le truppe di Dumouriez, il 28 i giacobini belgi del principato di Liegi accolgono con entusiasmo le truppe rivoluzionarie francesi, al punto da distruggere, in un atto di violenza simbolica, anticlericale e anti monarchico, la cattedrale di San Lamberto, il 30 \u00e8 il turno di Anversa e il 2 dicembre a Namour. A seguito di questa prima conquista dei Paesi Bassi meridionali, corrispondenti approssimativamente all'odierna Vallonia e al Lussemburgo, e al principato di Liegi, l'esercito rivoluzionario si prepara, sotto la guida di Dumouriez, a marciare verso nord per conquistare le Fiandre belghe e passare i confini della repubblica delle Sette Province unite. Fin dagli inizi del 1793 gli esiti della restante Campagna delle Fiandre sono negativi per la Francia rivoluzionaria, fintantoch\u00e9 essa dovette occuparsi principalmente dei suoi contrasti politici interni e delle ribellioni cattolico-realiste scoppiate in Vandea. La decapitazione di Luigi XVI, il 21 gennaio del 1793, ha una duplice ripercussione: da un lato si levarono proteste da parte di chi era ancora fedele al re e al cattolicesimo, dall'altra fece riunire le maggiori potenze europee in un'unica coalizione antifrancese che gi\u00e0 nel marzo dello stesso anno, riesce a far indietreggiare l'esercito rivoluzionario. La politica militare dell'esercito francese si inasprisce verso la fine del 1793 le offensive riprendono. Per risollevare gli altalenanti esiti sul fronte belga viene inoltre nominato, al fianco del generale Jean-Charles Pichegru, Jean-Baptiste Jourdan: quest'ultimo guida l'ultima grande azione rivoluzionaria per la conquista del Belgio, ovvero la battaglia di Fleurus, del 26 giugno 1794. Il 27 luglio 1794 i rivoluzionari francesi conquistano il Belgio, ma non, come avevano professato inizialmente per liberarlo, bens\u00ec per inglobarlo.\nI furti in Belgio.\nDopo la conquista del Belgio, quindi in pieno clima anti monarchico, ogni simbolo che fosse riconducibile all'Ancien R\u00e9gime e, pi\u00f9 precisamente ad ogni forma di tirannia che ponesse in uno stato di sudditanza l'uomo, doveva essere eliminato dalla storia e doveva celebrare l'inizio di una nuova epoca, ovvero quella della ripartizione democratica dei poteri e della garanzia dei diritti inviolabili dell'uomo. Ancor prima di scagliarsi contro le opere e i luoghi rappresentativi dell'Ancien R\u00e9gime, le masse popolari prendono d'assalto le chiese e i monasteri. L'iconoclastia e le depredazioni artistiche avvenute nelle chiese rappresentano l'estrema reazione di un astio popolare che tuttavia furono atti legalizzati dall'Assemblea. Le opere prelevate da conventi, monasteri e chiese servivano ad estinguere i debiti ereditati dall'antico regime: queste vengono raccolte e messere in specifici depositi.\nL'instaurazione del dominio francese in Belgio e le conseguenti spoliazioni artistiche inizialmente non suscitano, nella popolazione belga, particolare malcontento. Le opere d'arte vengono scelte e giudicate da commissioni, ovviamente con conoscenze artistiche, create appositamente per decidere quali devono essere tolte dalla loro terra di appartenenza e mandate a Napoleone. Interessante notare la differenza che intercorre tra le requisizioni artistiche operate in Francia e quelle operate in Belgio: le prime avevano lo scopo di conservare per i posteri il patrimonio artistico a prova dell'identit\u00e0 storica della nazione, le seconde invece si configurano come un'opera di salvataggio, di protezione dal degrado e dalla corruzione. Le requisizioni in Belgio sembravano delle opere caritatevoli e altruiste da parte della Francia illuminata verso le altre nazioni europee. Le prime confische iniziano dopo l'occupazione del 1792 ma solo con l'occupazione definitiva del 1794 ha inizio un vero e proprio sistema di requisizioni. Le confische durano fino al 1795, fino al momento in cui la popolazione inizia a mostrare i primi segnali di malcontento. Sono quasi 200 le opere sottratte al Belgio e portate in Francia ad occupare posti nei musei regionali e specialmente nell'appena nato museo del Louvre. Fra queste opere, circa una quarantina sono di Pieter Paul Rubens, tra cui una delle pi\u00f9 importanti \"Ultima cena\", e non tutte fecero ritorno in patria o rimasero in Francia, infatti uno scambio importante avviene tra il Museo Louvre di Parigi e la Pinacoteca di Brera.\nMuseo del Mus\u00e9e Napol\u00e9on.\nNapoleone attu\u00f2 nel campo dei beni culturali una politica di spoliazione delle nazioni vinte, incamerando opere d'arte dai luoghi di culto del clero, dalle corti reali e dalle collezioni nobili e private delle famiglie dell'Ancien r\u00e9gime che, a scopi propagandistici, trasferiva in prima battuta nel palazzo del Mus\u00e9e Napol\u00e9on di Parigi dove aveva voluto nel 1795 il \"Mus\u00e9e des Monuments Fran\u00e7ais\" oltre che in altri musei di Francia.\nLa collezione del Museo del Mus\u00e9e Napol\u00e9on, che oggi conosciamo come Museo del Louvre, fu inizialmente costituita da reperti tratti dalle collezioni borboniche e dalle famiglie nobili francesi, oltre che da fondi ecclesiastici. Ma gi\u00e0 in occasione della prima campagna di guerra nei Paesi Bassi (1794-1795) incamer\u00f2 oltre 200 capolavori di pittura fiamminga, tra i quali almeno 55 Rubens e 18 Rembrandt. Con la successiva Campagna d'Italia del 1796 port\u00f2 in Francia altri 110 capolavori grazie all'armistizio di Cherasco (1\u00ba maggio 1796). Stessa sorte subirono, con il trattato di Tolentino (22 gennaio 1797), numerose opere d'arte dello Stato Pontificio. La politica di trasferimento in Francia dei beni dei territori italiani occupati rispondeva a un preciso ordine del direttorio, che il 7 maggio 1796 invi\u00f2 a Bonaparte le seguenti direttive:\nProprio i trattati di pace furono lo strumento legale usato da Napoleone per legittimare queste spoliazioni: tra le clausole faceva rientrare la consegna di opere d'arte (oltre all'imposizione di tasse a titolo di tributi di guerra). Queste stesse opere erano gi\u00e0 state individuate in precedenza da una specifica commissione composta da specialisti, al seguito del suo esercito, guidata dal barone Vivant Denon che segu\u00ec personalmente, a questo scopo, sette campagne di guerra. Tutte le opere di maggior pregio erano destinate al Mus\u00e9e Napol\u00e9on, mentre quelle meno importanti furono collocate nei musei francesi di provincia (Reims, Arles, Tours).\nLa Restaurazione e le restituzioni.\nAll'indomani della sconfitta di Napoleone nella battaglia di Waterloo (18 giugno 1815) i regni d'Europa inviarono a Parigi propri commissari artistici ed eserciti per pretendere la restituzione delle opere (per esempio Antonio Canova partecip\u00f2 in rappresentanza dello Stato Pontificio).\nCome scriveva il \"Courier\" di Londra il 15 ottobre 1815, l'opinione pubblica nei paesi alleati protestava contro l'arroganza dei francesi: \" gli ufficiali francesi tornano a Parigi, e, girando senza uniforme, aizzano il popolo. Al ritirarsi delle truppe alleate, l'insolenza dei parigini aumenta. Vogliono la rimozione degli articoli sulle opere d'arte. Perch\u00e9? In base a quale diritto? Il diritto di conquista? Ebbene, non hanno loro perso gi\u00e0 due volte? Insistono a invocare il diritto di preda? Allora perch\u00e9 non consentiamo agli Alleati di saccheggiare la Francia di ogni opera che valga la pena di rimuovere e che avevano in propriet\u00e0 fino al periodo di Bonaparte?\". Come diceva Lord Liverpool ai rappresentanti inglesi a Parigi \"La parte ragionevole del mondo sta con chi vuole la restituzione ai proprietari. \u00c8 desiderabile, in punto di politica da perseguire, rimuoverli dalla Francia, poich\u00e9 ricordano le memorie delle loro conquiste e alimentano la vanit\u00e0 e lo spirito militare della loro nazione\". Ancora, il \"Corriere\" di Londra scriveva: \"Il Duca di Wellington arriva alle conferenze diplomatiche con una nota in mano in cui si richiede espressamente che tutte le opere vengano restituite ai legittimi proprietari. Ci\u00f2 ha generato grande attenzione, e i Belgi, che hanno enormi richieste da fare, e sono stati ostinatamente opposti alla permanenza delle opere d'arte in Francia, non hanno aspettato che gli venisse detto che potevano incominciare a riprendersi ci\u00f2 che vi era di loro. I valorosi Belgi sono gi\u00e0 sulla via per la restituzione dei loro Rubens e dei loro Potter\".\nI Prussiani furono i primi a muoversi con re Federico Guglielmo II, che deleg\u00f2 von Ribbentropp, trisavolo di Ribbentropp, insieme a Jacobi, di occuparsi delle restituzioni. Questi ordinarono a Vivant Denon di restituire tutti i tesori prussiani, ma il direttore del Mus\u00e9e Napol\u00e9on oppose la mancanza di una specifica autorizzazione da parte del governo francese. Von Ribbentropp allora minacci\u00f2 di mandare soldati prussiani a prelevare le opere e portare Denon in prigione in Prussia se non avesse lasciato agire Jacobi. In meno di qualche settimana, tutti i tesori prussiani erano fuori dal Mus\u00e9e Napol\u00e9on e in deposito per la spedizione in Prussia. I prussiani aiutarono anche gli altri stati tedeschi settentrionali a recuperare le loro opere. Nel settembre 1814, l'Austria e la Prussia ottennero indietro tutti i loro manoscritti. La Prussia recuper\u00f2 tutta la statuaria, 10 Cranach e 3 Correggio. Il Duca di Brunswick ottenne 85 dipinti, 174 porcellane di Limoges, 980 vasi in majolica.\nQuando i soldati olandesi arrivarono al Mus\u00e9e Napol\u00e9on, Vivant Denon neg\u00f2 loro accesso e scrisse allora a Talleyrand allora al Congresso di Vienna: \"Se cediamo alle richiese di Olanda e Belgio, neghiamo al museo uno dei pi\u00f9 importanti cespiti, quello dei fiamminghi (...) La Russia non \u00e8 contraria, l'Austria ha gi\u00e0 ottenuto tutto indietro, praticamente anche la Prussia. C'\u00e8 solo l'Inghilterra, che non avrebbe niente da chiedere indietro, ma che siccome ha appena rubato i \"Marmi Elgin\" dal Partenone, ora pensa di poter far competizione con il Mus\u00e9e Napol\u00e9on, e vuole spogliare questo museo per raccoglierne le briciole \". I francesi volevano tenere i trofei raccolti da Napoleone ed argomentavano che tenere le opere d'arte in Francia fosse un gesto di generosit\u00e0 nei confronti dei paesi di provenienza ma anche un tributo all'importanza di ciascun paese.\nIl 20 settembre 1814, Austria, Inghilterra e Prussia si accordarono che tutti gli oggetti d'arte dovessero essere restituiti ai loro proprietari. Lo Zar non era parte di questo accordo, e si oppose, avendo appena acquistato per l'Hermitage diverse opere d'arte vendute frettolosamente dai discendenti di Napoleone e avendo ricevuto in dono dalla stessa Giuseppina Bonaparte un cameo vaticano di Tolomeo e Arsinoe noto come Cammeo Gonzaga.\nPer quanto riguarda le citt\u00e0 italiane, queste si erano mosse tardi e in modo disorganizzato, a causa della loro divisioni. Solo per quanto concerne i dipinti, su 506 opere catalogate che avevano preso la via della Francia, infatti, ne fu restituita meno della met\u00e0, 249 opere. Il Duca di Brunswick da solo ottenne 85 dipinti e tutti i suoi 980 vasi di maiolica. Le opere rimanenti (per la gran parte dallo Stato Pontificio, ma anche del Ducato di Modena e del Granducato di Toscana) rimasero invece in Francia.\nIl 24 ottobre 1815, terminate le trattative, fu organizzato un convoglio di 41 carri trainati da 200 cavalli per un peso complessivo di 49 tonnellate. Il convoglio lasci\u00f2 Parigi scortato da soldati prussiani e giunse a Milano, da dove le opere d'arte furono instradate verso i legittimi proprietari sparsi per la penisola. La restituzione venne accolta da un popolo esultante; esult\u00f2 anche Giacomo Leopardi nel 1818 per le opere \u00abritornate alla patria\u00bb. Le collezioni di camei, disegni e altre opere minori rimasero in Francia e ne vennero perse le tracce.\nDegna di nota la vicenda dei cavalli di San Marco. Secondo il corrispondente del \"Courier\" di Londra: \u00abHo appena visto che gli austriaci stanno togliendo i cavalli in bronzo dall'arco. L'intera corte delle Tuileries e la piazza de Carousel sono riempite da reparti di fanteria e cavalleria austriaci in armi; nessuno \u00e8 autorizzato ad avvicinarsi; le truppe ammontano a diverse migliaia; folle di francesi in tutte le vie di accesso danno sfogo alle loro emozioni con grida ed imprecazioni [...]\u00bb. Il Leone alato della Serenissima in bronzo era stato issato su una fontana agli Invalides. Quando gli operai cercarono di rimuoverlo, cadde a terra e si ruppe in migliaia di pezzi, con grande risate e delizia della folla di francesi ivi accorsa.\nA differenza delle confische di opere d'arte in Olanda, Belgio e paesi renani dal 1794 al 1795 da parte dei funzionari del direttorio, in Italia Napoleone legalizz\u00f2 tutte le cessioni di opere d'arte attraverso trattati. Le restituzioni amareggiarono i francesi, al punto che lo stesso Stendhal ebbe poi a scrivere \u00abGli alleati hanno preso 1150 dipinti. Spero che mi sia permesso di sottolineare che noi li abbiamo acquisiti per mezzo di un \"trattato\", quello di \"Tolentino\". [\u2026] Gli alleati, invece, si prendono i nostri dipinti \"senza trattato\"\u00bb. In altre parole, le acquisizioni francesi erano state legalizzate attraverso trattati, le appropriazioni degli alleati erano mere confische.\nRestituzione, smantellamento ed eredit\u00e0.\nL\"Immacolata Soult\" di Murillo, dal nome del maresciallo francese Nicolas Jean-de-Dieu Soult che la requis\u00ec durante le guerre napoleoniche e la port\u00f2 a Parigi, i cui eredi nel 1852 lo cedettero allo Stato francese (che l'acquist\u00f2 per 615.300 franchi d'oro, la cifra pi\u00f9 alta pagata fino ad allora per un quadro), venne collocata al museo del Mus\u00e9e Napol\u00e9on fino al 1941, quando la tela venne scambiata con il \"Ritratto di Maria Anna d'Austria\" di Diego Vel\u00e1zquez, e ceduta alla Spagna in seguito a un accordo tra il Regime di Vichy e la Spagna di Francisco Franco.\nCome ricordato, tra il 1814 ed il 1815 il Museo Napol\u00e9on venne smantellato (sebbene alcune opere vi rimasero intenzionalmente o dimenticate). Paul Wescher sottoline\u00f2 ci\u00f2 che rimase di quell\u2019esperienza, scrivendo \u201cIl grande Museo di Napoleone non fin\u00ec tuttavia con la dispersione materiale dei suoi capolavori. Il suo esempio stimolante gli sopravvisse a lungo, contribuendo in modo decisivo alla formazione di tutti i musei europei. Il Mus\u00e9e Napol\u00e9on, museo nazionale di Francia, aveva dimostrato per la prima volta che le opere d\u2019arte del passato, anche se raccolte dai principi, appartenevano in realt\u00e0 ai loro popoli, e fu questo principio (con l\u2019eccezione della collezione reale britannica) a ispirare i grandi musei pubblici dell\u2019800.\u201d Paul Wescher sottoline\u00f2 ancora come \u201cIl ritorno delle opere d\u2019arte trafugate ebbe poi, di per se stesso, un effetto notevole e inatteso... Esso contribu\u00ec a creare la coscienza di un patrimonio artistico nazionale, coscienza che nel \u2018700 non esisteva.\u201d\nNel 1994, l\u2019allora direttore generale del Ministero dei Beni Culturali, Francesco Sisinni, riteneva che ci fossero le condizioni culturali per il rientro delle \"Nozze di Cana\" del Veronese. Nel 2010, lo storico Ettore Beggiatto, gi\u00e0 assessore regionale del Veneto ai lavori pubblici e consigliere regionale per quindici anni, scrisse una lettera all'allora \"premi\u00e8re dame\" Carla Bruni per sollecitare il ritorno dell\u2019opera medesima.\nDiverse personalit\u00e0 pubbliche si sono pronunciate sulle opere oggi in Francia a seguito delle spoliazioni napoleoniche. Alberto Angela dichiara \" \u00c8 pieno di opere sottratte da Napoleone con i fucili spianati; quando giro tra quelle sale e leggo il cartellino Campagna d'Italia avverto un moto di fastidio profondo: vuol dire che \u00e8 stata razziata\".\nL'Egitto ha fatto richiesta di restituzione della Stele di Rosetta scoperta ed esportata dall'Egitto al British Museum dopo l'occupazione francese dell'Egitto. Zahi Hawass, autorit\u00e0 suprema per le antichit\u00e0 egiziane, all'indomani della restituzione da parte del Mus\u00e9e Napol\u00e9on delle pitture staccate dalla tomba Tetiki, sovrano della 18\u00aa dinastia sepolto a Luxor che il Mus\u00e9e Napol\u00e9on aveva acquistato in violazione delle norme internazionali sulla circolazione di opere d'arte, ha affermato: \u00abNon ci fermeremo. Ora vogliamo ottenere anche la restituzione di altri sei reperti conservati al Mus\u00e9e Napol\u00e9on, fra i quali lo Zodiaco di Dendera\u00bb. Lo Zodiaco di Dendera venne tagliato e spostato in Francia durante la Restaurazione ed \u00e8 oggi al Mus\u00e9e Napol\u00e9on.\nTabella riassuntiva del catalogo francese del 1936.\nIl \"Bulletin de la Soci\u00e9t\u00e9 de l'histoire de l'art\" public\u00f2 una ricerca abbastanza dettagliata sulla situazione delle opere confiscate in Italia e parzialmente restituite. Vi si indicava anche dove fossero state redistribuite molte opere poi rilasciate dal Louvre ad altri musei e istituzioni francesi.\nNon rientrate in Italia (elenco parziale).\nNon rientrate in Umbria.\nDalla Basilica di San Pietro di Perugia:\nDalla Chiesa di Sant'Agostino di Perugia:"}
{"id": "395190", "revid": "1592097", "url": "https://it.wikipedia.org/wiki?curid=395190", "title": "Rio De Janeiro", "text": ""}
{"id": "395204", "revid": "1234826", "url": "https://it.wikipedia.org/wiki?curid=395204", "title": "Summit della Terra", "text": "Il Summit della Terra, tenutosi a Rio de Janeiro dal 3 al 14 giugno 1992, \u00e8 stato la prima conferenza mondiale dei capi di Stato sull'ambiente. \u00c8 stato un evento senza precedenti anche in termini di impatto mediatico e di scelte politiche e di sviluppo conseguenti. Vi parteciparono 172 governi e 108 capi di Stato o di Governo, 2.400 rappresentanti di organizzazioni non governative e oltre 17.000 persone aderirono al NGO Forum.\nLa Conferenza \u00e8 stata chiamata anche Eco 92 (in portoghese), The Earth Summit (in inglese) ma il suo nome ufficiale \u00e8 United Nations Conference on Environment and Development (UNCED; in italiano Conferenza sull'ambiente e lo sviluppo delle Nazioni Unite). \u00c8 comunque generalmente chiamata la Conferenza di Rio.\nI temi.\nGli argomenti che furono trattati sono:\nI risultati.\nUn importante risultato della Conferenza fu l'accordo sulla Convenzione quadro delle Nazioni Unite sui cambiamenti climatici che a sua volta port\u00f2, alcuni anni dopo, alla stesura del protocollo di Ky\u014dto.\nSi sigl\u00f2 anche un accordo anche per \"non installare attivit\u00e0 produttive in terre abitate da indigeni tali da degradare l'ambiente in cui vivono o da risultare inappropriate culturalmente\".\nLa Conferenza di Rio, inoltre, produsse i seguenti documenti ufficiali:\nA questi si aggiungono una serie di trattati alternativi che sono stati sviluppati sotto gli auspici del NGO forum. Questi esiti furono sorpassati da successivi sviluppi e implementi da parte di altre entit\u00e0 interne alle Nazioni Unite:\nTra le indicazioni di Agenda 21 c'\u00e8 anche l'istituzione del giorno internazionale dell'acqua, che cade regolarmente ogni 22 marzo. Durante la Conferenza prese avvio, tra l'altro, il processo che port\u00f2 alla stesura e all'approvazione internazionale della Carta della Terra.\nI seguiti.\nNel 2002 in Sudafrica si organizz\u00f2 il seguito ufficiale della Conferenza di Rio in una riunione chiamata Summit mondiale sullo sviluppo sostenibile, o anche Rio+10, WSSD o pi\u00f9 comunemente il Summit di Johannesburg.\nNel 2012, venti anni dopo il primo, un nuovo summit sull'ambiente e sviluppo sostenibile \u00e8 stato nuovamente organizzato a Rio de Janeiro, la conferenza delle Nazioni Unite sullo sviluppo sostenibile."}
{"id": "395205", "revid": "599", "url": "https://it.wikipedia.org/wiki?curid=395205", "title": "De l'Hopital", "text": ""}
{"id": "395206", "revid": "14214", "url": "https://it.wikipedia.org/wiki?curid=395206", "title": "Convenzione sul cambiamento climatico", "text": ""}
{"id": "395208", "revid": "14214", "url": "https://it.wikipedia.org/wiki?curid=395208", "title": "Conferenza di Rio", "text": ""}
{"id": "395209", "revid": "14214", "url": "https://it.wikipedia.org/wiki?curid=395209", "title": "Earth Summit", "text": ""}
{"id": "395212", "revid": "7336", "url": "https://it.wikipedia.org/wiki?curid=395212", "title": "Conferenza sull'Ambiente e lo Sviluppo delle Nazioni Unite", "text": ""}
{"id": "395216", "revid": "14214", "url": "https://it.wikipedia.org/wiki?curid=395216", "title": "UNCED", "text": ""}
{"id": "395217", "revid": "7336", "url": "https://it.wikipedia.org/wiki?curid=395217", "title": "Energia alternativa", "text": ""}
{"id": "395218", "revid": "287204", "url": "https://it.wikipedia.org/wiki?curid=395218", "title": "Giornata mondiale dell'acqua", "text": "La giornata mondiale dell'acqua (in inglese: World Water Day) \u00e8 una ricorrenza istituita dalle Nazioni Unite nel 1992, prevista all'interno delle direttive dell'agenda 21, risultato della conferenza di Rio.\nAttuazione.\nSi celebra ogni 22 marzo. Le Nazioni Unite invitano le nazioni membri a dedicare questo giorno a espletare le raccomandazioni raggiunte con l'Assemblea generale e alla promozione di attivit\u00e0 concrete all'interno dei loro Paesi. Con la coordinazione del dipartimento degli affari sociali ed economici delle Nazioni Unite, il giorno internazionale dell'acqua 2005 determin\u00f2 l'inizio di un secondo decennio internazionale delle Nazioni Unite dedicato all'azione per l'acqua.\nIn aggiunta agli stati membri, una serie di organizzazioni non governative hanno utilizzato il giorno internazionale per l'acqua come un momento per attirare l'attenzione del pubblico sulla critica questione dell'acqua nella nostra era, con un occhio di riguardo all'accesso all'acqua dolce e alla sostenibilit\u00e0 degli habitat acquatici. Ogni tre anni dal 1997, per esempio, il \"Consiglio mondiale sull'acqua\" ha coinvolto migliaia di persone nel World Water Forum durante la settimana in cui cadeva il giorno internazionale dell'acqua. Le agenzie promotrici e le organizzazioni non governative hanno messo in luce il fatto che un miliardo di persone non hanno accesso all'acqua pulita, e che la struttura patriarcale, dominante in certi Paesi, determina la priorit\u00e0 nella fruizione dell'acqua disponibile.\nPer la \u201cGiornata mondiale dell\u2019acqua\" 2021, Acea ha installato nel Palazzo del Quirinale la sua 96\u00b0 Casa dell\u2019acqua. Con la loro struttura verde scuro, rappresentano l\u2019evoluzione hi-tech delle antiche fontane, erogano gratuitamente acqua naturale o frizzante e fanno ormai parte dell\u2019arredo urbano di Roma. Sono dotate anche di prese di alimentazione elettrica Usb per la ricarica di tablet e cellulari."}
{"id": "395219", "revid": "14214", "url": "https://it.wikipedia.org/wiki?curid=395219", "title": "Conferenza sull'Ambiente e sullo Sviluppo delle Nazioni Unite", "text": ""}
{"id": "395220", "revid": "1305772", "url": "https://it.wikipedia.org/wiki?curid=395220", "title": "Codice Hays", "text": "Codice Hays \u00e8 il nome con cui \u00e8 comunemente indicato, dal nome del suo creatore Will H. Hays, il Production Code, una serie di linee guida morali che per molti decenni ha governato e limitato la produzione del cinema negli USA.\nLa Motion Picture Producers and Distributors of America (MPPDA, che sarebbe poi diventata la Motion Picture Association of America, o MPAA) adott\u00f2 il codice nel 1930, iniziando per\u00f2 ad applicarlo effettivamente nel 1934, e lo abbandon\u00f2 solo nel 1968 a favore del successivo MPAA film rating system.\nIl \"Production Code\" specificava cosa fosse o non fosse considerato \"moralmente accettabile\" nella produzione di film.\nRegole del Codice.\nIl \"Production Code\" elencava tre \"Principi generali\":\nDiverse restrizioni specifiche vennero poi stilate come \"Applicazioni particolari\" di questi tre principi fondamentali:\nStoria.\nPrima del Production Code.\nLa Corte Suprema degli Stati Uniti d'America aveva sentenziato nel 1915, nella causa \"Mutual Film Corporation v. Industrial Commission of Ohio\", che le pellicole cinematografiche non erano coperte dal primo emendamento: \u00abla proiezione di immagini in movimento \u00e8 un business puro e semplice, nato e gestito per il profitto [...] non deve essere considerato [...] a nostro parere come parte della libera stampa del Paese o come un mezzo di formazione della pubblica opinione\u00bb. La medesima sentenza stabiliva inoltre che i film \u00abpossono essere usati per fini malvagi\u00bb e che pertanto la censura di questi \u00abnon \u00e8 oltre il potere del Governo\u00bb.\nA seguito di tale sentenza citt\u00e0 e contee avevano iniziato a porre divieti sulla pubblica esibizione di film giudicati \"immorali\", e gli \"studios\" temevano che presto sarebbe seguita una legislazione statale o federale.\nNei primi anni venti tre grossi scandali avevano turbato Hollywood: i processi per omicidio della \"star\" delle commedie Roscoe \"Fatty\" Arbuckle (accusato della morte dell'attrice Virginia Rappe a una festa), l'assassinio del regista William Desmond Taylor (e le rivelazioni sul suo stile di vita), e la morte dovuta alla droga del popolare attore Wallace Reid. Queste storie, avvenute in rapida successione, furono trattate con sensazionalismo e clamore dalla stampa e costituirono i titoli di tutti i quotidiani del paese. Sembrarono confermare in pieno la percezione che molti avevano di Hollywood come \"citt\u00e0 del peccato\".\nIl pubblico sdegno, per questa supposta immoralit\u00e0 sia in Hollywood sia nei film, port\u00f2 alla creazione nel 1922 dell'Associazione dei produttori e distributori di pellicole cinematografiche (\"Motion Pictures Producers and Distributors Association\", che divenne la \"Motion Picture Association of America\" nel 1945). Intenzionata a presentare un'immagine positiva dell'industria cinematografica, l'Associazione era guidata da Will H. Hays, che in precedenza era stato \"Postmaster General\" e capo della campagna elettorale del 1920 per il presidente Warren Gamaliel Harding. Hays chiese di stabilire una serie di standard morali per i film.\nA questo fine Hays tent\u00f2 di rafforzare tramite la sua associazione l'autorit\u00e0 morale sui film hollywoodiani per otto anni, ma con scarsi effetti. L'ufficio di Hays rilasci\u00f2 infatti una lista di divieti e di cautele nel 1927, ma i registi continuarono a realizzare ci\u00f2 che volevano, e in molti casi i tagli proposti di alcune battute o scene non vennero effettuati.\nDal 1930 al 1934: l'era \"Pre-Codice\".\nCon l'avvento dei dialoghi nel 1927 si sent\u00ec la necessit\u00e0 di un codice scritto pi\u00f9 restrittivo. Fu cos\u00ec steso il \"Production Code\", che venne adottato il 31 marzo 1930, ma non vennero prese iniziative perch\u00e9 entrasse formalmente in vigore. Il periodo tra il 1930 e il 1934 \u00e8 spesso definito l'era \"pre-Codice\" perch\u00e9, anche se il codice in teoria gi\u00e0 esisteva, fu di fatto ignorato dagli \"studios\".\nQuesto e i codici successivi furono spesso denominati \"Codice Hays\" perch\u00e9 Hays ne era stato il promotore. Anche se il nome di Hays \u00e8 stato spesso associato alla censura, egli era comunque di carattere pacato e facilmente manipolabile.\nLa MPPDA rispose alle critiche rivolte ai film \"pre-Codice\" violenti e razzisti con un inasprimento del codice stesso. Il codice fu successivamente rafforzato dalla creazione della Catholic Legion of Decency, che defin\u00ec \"indecenti\" i film per i quali chiedeva il boicottaggio da parte dei cattolici.\nInasprimento.\nIl codice nella versione del 1930 non aveva strumenti efficaci di applicazione. Un emendamento al codice, adottato il 13 giugno 1934, cre\u00f2 allora la Production Code Administration, decidendo che da allora ogni film dovesse ottenere un certificato di approvazione prima di approdare nelle sale. Da allora, per tutto il ventennio successivo, tutti i film prodotti negli Stati Uniti aderirono pi\u00f9 o meno rigidamente al codice.\nSi noti che il \"Production Code\" fu un codice di auto-regolamentazione e non fu creato o imposto da autorit\u00e0 federali, statali o cittadine. Infatti gli studi di Hollywood adottarono il codice soprattutto nella speranza di evitare la censura governativa, preferendo regolarsi da s\u00e9 piuttosto che sottostare a regole imposte dal governo.\nL'introduzione del \"Production Code\" caus\u00f2 la scomparsa di molti comitati locali di censura. Nel frattempo l\"'U.S. Customs Department\" (il dipartimento delle Dogane) proib\u00ec l'importazione del film \"Estasi\" del 1932-33, in cui recitava un'attrice che sarebbe diventata famosa con il nome di Hedy Lamarr. Contro il provvedimento venne fatto appello davanti alla Corte Suprema, che aveva gi\u00e0 espresso il parere secondo cui l'opera cinematografica non ricadeva sotto la protezione del primo emendamento.\nJoseph I. Breen fu eletto capo della neonata \"Production Code Administration\". Sotto la sua guida gli sforzi del Production Code divennero ben noti per la loro rigidezza. La facolt\u00e0 di Breen di modificare la sceneggiatura e le scene filmate provoc\u00f2 l'ira di molti sceneggiatori, registi e produttori di Hollywood.\nIl primo intervento che coinvolse una \"major\" cinematografica fu nella pellicola del 1934 \"Tarzan e la compagna\", nella quale una breve scena di nudo dell'attrice Maureen O'Sullivan venne eliminata dal negativo del film. Altri casi famosi di censura, celebrati in seguito nella pellicola del 2004 di Martin Scorsese \"The Aviator\", coinvolsero il film western del 1943 \"Il mio corpo ti scalder\u00e0\", prodotto e diretto da Howard Hughes. La pellicola non ricevette il certificato di approvazione e venne tenuta lontana dalle sale cinematografiche per alcuni anni, soprattutto perch\u00e9 le locandine pubblicitarie della pellicola focalizzavano l'attenzione sul prosperoso seno dell'attrice Jane Russell. Tuttavia Hughes riusc\u00ec a persuadere Breen che ci\u00f2 non violava il codice e che la pellicola potesse essere mostrata al pubblico.\nGli anni cinquanta e i primi anni sessanta.\nLe produzioni hollywoodiane lavorarono sempre al limite dei dettami del \"Production Code\" fino ai tardi anni cinquanta, nei quali ebbe termine l'epoca d'oro di Hollywood, quando il cinema dovette affrontare l'avvento di alcuni minacciosi contendenti.\nIl primo di questi fu l'avvento della televisione, che permetteva al pubblico americano di non abbandonare le proprie abitazioni per vedere delle pellicole cinematografiche. Hollywood cap\u00ec la necessit\u00e0 di offrire agli americani qualcosa che la televisione non sarebbe stata in grado di dare, poich\u00e9 anche la televisione era soggetta a un codice di regolamentazione ancora pi\u00f9 restrittivo.\nOltre all'avvento della televisione c'era la crescente concorrenza del cinema straniero, con produzioni di grande eccellenza come \"Ladri di biciclette\" di Vittorio De Sica del 1948; capolavori universalmente riconosciuti di cui i settori pi\u00f9 colti della societ\u00e0 americana sentivano parlare, ma che erano il frutto di canoni culturali e morali completamente diversi e che non potevano rientrare facilmente nei limiti imposti dal \"Codice Hays\".\nAnche \"Ladri di biciclette\" fu soggetto a una controversia della censura quando l'MPAA chiese di tagliare la scena nella quale il protagonista parla con delle prostitute di un bordello senza alcuna considerazione del fatto che non vi fosse nella fattispecie alcuna allusione sessuale. \"Roma citt\u00e0 aperta\" - dopo essere stato del tutto proibito nella Germania Ovest - fu proiettato in alcune sale americane solo a prezzo di 15 minuti di tagli e, in alcuni stati, del divieto ai minori di 21 anni. I due distributori americani del film di Rossellini, Joseph Burstyn e Arthur Mayer, intelligentemente sottoposero il film agli uffici della MPAA della costa Est, dove si pensava che l'influenza di Joseph I. Breen fosse meno forte.\nAbbandono.\nLa forza intrinseca del Codice dipendeva dall'integrazione verticale tra societ\u00e0 di produzione cinematografica e societ\u00e0 di distribuzione che controllavano direttamente la stragrande maggioranza delle sale statunitensi: un film che, nonostante tutte le difficolt\u00e0, fosse stato finanziato e prodotto indipendentemente senza rispettare i dettami della censura imposta dalle grandi case di produzione, non sarebbe mai stato distribuito nelle sale controllate dalle medesime \"major\". Parimenti, se da un lato gli Studi non potevano bloccare \"tout-court\" l'importazione di film stranieri, che non erano vincolati dal Codice fin dalla produzione, dall'altro potevano limitarne la distribuzione alle poche sale indipendenti di alcune citt\u00e0.\n\u00c8 quindi una decisione in materia di concorrenza - e non sulla libert\u00e0 di parola - a infliggere il primo colpo al meccanismo codificato da Will H. Hays. Nel 1948, nel caso \"United States vs. Paramount Pictures, Inc.\", 334 U.S. 131, la Corte suprema degli Stati Uniti d'America decret\u00f2 che il controllo dei canali di distribuzione (in sintesi la propriet\u00e0 di cinema e teatri) in capo agli stessi soggetti che producevano le pellicole rappresentava un monopolio di fatto in violazione della normativa USA in materia anti-trust. La Corte da un lato annull\u00f2 tutti gli accordi di esclusiva tra Studios e gestori delle sale, dall'altro costrinse la Paramount Pictures a dividersi in due societ\u00e0 indipendenti. La Paramount Pictures Corp. avrebbe prodotto i film mentre la United Paramount Theaters, cui restava la propriet\u00e0 di cinema e teatri, avrebbe controllato la distribuzione.\nLa decisione della Corte, estesa successivamente a tutti gli altri Studios, nei tre decenni successivi provoc\u00f2 una crescita costante del numero di sale e di produttori indipendenti e, indirettamente, tolse forza ai censori della MPAA aumentando le alternative a disposizione di chi non voleva adeguarsi.\nIl Giudice William O. Douglas concluse con queste parole il Parere di maggioranza nel caso \"United States vs. Paramount\": \"Non abbiamo dubbi che le pellicole cinematografiche, cos\u00ec come i giornali e la radio, fanno parte di quella \u00abstampa\u00bb la cui libert\u00e0 di espressione \u00e8 garantita dal Primo Emendamento\". Poche righe che non si limitavano a sconfessare quanto affermato dai Giudici della Corte Suprema nel 1915, rappresentavano per molti un esplicito invito a presentare un caso in materia di libert\u00e0 di espressione affinch\u00e9 la Corte potesse pronunciarsi specificamente sulla costituzionalit\u00e0 della censura delle opere cinematografiche. L'occasione venne nel 1950 e fu offerta da un film Italiano di soli 47 minuti, diretto da Roberto Rossellini e scritto da Federico Fellini: \"Il Miracolo\", noto in Italia come il secondo episodio de \"L'Amore\".\nL'opera di Rossellini era gi\u00e0 stata presentata a Venezia senza provocare scandalo. Anna Magnani interpret\u00f2 talmente bene la parte di una contadina ritardata che - nel ricordo - trasforma il proprio stupratore in San Giuseppe e la gravidanza che ne consegue in un miracolo, da meritare il Nastro d'argento alla migliore attrice protagonista. Fu ancora una volta Joseph Burstyn a riuscire ad ottenere una licenza di distribuzione per la Citt\u00e0 di New York nel 1949; a differenza di \"Roma citt\u00e0 aperta\" per\u00f2 \"Il Miracolo\" non era stato espressamente lodato dal Vaticano, cos\u00ec nel 1951 - dopo polemiche, proteste e tentativi di censura - il cortometraggio italiano fu definitivamente etichettato come \u00absacrilego\u00bb dal New York Board of Regents e la licenza venne ritirata.\nBurstyn non si arrese e port\u00f2 il caso fino alla Corte Suprema Americana. Nel maggio del 1952, i 9 giudici della First Street ribaltarono il verdetto della Corte d'Appello di New York e dichiararono che la decisione delle autorit\u00e0 cittadine era incostituzionale, affermando espressamente che: \"Non si pu\u00f2 dubitare che le pellicole cinematografiche rappresentino un mezzo significativo per la comunicazione delle idee\" e che: \"La loro importanza come mezzo a disposizione dell'opinione pubblica non \u00e8 sminuita dal loro essere pensate per divertire e informare allo stesso tempo\".\nTale decisione fu confermata in due casi successivi che coinvolsero - non a caso - prima un film francese, \"Il piacere e l'amore\" e poi \"M\", diretto da Joseph Losey, il \"remake\" americano di \"M - Il mostro di D\u00fcsseldorf\". \u00c8 facile capire come lo smantellamento delle decine di organismi, uffici e comitati di censura statali e cittadini da parte della Corte Suprema abbia reso palesemente inutile il meccanismo di autocensura preventiva ideato a Hollywood nel 1927.\nNel 1953 Otto Preminger forte della sentenza dell'anno prima, si rifiut\u00f2 di apportare i tagli richiesti dalla Motion Picture Association of America alla commedia romantica da lui diretta \"La vergine sotto il tetto\". Si rivolse a un produttore indipendente, la United Artists, e grazie alla decisione presa dalla Corte nel 1948 riusc\u00ec a far proiettare un film privo del visto di censura degli Studios in decine di sale in tutti gli Stati Uniti d'America.\nFormalmente il Codice Hays sopravvisse fino al 1968, quando la Motion Picture Association of America approv\u00f2 un nuovo sistema di classificazione delle pellicole, ma il numero di registi e sceneggiatori ancora disposti a ubbidire alle prescrizioni degli anni '30 era drasticamente diminuito fin dall'inizio degli anni '60."}
{"id": "395234", "revid": "120835347", "url": "https://it.wikipedia.org/wiki?curid=395234", "title": "Festival di musica d'avanguardia e di nuove tendenze", "text": "Il Festival di musica d'avanguardia e di nuove tendenze si svolse in Italia per quattro edizioni, dal 1971 al 1974, organizzato da Massimo Bernardi, promoter del locale Titan Club di Roma e del tour italiano di Jimi Hendrix.\nI Festival di musica d'avanguardia e di nuove tendenze \u2013 1971.\nDal 27 maggio al 2 giugno 1971 si tenne nella pineta di Lagomare, a Torre del Lago, Versilia vicino a Viareggio il I Festival di musica d'avanguardia e di nuove tendenze organizzato da Massimo Bernardi.\nFu uno dei pi\u00f9 grandi eventi, in quel periodo, per la presenza di gruppi come: Madri Superiori (chitarrista Tony Sidney poi con il Perigeo), Now, (Giuliano Colivicchi, Riccardo Cioni, Stefano Londi, Fabio Portera, Ezio Turrini), Alluminogeni, Latte e Miele, Punto, Il Rovescio della Medaglia, the Pennies, La Formula 3, Nuova Idea, The Trip, Fholks, New Trolls, Cyan, Stormy Six (con Massimo Villa al basso e Franco Fabbri al canto e chitarra), Delirium, Premiata Forneria Marconi, Flea on the Honey, Marco Ded\u00e8 e i Bobolink, Silver e i Baci, Osanna, Circus 2000, Iskra e i Tombstones, Capitolo 6, La Ruggine e molti altri, comprese due soliste: Tsab\u00f2 e Mia Martini la quale, con il gruppo La Macchina, propose la durissima \"Padre davvero\", che venne censurata dalla RAI.\nFra i gruppi stranieri che si esibirono c'era un gruppo di israeliani e gli allora sconosciutissimi Medicine Head.\nPer ascoltare la musica in un ambiente naturale nacque una tendopoli spontanea denominata Pop City della quale fu nominato Sindaco Eddie Ponti, giornalista, presentatore e direttore del giornale \"Pop City Time\".\nIl festival fu una vera e propria gara musicale ad eliminatorie con in palio, per il vincitore, un ambito contratto discografico.\nVinsero Mia Martini, Osanna e la Premiata Forneria Marconi che presentava la versione originale di \"La Carrozza di Hans\" lunga quasi dieci minuti.\nLo svolgimento del festival fu segnato dal presunto accordo tra giornalisti e discografici sugli artisti che sarebbero stati premiati, accordo fissato gi\u00e0 prima dell'esibizione finale. Joe Vescovi, avendo saputo di questo illecito, sal\u00ec sul palco urlando nel microfono \"Io sono un \"hippy\" come voi e vi dico che siete stati ingannati da questi sporchi capitalisti!\"; ci\u00f2 scaten\u00f2 un lancio di oggetti dalla folla. Cantarelli della Davoli cerc\u00f2 di calmare la folla, poi, dopo la tempesta, il festival continu\u00f2, la tensione fu placata e furono largamente apprezzati i The Trip che dedicarono un loro pezzo a Jimi Hendrix.\nII Festival di musica d'avanguardia e di nuove tendenze \u2013 1972.\nSi svolse a Roma allo stadio del tennis del Foro Italico dal 1 al 4 di giugno del 1972 presentato da Teo Teocoli e Penny Brown, entrambi nel cast della versione italiana di \"Hair\". La scaletta prevedeva Osanna, Circus 2000, Banco del Mutuo Soccorso, Il Balletto di Bronzo, Jumbo, Mack Porter, Living Music, gli aostani del Paradiso a Basso Prezzo - Rocky's Filj, Stormy Six, Simonluca, Top'S, e il debutto live di Alan Sorrenti, accompagnato dal percussionista Tony Esposito, che gi\u00e0 divideva il pubblico pur eseguendo in anteprima \"Aria\". Ospiti stranieri Electric Light Orchestra, Argent, Spencer Davis Group. Vinsero i Circus 2000 ex aequo col Banco del Mutuo Soccorso.\nIII Festival di musica d'avanguardia e di nuove tendenze \u2013 1973.\nIl festival si svolse a Napoli dal 7 al 10 giugno 1973 presso la Mostra d'Oltremare.\nI gruppi partecipanti alla manifestazione furono: Festa Mobile - Dedalus - Rinomata Vinicola Torre Quarta - Il Paese dei Balocchi - Alan Sorrenti - Quella Vecchia Locanda - Vince Tempera - La Fine Del Libro - Alberomotore - Saint Just - Semiramis - Bravo Reverendo Reebman - Paradiso a Basso Prezzo - Abramo Lincoln - Oro - Patty Pravo - Alusa Fallax - Richard Cocciante - Fabio Celi e gli Infermieri - Antonello Venditti - Rustichelli e Bordini - Living Music - Museo Rosembach - Il Rovescio della Medaglia - L'Uovo di Colombo - Perigeo - Maurizio Monti - Simon Luca - Francesco De Gregori - Il Cervello - Piazza delle Erbe - Prima Angolo a Destra - Free Love - Living Music\nIV Festival di musica d'avanguardia e di nuove tendenze \u2013 1974.\nSi svolse a Roma presso Villa Borghese (Valle dei Cani) il 20 - 21 - 22 giugno del 1974.\nOrganizzato sempre da Massimo Bernardi e presentato da Eddie Ponti vide la partecipazione, tra gli altri di:"}
{"id": "395237", "revid": "23390", "url": "https://it.wikipedia.org/wiki?curid=395237", "title": "Production Code", "text": ""}
{"id": "395238", "revid": "23390", "url": "https://it.wikipedia.org/wiki?curid=395238", "title": "Production code", "text": ""}
{"id": "395239", "revid": "76963", "url": "https://it.wikipedia.org/wiki?curid=395239", "title": "Giornale di Sicilia", "text": "Il Giornale di Sicilia \u00e8 un quotidiano italiano siciliano. La sede centrale della testata \u00e8 a Palermo.\nStoria.\nI primi anni.\nLa testata viene fondata a Palermo subito dopo l'arrivo in Sicilia di Giuseppe Garibaldi. Il primo numero della pubblicazione esce il 7 giugno 1860, con Girolamo Ardizzone come editore e direttore e reca la testata \"Giornale officiale di Sicilia\", occupandosi solamente di avvenimenti connessi alle vicende politiche del tempo fino alla creazione del Regno d'Italia. La prima pagina di quel giornale titolava proprio dell'arrivo dell'eroe dei due mondi a Palermo. Nato come espressione del gruppo democratico crispino e divenuto in seguito filoministeriale.\nIl \"Giornale di Sicilia\" \u00e8 figlio del \"Bollettino del Comitato Rivoluzionario\" del 1848, finito poi nelle mani del governo borbonico. La sua storia di giornale indipendente comincia anch'essa da lontano con la famiglia Ardizzone, rimasta proprietaria fino al luglio 2017. A partire dalla met\u00e0 degli anni ottanta del XIX secolo, la pubblicazione viene trasformata in giornale quotidiano, e gli argomenti verranno ampliati, dalla politica, alle notizie dei fatti di cronaca, all'opinionismo, agli eventi culturali.\nDal secondo dopoguerra.\nNel 1965 Piero Pirri Ardizzone diventa amministratore delegato del quotidiano e nomina alla direzione Delio Mariotti, al quale succede nel 1969, prima di cedere la direzione a Roberto Ciuni, che lascer\u00e0 la guida a Lino Rizzi e Fausto De Luca. La quota di maggioranza delle azioni rimane sempre in mano alla famiglia Ardizzone. Il 26 gennaio 1979 un suo cronista, Mario Francese, \u00e8 stato ucciso dalla mafia.\nNel 1982 l'editore Antonio Ardizzone diventa anche direttore del giornale, affiancato da Giovanni Pepi prima come vicedirettore e poi come condirettore responsabile.\nQuotidiano di tendenza moderato-conservatrice, il \"Giornale di Sicilia\" \u00e8 il quotidiano pi\u00f9 diffuso in Sicilia e la sua roccaforte \u00e8 il capoluogo di regione siciliano.\nNegli anni '80 il quotidiano \u00e8 stato al centro di polemiche per un difficile rapporto con il Partito comunista italiano e con la giunta palermitana di Leoluca Orlando. Dal 1992 il \"Giornale di Sicilia\" esce in formato tabloid.\nNell'aprile 2017 Pepi ha rassegnato le proprie dimissioni. La gestione di Ardizzone e Giovanni Pepi ha attraversato un arco temporale lunghissimo, con pochi eguali in Italia. Iniziata alla fine del 1982, era proseguita nonostante il pensionamento di Pepi, avvenuto nel giugno 2012.\nIl 5 aprile 2017 Marco Romano diventa il vicedirettore responsabile.\nIl 4 agosto 2017 si concretizza la fusione con la \"Gazzetta del Sud\", con l'acquisizione da parte della societ\u00e0 editrice messinese SES del 51% del gruppo editoriale palermitano.\nIl 1\u00ba luglio 2021 termina un'era: Marco Romano succede ad Antonio Ardizzone alla carica di direttore responsabile.\nDati tecnici.\nHa una foliazione fino ad un massimo di 80 pagine di cui 24 in quadricromia, \u00e8 previsto inoltre, l'inserimento nel quotidiano di un ottavino centrale di 4 pagine a colori. Giornale di Sicilia, da marted\u00ec 14 gennaio 2014, pubblica sei edizioni: Palermo e provincia, Trapani, Agrigento, Caltanissetta ed Enna, Messina e Catania, Siracusa, Ragusa.\nIl sito internet.\nIl sito internet del Giornale di Sicilia \u00e8 tornato on-line il 4 gennaio del 2010, dopo alcuni anni di assenza. Il sito viene aggiornato dalle 7:30 alle 22, ogni giorno.\nDiffusione.\nSecondo i dati pubblicati dal mensile Prima Comunicazione nel gennaio del 2017 aveva una tiratura media di 22\u00a0057 copie e un totale di vendite di 14\u00a0527 copie.\nDati Accertamenti diffusione stampa\nNote.\n https://gds.it/articoli/economia/2021/06/28/marco-romano-nuovo-direttore-responsabile-di-giornale-di-sicilia-tgs-rgs-e-gds-it-501e1b2d-75e2-4096-b66e-3a94f3c0b248/"}
{"id": "395242", "revid": "339392", "url": "https://it.wikipedia.org/wiki?curid=395242", "title": "Giorno dell'acqua", "text": ""}
{"id": "395251", "revid": "729019", "url": "https://it.wikipedia.org/wiki?curid=395251", "title": "Tel\u00ea Santana", "text": "Reputato tra gli allenatori pi\u00f9 influenti nella storia del calcio, \u00e8 stato commissario tecnico della nazionale brasiliana in due riprese negli anni '80 del XX secolo e viene ricordato anche per avere allenato , , e , con cui ha colto i maggiori successi internazionali, vincendo due Coppe Libertadores e due Coppe Intercontinentali.\nCarriera.\nCalciatore.\nLa sua carriera da giocatore fu breve ma abbastanza fortunata. Inizialmente occup\u00f2 il ruolo di portiere, ma successivamente gioc\u00f2 come ala destra, militando nel Guarani, nel Fluminense e nel Vasco. Dopo essere stato anche convocato nella nazionale brasiliana, senza per\u00f2 mai disputare nessuna partita, venne ingaggiato dal Fluminense, con cui concluse la carriera agonistica nel 1968.\nAllenatore.\nDivenuto commissario tecnico cominci\u00f2 allenando proprio il Fluminense, con la quale vinse all'esordio (1969) un torneo di Rio denominato \"Ta\u00e7a Guanabara\" e, soprattutto, il titolo brasiliano. Dal 1970 al 1976 guid\u00f2 l'Atl\u00e9tico Mineiro, con cui si aggiudic\u00f2 il titolo in due occasioni (1970 e 1971).\nPositiva fu anche la sua esperienza al Gr\u00eamio, durata dal 1977 al 1979. Dopo un periodo difficile al Palmeiras, fu CT della nazionale brasiliana, che guid\u00f2 in due campionati del mondo, quello del 1982 e quello del 1986. In mezzo a questi due avvenimenti si colloca il suo trasferimento in Arabia Saudita, dove trionf\u00f2 in numerosi trofei nazionali con l'Al-Ahli.\nDopo un'altra serie di insuccessi al Flamengo (1988-1990) la sua stella sembrava definitivamente tramontata. Seppe per\u00f2 riprendersi, soprattutto dopo che venne chiamato alla guida del S\u00e3o Paulo, con cui vinse, tra le altre competizioni, un campionato brasiliano (1991), due Coppe Libertadores e soprattutto due Coppe Intercontinentali, sconfiggendo in finale il Barcellona nel 1992 con il punteggio di 2-1 e il Milan nel 1993 con il risultato di 3-2.\nDopo avere accusato un infarto si ritir\u00f2 definitivamente dal calcio al termine del 1996 a causa delle cattive condizioni di salute, che lo avrebbero accompagnato nei suoi ultimi anni di vita. Ricoverato in ospedale per un'ischemia nel 2003, quando gli fu amputata parte della gamba sinistra, le sue condizioni si aggravarono tre anni dopo e mor\u00ec al termine di una lunga agonia per un'infezione addominale."}
{"id": "395254", "revid": "287204", "url": "https://it.wikipedia.org/wiki?curid=395254", "title": "Tele Santana", "text": ""}
{"id": "395272", "revid": "1654832", "url": "https://it.wikipedia.org/wiki?curid=395272", "title": "WaterAid", "text": "WaterAid \u00e8 un'organizzazione no-profit internazionale che si prefigge di sostenere la popolazione dei paesi del Terzo Mondo nella lotta al contagio derivante dall'uso di acqua contaminata e alla sensibilizzazione dei governi circa questo problema e sulle politiche sanitarie adottabili.\nL'organizzazione opera in 27 paesi in tutto il mondo, soprattutto dell'Africa, dell'Asia e del centro America.\nHa sede a Londra ed \u00e8 stata fondata il 21 luglio 1981. Opera, in partnership con associazioni locali, in quindici stati africani e asiatici, assistendo le comunit\u00e0 povere nella costruzione di riserve di acqua potabile e latrine.\nWaterAid prende parte al programma \"Make Poverty History\"."}
{"id": "395275", "revid": "258735", "url": "https://it.wikipedia.org/wiki?curid=395275", "title": "Pantanal", "text": "Il Pantanal \u00e8 la pi\u00f9 grande zona umida del mondo, un'immensa pianura alluvionale soggetta a inondazioni periodiche; si trova in un'area centrale del Sudamerica situata per gran parte in Brasile (negli Stati del Mato Grosso e del Mato Grosso do Sul), e in parte in Bolivia e in Paraguay. Il WWF l'ha identificata come una delle ecoregioni del pianeta, appartenente al bioma delle praterie e savane inondabili e riconosciuta dal codice NT0907.\nIl Pantanal deriva il suo nome dalla parola portoghese \"p\u00e2ntano\", che significa \"palude\", e si estende per circa 150.000\u00a0km quadrati.\nPer nove mesi all'anno (durante e per un certo tempo dopo la stagione delle piogge) viene sommersa dalle acque per l'80% della sua superficie. \u00c8 considerato l'ecosistema con il maggior numero di specie di flora e fauna del mondo. \u00c8 molto facile avvistare gli animali di questa regione: giaguari, caimani, capibara, formichieri giganti, anaconda e centinaia di specie diverse di uccelli.\nMolto diffuso qui \u00e8 il piranha rosso.\nGli abitanti, i \"pantaneiros\", vivono da generazioni in sintonia con la natura selvaggia di questo posto allevando il bestiame in modo estensivo.\nLe strade che attraversano il Pantanal sono 4: la \"Transpantaneira/Pocone-Porto Jofre\" (nel Mato Grosso), la \"Transpantaneira/Fiume Piquiri\" (nel Mato Grosso do Sul), la \"Strada Pantaneira\" (dalla citt\u00e0 di Coxim, nel Mato Grosso do Sul) e la \"Transpantaneira Road\" (dalla citt\u00e0 di Rio Verde de Mato Grosso, nel Mato Grosso do Sul).\nConservazione.\nLa maggior parte della superficie del Pantanal \u00e8 di propriet\u00e0 privata, ma fintantoch\u00e9 l'allevamento del bestiame si svolge con modalit\u00e0 estensive, il rischio \u00e8 limitato e la regione \u00e8 ancora relativamente intatta. Il progetto di costruzione di una idrovia, che servirebbe a facilitare le comunicazioni, il trasporto di merci e la generazione di energia elettrica, potrebbe invece cambiare completamente l'ecosistema e portare alla scomparsa del Pantanal come si conosce adesso.\nNel settembre del 2001 una parte del Pantanal brasiliano, di soli 1.350 chilometri quadrati, \u00e8 entrata a far parte del Parco nazionale del Pantanal Matogrossense. In territorio boliviano, \u00e8 stata costituita il parco nazionale di Otuquis con una zona naturale di gestione integrata e una superficie totale di poco pi\u00f9 di 10.000\u00a0km\u00b2.\nNel 2000 il Pantanal \u00e8 stato inserito nell'elenco delle riserve della biosfera e in quello dei Patrimoni dell'umanit\u00e0 dell'UNESCO.\nIl Pantanal nei media.\nNel Pantanal \u00e8 ambientato il romanzo di John Grisham \"Il testamento\""}
{"id": "395290", "revid": "125413443", "url": "https://it.wikipedia.org/wiki?curid=395290", "title": "Inflazione", "text": "Con inflazione (dal latino \"inflatio\" \u00abenfiamento, gonfiatura\u00bb, derivato da \"infl\u0101re\" \u00abgonfiare\u00bb) in economia, si indica l'aumento prolungato del livello medio generale dei prezzi di beni e servizi in un determinato periodo di tempo, che genera una diminuzione del potere d'acquisto della moneta.\nL'inflazione derivante dall'aumento dei prezzi delle materie prime o dall'aumento dei prezzi dei prodotti agricoli \u00e8 definita agflazione.\nCon l'innalzamento dei prezzi, ogni unit\u00e0 monetaria potr\u00e0 comprare meno beni e servizi. Conseguentemente, l'inflazione \u00e8 anche (\"ceteris paribus\", ossia considerando immutate tutte le altre condizioni, ivi compresi i redditi) un'erosione del potere d'acquisto dei consumatori.\nDescrizione e cause.\nL'inflazione pu\u00f2 avere diverse cause, e non c'\u00e8 completo accordo su quale sia quella che influisca di pi\u00f9. L'aumento dell'offerta di moneta superiore all'aumento della produzione di beni e servizi, stimolando la domanda di beni e servizi e gli investimenti in assenza di un corrispondente aumento dell'offerta \u00e8 considerata una causa dell'aumento dei prezzi.\nSecondo John Maynard Keynes l'inflazione dipende dalla domanda, che per\u00f2 pu\u00f2 crescere a prescindere dalla quantit\u00e0 di moneta immessa se ci si trova in una situazione di piena occupazione, in cui quindi la domanda cresce per la crescita dei salari. Altre cause sono l'aumento dei prezzi dei beni importati, l'aumento del costo dei fattori produttivi e dei beni intermedi, in seguito all'aumento della domanda o per altre ragioni. Sul confronto con la deflazione, Keynes annota inoltre: \nSul giudizio negativo in merito alla redistribuzione della ricchezza concord\u00f2 anche l'economista Luigi Einaudi, che in pi\u00f9 occasioni ha definito l'inflazione come \"la pi\u00f9 iniqua delle tasse\" perch\u00e9 colpisce in maggiore misura le classi pi\u00f9 deboli, in modo simile ad una tassa: a differenza delle tasse, per\u00f2, essa non sarebbe deliberata da leggi e dunque violerebbe inoltre il buon principio americano \"no taxation without representation\". Tuttavia, l'imposizione di tasse (in particolare, le imposte dirette) ha tipicamente effetti deflazionistici sull'economia nazionale.\nL'aumento del livello generale dei prezzi determina una perdita di potere d'acquisto della moneta: con la stessa quantit\u00e0 di denaro si pu\u00f2 cio\u00e8 acquistare una minore quantit\u00e0 di beni e servizi. A titolo esemplificativo, 1 lira italiana del 1861 (la lira coniata al momento della proclamazione del Regno d'Italia) equivale ad oltre 6\u00a0000 lire del 1999, ad oltre 3 euro del 2006 e 5,17 del 2012.\nL'incremento del livello generale dei prezzi espresso in termini percentuali \u00e8 il tasso d'inflazione.\nL'inflazione ha effetti positivi e negativi. L'attuale economia mainstream considera una quantit\u00e0 moderata di inflazione positiva.\nAd esempio la Banca Centrale Europea si pone come obiettivo un'inflazione che non superi il 2%. Olivier Blanchard, capo economista del Fondo Monetario Internazionale ritiene che questo limite possa essere innalzato al 4% per garantire alla banca centrale pi\u00f9 margine d'azione in caso di crisi. Non mancano scuole di pensiero economico che ritengano opportuna anche un'inflazione pi\u00f9 alta almeno in talune situazioni, o altre che la ritengono in assoluto negativa. L'iperinflazione invece \u00e8 unanimemente considerata in modo negativo.\nL'inflazione comporta la perdita di valore del denaro accumulato, e un'inflazione imprevista comporta un trasferimento di ricchezza vantaggioso per i soggetti in posizione debitoria e svantaggioso per i soggetti in posizione creditoria. Ad esempio un'impresa od un singolo cittadino che abbia contratto un debito a tasso d'interesse nominale fisso \u00e8 avvantaggiato da un aumento imprevisto dell'inflazione, se ad essa corrisponde anche un aumento nominale delle sue entrate. Avviene il contrario per la banca che ha concesso il mutuo, che ottiene indietro del denaro con un valore inferiore a quanto preventivato, oppure per un'impresa o un cittadino che abbia acquistato dei titoli di debito (ad esempio dei titoli di stato) che offrono un interesse reale minore di quello preventivato. Qualora invece l'inflazione sia stabile il creditore ne tiene conto nel momento in cui concede il prestito, includendo il recupero dell'inflazione nel tasso d'interesse nominale, in modo da avere un tasso d'interesse reale (al netto dell'inflazione) positivo.\nIndicando con \"p\"(\"t\") il livello generale dei prezzi, l'inflazione \u00e8 la sua derivata logaritmica rispetto al tempo, ovvero la velocit\u00e0 con cui il livello medio dei prezzi cresce:\nLa derivata pu\u00f2 essere positiva, negativa, raramente nulla. L'opposto dell'inflazione, cio\u00e8 la diminuzione continuativa del livello generale dei prezzi, prende il nome di deflazione.\nIl calcolo dell'inflazione.\nLa variazione del livello generale dei prezzi viene misurata in economia attraverso l'utilizzo di numeri indice.\nIl calcolo del numero indice dei prezzi al tempo \"t\", assumendo come base il livello dei prezzi al tempo \"t-1\" (ovvero, come spesso si usa dire, al tempo 1 con base il tempo 0), viene effettuato in tre fasi, l'ultima della quale si articola a sua volta in quattro sottofasi:\nIn sostanza, dopo aver calcolato gli indici nazionali di prezzo dei prodotti, si calcola il numero indice generale come segue:\ndove:\nSi ha quindi:\nche \u00e8 un indice di Laspeyres, normalmente moltiplicato per 100.\nIl tasso d'inflazione non \u00e8 altro che il tasso di crescita dei numeri indici dei prezzi cos\u00ec calcolati.\nFino al 1998 si usava l'indice di Laspeyres a base fissa, nel senso che il sistema dei pesi \"w\"i rilevato nell'anno scelto come base rimaneva in vigore per diversi anni successivi. Dal gennaio 1999 si usa invece l'indice di Laspeyres concatenato; si aggiornano quindi annualmente i pesi utilizzati nel calcolo, che sono ora costituiti dalle quote di spesa per ciascun bene o servizio sul totale della spesa delle famiglie come rilevate al dicembre dell'anno precedente. Si rivede inoltre periodicamente la composizione del paniere.\nL'indice dei prezzi viene calcolato ogni mese e si distingue tra:\nDa notare che, essendo piuttosto improbabile che si verifichi una diminuzione del livello generale dei prezzi, l'indice rilevato a dicembre di un qualsiasi anno \u00e8 in generale superiore alla media dei dodici indici dello stesso anno. Ci\u00f2 comporta che un tasso di inflazione annuale comprenda una componente \"propria\" (la variazione verificatasi nell'anno) ed una componente \"acquisita\", ereditata dall'anno precedente:\nIn altri termini, supponendo che la media degli indici mensili dell'anno formula_12 sia pari a 1,02, che l'indice rilevato a dicembre dello stesso anno sia 1,03 e che non si rilevi alcun aumento dei prezzi nell'anno formula_8 rispetto al dicembre precedente, il livello dei prezzi nell'anno formula_8 sarebbe comunque superiore di 0,01 alla media degli indici mensili dell'anno precedente. Se quindi gli indici mensili dell'anno formula_8 restassero tutti al livello di dicembre dell'anno precedente, con tassi congiunturali tutti nulli, si avrebbe comunque un tasso annuo di inflazione non nullo, pari a:\nformula_16\nQuesto 0,98%, che non \u00e8 altro che la variazione dell'indice di dicembre dell'anno precedente rispetto alla media di quell'anno, costituisce l'inflazione \"acquisita\" che ciascun anno eredita dal precedente.\nAd esempio, il tasso di inflazione del 2007 in Italia \u00e8 stato pari all'1,8%, di cui 0,5% ereditato dal 2006 (differenza tra dicembre 2006 e media del 2006) e 1,3% dovuto alla dinamica dei prezzi verificatasi nel 2007.\nTutti i tassi citati vengono disaggregati dall'ISTAT in vario modo, calcolando tassi per singole categorie di beni e servizi (alimentari, comunicazioni, ecc.), per beni e servizi di diversa frequenza d'acquisto (alta, media, bassa), ecc. In particolare, si calcola una \"inflazione di fondo\" escludendo i prezzi ritenuti pi\u00f9 volatili, quelli dei beni energetici e gli alimentari non lavorati.\nL'ISTAT offre, peraltro, anche coefficienti per il calcolo del valore della moneta (quindi degli effetti dell'inflazione in generale) a partire dal 1861. Ad esempio, per calcolare che valore avrebbero oggi (nel 2006) 100 lire del 1937, si applica il coefficiente 1.646,8831 e si divide il risultato per 1\u00a0936,27, ottenendo 85,05 euro.\nL'inflazione nella storia economica.\nAntichit\u00e0.\nNella storia antica sono numerosi i periodi inflativi.\nIl primo di tali periodi storicamente attestati risale all'Antico Regno dell'Egitto ed al Periodo Sumero Tardo, intorno al 2100 a.C., ma ne ignoriamo le cause scatenanti (coincidenti con storici periodi di anarchia, la fine dell'Antico Regno egiziano ed il declino dei centri abitati Sumeri che crolleranno definitivamente nel 2002 a.C.). Le testimonianze scritte contemporanee attestano che, poco prima di crollare a seguito dell'invasione dei Gutei, un popolo barbaro abitante i Monti Zagros nell'attuale Iran, nel 3150 a.c., l'impero di Akkad si trovava in uno stato di forte anarchia dove i prezzi non erano pi\u00f9 controllabili.\nAncora durante il regno del \"faraone eretico\" Amenothep IV Akhenaton e dei suoi successori, si verifica il venir meno dello sfruttamento delle miniere nubiane (la Nubia, attuale Sudan, era ricca di miniere aurifere, tanto che il termine \"Nwb\" in antico egizio significava appunto \"oro\"). L'indebolimento del potere interno egizio di questo periodo si ripercosse sulla fuga centrifuga delle province lontane quali la Nubia, la Siria e la Palestina.\nUn altro storicamente documentato periodo d'inflazione coincise con la scoperta delle miniere d'argento in Spagna lungo il Rio Tinto ed il fiume Guadalquivir ad opera dei Fenici, tra il 730 a.C. ed il 620 a.C., zona geografica coincidente con la mitica Tartesso. All'epoca, la Fenicia era sottomessa agli Assiri e l'importazione massiva in Medio Oriente di ingenti quantitativi d'argento provoc\u00f2 il crollo verticale del valore del metallo, tanto che la stessa Assiria dovette intervenire per impedire ulteriori importazioni di argento ispanico facendo presidiare i porti di Ugarit, Sidone, Tiro e Biblo.\nUn altro episodio storico d'inflazione, sebbene pi\u00f9 contenuto, accadde in Frigia sotto re Mida (regnante tra il 716 a.C. ed il 690 a.C.) il cui mitico tocco che trasformava tutto in oro riecheggia sia l'opulenza di quel popolo, che i danni provocati da un eccesso di ricchezza. Analogamente, un secolo dopo, in Lidia, il primo stato a battere moneta verso il 670 a.C., estraendo dal fiume Pattolo le sabbie aurifere che davano la preziosa lega naturale oro - argento detta \"elettro\", si verific\u00f2 un episodio analogo sotto re Creso (regnante tra il 565 a.C. ed il 546 a.C.). Si noti che sia la Frigia, che la Lidia si trovano nell'attuale Turchia, che le due storiche regioni erano confinanti, ed anche la similitudine del termine greco \"Hchriusos\" (\"oro\") col nome del facoltoso sovrano lidio \"Kroisos\" (\"Creso\").\nAnalogamente, la fine dell'impero assiro (612 a.C.) sotto il debole re Sinsharishkun, la guerra civile in corso aveva prodotto un'impennata dei prezzi dei beni di prima necessit\u00e0.\nL'inflazione annua pari al 400 - 500 % funestava la vita quotidiana degli abitanti di Babilonia e del secondo impero babilonese tra il 580 a.C. ed il 538 a.C. (data della conquista della citt\u00e0 ad opera del re di Persia, Ciro il Grande). Un'inflazione cos\u00ec elevata falcidiava i guadagni degli agricoltori e dei mercanti, cos\u00ec da spingere gli ultimi sovrani caldei a cercare d'impossessarsi dell'Arabia, in modo tale da \"mitigare\" il regime dei prezzi coi proventi delle spezie in transito lungo l'omonima \"via delle spezie\" in mano ai babilonesi nell'ultimo tratto, tra l'Oasi di Tabuk (ove vennero insediati anche coloni ebrei provenienti dalla Giudea conquistata e da Gerusalemme rasa al suolo nel 587 a.C. e l\u00ec rimasti fino alla conquista musulmana del 630 d.C.) e la citt\u00e0 di Hegra. La mancata risoluzione dell'annoso problema dell'inflazione fu una delle causa della mancata partecipazione popolare alla difesa della citt\u00e0 contro i persiani, come testimoniato da alcune tavolette d'argilla coeve.\nAnche durante la Guerra del Peloponneso (431 - 404 a.C.) tra Atene e Sparta si verific\u00f2 un periodo di grave inflazione associata a recessione a causa del perdurare della guerra che sottraeva artigiani ed agricoltori al lavoro ed al commercio. Con la definitiva vittoria spartana, al termine del trentennale conflitto, la citt\u00e0 laconica si vide letteralmente sommersa di \"civette\" (dal conio rappresentato sulla dracma argentea ateniese del periodo), il che provoc\u00f2 il sovvertimento dell'economia spartana che, notoriamente, vietava l'utilizzo della moneta e la pratica del commercio.\nDurante il periodo di decadenza dell'Impero Persiano, tra il 450 a.C. ed il 330 a.C. (data della sua definitiva caduta in mano macedone), le continue guerre intestine che vedevano contrapposti usurpatori all'interno della stessa famiglia regnante degli Achemenidi, nonch\u00e9 le rivolte autonomiste promosse da satrapi a governo delle varie province dell'impero costrinsero all'emissione di notevoli quantitativi di moneta locale (il Darico aureo che, all'inizio, valeva venti volte il potere d'acquisto della Dracma argentea ateniese) al fine di pagare gl'eserciti mercenari assoldati all'uopo.\nNel periodo di conquista dell'Impero Persiano da parte di Alessandro Magno (334 - 323 a.C.), le ingenti quantit\u00e0 di metalli preziosi sottratte ai paesi assoggettati e dirottati in Grecia, in Macedonia ed in Epiro determinarono un decremento del valore intrinseco dell'oro contenuto nel Darico persiano e dell'argento della Dracma greca.\nSuccessivamente, durante il periodo passato alla storia col nome di \"Ellenismo\", si ebbe un'inflazione generalizzata a carico della \"valuta franca\" dell'epoca, la tetradracma greca, in s\u00e9guito ad un'emissione incontrollata della stessa da parte dei vari regni in cui si frantum\u00f2 l'impero di Alessandro Magno, ed anche a causa delle copie circolanti emesse da zecche non autorizzate in Nubia, Egitto meridionale e Sinai, Libia, India ed Arabia (questi paesi, pur non essendo parte dell'impero macedone, copiarono la moneta greca e la utilizzarono per i commerci ed il saldo delle partite correnti).\nUn'inflazione molto grave si verific\u00f2 durante il tardo periodo repubblicano nell'antica Roma quando lo Stato, per poter continuare a finanziare le campagne militari, alter\u00f2 la lega metallica delle monete abbassando il titolo (la quantit\u00e0) di metallo prezioso in esse contenuto.\nUna situazione ancora peggiore si verific\u00f2 tra il II secolo d.C. e la definitiva caduta dell'Impero romano d'Occidente, nel 476: durante il corso del basso impero, si verificarono alterazioni talmente marcate dei titoli di metallo prezioso che molti commercianti si rifiutarono di esser corrisposti in moneta per i beni posti in vendita ed anche molti militari preferirono il pagamento \"in natura\" per i servizi resi. Ad esempio, all'epoca del regno di Costantino I (312 - 337), l'asse bronzeo era ridotto a dimensioni pari ad 1/4 di quello repubblicano di trecento anni prima. Analoghe alterazioni subirono il denario argenteo ed il sesterzio argenteo e l'aureo. Costantino, per pagare i soldati, fu costretto a far coniare il solido aureo (da cui i termini in lingua italiana \"soldo\", \"soldato\", \"assoldare\", etc.): una moneta contenente un buon titolo aureo. Nella fattispecie, il cardine monetario dell'antica Roma era rappresentato dal Denario, una moneta che nel 218 a.C. conteneva 4.5 grammi d'argento puro ed era scambiato contro dieci assi di bronzo. Intorno al 120 a.C. era cambiato contro sedici assi di bronzo. Il contenuto argenteo del denario, verso il 210 s'era ulteriormente ridotto, giungendo a rappresentare soltanto lo 0.5% del peso della moneta. A ci\u00f2 fece da contraltare un'impennata inflazionistica che raggiunse negl'anni il 1.000%. Per decreto, Diocleziano calmier\u00f2 i prezzi facendo scendere l'inflazione al 100%. A quell'epoca 300, una libbra d'oro valeva 5.000 denari. Al tempo dell'ultimo imperatore, Romolo Augusto, ne valeva 20 milioni. Da Costantino in poi il denario perse praticamente ogni valore. Precedentemente, trent'anni prima, l'imperatore dalmata Diocleziano introdusse un paniere di beni calmierati (fu la prima esperienza del genere nella storia): beni di prima necessit\u00e0 che non potevano, per legge, aumentare di prezzo oltre una soglia fissata dall'autorit\u00e0 politica, col risultato che tali beni non vennero pi\u00f9 ad esser reperibili sul mercato, a meno di non venire pagati a prezzi assai pi\u00f9 elevati rispetto a quelli politicamente imposti (con la creazione, quindi, di un mercato nero). Negli ultimi decenni dell'impero, nessuno era disposto a svolgere la mansione di esattore delle tasse, mestiere un tempo assai remunerativo, tanto che si dovettero arruolare a forza funzionari statali adibendoli a tale mansione. Gli imperatori che svalutarono la moneta argentea furono Nerone, Caracalla, Marco Aurelio. Costantino abol\u00ec il Denario argenteo perch\u00e9 oramai privo di valore effettivo e sostitu\u00ec all'Aureo il Solido. Ma l'Aureo conteneva 8.0 grammi d'oro fino, mentre il solido ne conteneva poco pi\u00f9 della met\u00e0 (circa 4.45 grammi). L'adulterazione del Solido ricalc\u00f2 quella del Denario, tanto che gl'ultimi imperatori romani d'Occidente neppure coniarono pi\u00f9 il solido, bens\u00ec il Tremisse, del valore di 1/3 di solido, in quanto conteneva non pi\u00f9 di 1.72 grammi d'oro.\nMedioevo.\nDurante l'Alto Medioevo l'economia europea era un'economia di sussistenza, ove prevalevano l'autarchia ed il baratto. Con la riforma monetaria di Carlo Magno, attuata intorno al 770 - 780 d.C., venne introdotta la lira (dal termine latino \"libra\", ovvero \"peso\") sia come unit\u00e0 di misura (di peso) che come unit\u00e0 di conto: con tale \"moneta virtuale\", in un'epoca di grave indigenza e di povert\u00e0 assai diffusa, si potevano comprare circa 47 appezzamenti di terreno.\nNel Basso Medioevo i Comuni italiani iniziarono a batter moneta aurea (il fiorino fiorentino, il genovino genovese, etc.), ed anche altri stati europei s'incamminarono su questa strada, basti ricordare il penny argenteo di Enrico II Plantageneto re d'Inghilterra. Ma iniziarono presto anche la contraffazione delle monete (si ricordi l'episodio di \"Mastro Adamo\", citato da Dante nell'Inferno, che falsific\u00f2 il fiorino fiorentino, sottraendo ben 3 carati d'oro puro al peso della moneta originale, che conteneva 24 carati), la \"tosatura\" (limatura) e l'adulterazione (alterazione del titolo aureo) con una conseguente ripresa dell'inflazione. Per coloro i quali alteravano la moneta - in qualsiasi modo e sotto qualsiasi forma - era prevista la pena di morte. Un periodo di inflazione elevata si ebbe anche dopo il 1352, quando - alla fine del periodo in cui in Europa infuriava la \"Peste Nera\",la popolazione si dimezz\u00f2 rispetto al 1347 e - con la perdita di circa 30 milioni di persone - i contadini poterono spuntare notevoli incrementi salariali. Anche la \"Guerra delle Due Rose\", una guerra civile limitata soltanto alle classi aristocratiche, dal 1455 al 1485,nell'Inghilterra reduce dalla Guerra dei Cento Anni lasci\u00f2 uno strascico inflattivo, questa port\u00f2 al fallimento delle compagnie fiorentine Bardi e Perruzzi.\nStoria Moderna.\nIl primo grande episodio inflativo della storia moderna avvenne sul finire del Cinquecento e condusse ad un rialzo generalizzato dei prezzi in Europa. Sulle cause che lo determinarono vi \u00e8 un dibattito storiografico: secondo talune fonti il motivo fu lo sfruttamento spagnolo dell'oro del Nuovo Mondo: in seguito alle depredazioni dei conquistadores a spese delle popolazioni Maya e Inca e all'estrazione mineraria dai giacimenti del Nuovo Mondo, le casse reali spagnole si trovarono a disporre di ingenti quantit\u00e0 di oro, argento e merci preziose che vennero riversate sui mercati europei sia per armare l'esercito e assoldare mercenari (il che rese la Spagna del XVI e XVII secolo la pi\u00f9 grande potenza europea) sia da parte della corte e dei nobili per comprare, importandoli dalle altre nazioni europee, beni e servizi di ogni genere in tale quantit\u00e0 da causare una loro (relativa) scarsit\u00e0. Altre fonti invece considerano superata tale teoria, addebitando la causa principale dell'inflazione all'aumento della popolazione verificatosi sul continente europeo nel medesimo periodo.\nLa pi\u00f9 colossale truffa monetaria europea, che si tradusse nella totale perdita di valore della moneta francese, vide coinvolte numerose zecche che rifornivano l'Impero Ottomano. A partire dal 1656, le donne ottomane di elevato lignaggio iniziarono ad ornarsi con orecchini, braccialetti e collane realizzate col Luigino argenteo francese. La moneta, inizialmente, veniva coniata dalla zecca di Parigi per re Luigi XIV a far data dal 1643. L'indubbia bellezza del conio francese colp\u00ec le donne musulmane, tanto che la richiesta della moneta francese crebbe a livelli esponenziali, in quanto a Costantinopoli (odierna Istanbul) le famiglie pi\u00f9 facoltose erano disposte a pagare un prezzo anche del doppio rispetto al valore intrinseco della moneta, dato dal suo contenuto argenteo.\nDi fronte alla possibilit\u00e0 di lauti guadagni, furono moltiplicate le zecche francesi autorizzate al conio della moneta, ma anche zecche site al di fuori dei confini francesi, in virt\u00f9 di precedenti diritti acquisiti, iniziarono a batter moneta da esportazione, in primis le zecche di Genova e del Principato di Monaco, nel 1661. Nel frattempo, in Turchia, la quantit\u00e0 di luigini riversata fece s\u00ec che anche altri monili, a cominciare dagli anelli dei vari governatori, venissero realizzati coi luigini. L'inondazione di luigini per\u00f2 depauper\u00f2 di argento le casse statali francesi, tanto che il re in persona dovette intervenire a bloccarne l'emissione e la commercializzazione nel 1667.\nNel frattempo, continu\u00f2 la vendita di luigini \"non ufficiali\" contenenti metallo sempre pi\u00f9 svilito per titolo argenteo, tanto che si sfior\u00f2 una crisi diplomatica tra Turchia e Francia. Infatti, il sultano turco eman\u00f2 un decreto che - pena la morte - vietava l'importazione di luigini e cos\u00ec fecero pure Francia, Genova e Monaco che rischiavano di compromettere i propri commerci con gli ottomani, nel caso non avessero bloccato l'emissione di moneta ormai priva di valore. La circolazione di un quantitativo di monete eccessivo in Turchia provoc\u00f2 un'impennata del prezzo dei generi di prima necessit\u00e0 e il sultano dovette intervenire nuovamente, nel 1667 a sgonfiare la bolla speculativa mediante la requisizione e successiva fusione delle monete importate.\nDopo la Guerra d'indipendenza americana (1775 - 1783), la stampa di quantitativi di carta moneta al di fuori di qualsiasi controllo produsse una spirale inflazionistica tale per cui anche al giorno d'oggi, negli Stati Uniti, la locuzione \"Non vale un Continentale\" (dal nome del dollaro di allora detto \"Dollaro Continentale\" cartaceo) indica un oggetto di valore irrisorio. Nel 1791 il cambio tra Dollaro ed Oro fu fissato a 19,49 dollari per un'oncia troy (31,1034768 grammi) e per oltre un secolo rimase a quei livelli (nel 1834 fu portato a 20,67 dollari/oncia, un'inezia). La prima grave svalutazione della moneta americana avvenne col presidente Roosevelt, che fiss\u00f2 il nuovo cambio nel 1933 a 35,00 dollari per oncia, all'indomani della grave crisi borsistica di Wall Street del 1929. Il colpo di grazia al cambio della moneta statunitense e al sistema del \"Gold Standard\" avvenne la mattina del 15 agosto 1971, quando il presidente americano Richard Nixon abol\u00ec unilateralmente con effetto immediato e \"sine die\" il cambio fisso tra dollaro e oncia (\"Smithsonian Agreement\"). Cinquant'anni dopo, il 25 aprile 2021 il costo dell'oncia d'oro s'aggirava sui 1.483,62 dollari.\nDurante la Rivoluzione francese, prima che Napoleone Bonaparte istituisse la banca centrale francese, la moneta semplicemente scomparve e venne sostituita da un titolo (una forma mista tra una cambiale e un titolo di stato) denominato \"Assegnato\" (1792) e garantito con le propriet\u00e0 immobiliari confiscate alla nobilt\u00e0 e al clero. A causa dell'eccesso di stampa, il valore dell'Assegnato, nel giro di pochi anni, col\u00f2 a picco costringendo il governo a imporne il corso forzoso, per poi sopprimere del tutto tale forma di pagamento.\nUn ulteriore famoso episodio inflazionistico si ebbe poco dopo la prima guerra mondiale in Germania, durante la Repubblica di Weimar, tra il 1919 ed il 1924: i pagamenti in ottemperanza all'ultimatum di Londra, che richiese la liquidazione di enormi risarcimenti per i danni di guerra in marchi oro, pi\u00f9 il 26% delle esportazioni tedesche, innescarono una spirale perversa che port\u00f2 ad una svalutazione del marco e ad un'inflazione a tassi stratosferici (iperinflazione). Salari e stipendi venivano pagati ogni giorno affinch\u00e9 il loro valore non venisse abbattuto a livelli tali da quasi azzerare, nei fatti, il loro valore. Tra il giugno e il dicembre del 1922, gli indici del costo della vita salirono di 16 volte. Nel 1923 i francobolli vennero a costare miliardi di Papiermark e per comprare un uovo occorreva una quantit\u00e0 notevole di carta moneta.\nLa spirale inflazionistica fece s\u00ec che la gente, appena veniva pagata, correva a comperare qualsiasi tipo di merce prima di trovarsi con denaro privo di valore reale in mano, aggravando cos\u00ec la scarsit\u00e0 di beni in circolazione. L'iperinflazione venne sconfitta con l'emissione di una nuova valuta, il Rentenmark, garantito dalle terre e dalle merci degl'industriali, poi sostituita dal Reichsmark con cambio paritario. L'iperinflazione di Weimar \u00e8 spesso direttamente collegata con l'ascesa del Terzo Reich di Hitler, anche se l'iperinflazione fu sconfitta gi\u00e0 nel 1924, quindi quasi dieci anni prima dell'avvento del nazismo.\nIl 15 giugno 1939 il Governo tedesco approv\u00f2 la Reichsbankgesetz, la legge di riforma che limitava l'autonomia decisionale della Banca Centrale e la vincolava ad eseguire le indicazioni di politica monetaria, che tornavano nei poteri dell'esecutivo. Il Consiglio di Amministrazione della Reichsbank reag\u00ec al provvedimento con le dimissioni in blocco, mentre il Giappone recep\u00ec la legge praticamente tale e quale nel suo ordinamento giuridico.\nNel secondo dopoguerra, la Reichsbank venne sostituita dalla Bundesbank e svincolata totalmente dal potere politico, in totale autonomia. Il marco tedesco divenne la moneta di riferimento europea, tanto che lo scellino austriaco, la corona danese ed il fiorino olandese vennero \"agganciati\" ad esso, ovvero legati da un rapporto di cambio fisso. Negli stessi anni in cui la Germania sperimenta l'iperinflazione, non va meglio in Austria, dove, nel 1922, essa raggiunge il 1.733% annuale, in Polonia, dove, nel 1923, essa raggiunge il 51.699%, in Russia, dove, nel 1923, essa raggiunge il 13.535%.\nSempre nel ventennio tra il 1927 e il 1946 si ebbe un episodio iperinflattivo in Ungheria. In quel periodo era in circolazione una valuta, il peng\u0151 che inizi\u00f2 rapidamente a svalutarsi per far fronte alle ingenti spese belliche a partire dal 1938. Dopo la seconda guerra mondiale il peng\u0151 soffr\u00ec il pi\u00f9 alto tasso di iperinflazione mai registrato e perse di valore. Venne rivalutato, ma questo non ferm\u00f2 l'iperinflazione e i prezzi continuarono a salire fuori da ogni controllo, obbligando l'emissione di tagli di banconote sempre pi\u00f9 alti e raggiungendo il massimo con la stampa di un biglietto da 1021(=1.000.000.000.000.000.000.000) peng\u0151, che per\u00f2 non venne mai messo in circolazione. Il taglio pi\u00f9 grosso messo in circolazione valeva 1x1020(=100.000.000.000.000.000.000) peng\u0151. L'economia ungherese poteva essere stabilizzata solo con l'introduzione di una nuova valuta e quindi il 1\u00ba agosto 1946 venne introdotto il fiorino ungherese con un tasso di cambio di 4x1029 (=400.000.000.000.000.000.000.000.000.000) peng\u0151.\nAnche in Italia si verific\u00f2 un episodio iperinflattivo tra il 1943 e il 1945, durante il periodo della Repubblica Sociale Italiana. In quegli anni, oltre alla perdita di valore della moneta per le cause belliche, si dovettero pure reperire i fondi per il mantenimento delle truppe naziste d'occupazione. Nel 1944 l'inflazione annuale si attest\u00f2 al 344,47% e raggiunse, nel mese di dicembre, la cifra record del 491,4%. Sempre nel 1944, in Grecia uno stipendio medio non arrivava a comprare un litro di latte, essendo l'inflazione del 3,02x1010 annuale.\nEt\u00e0 Contemporanea.\nCronicamente affetti da iperinflazione furono i paesi latinoamericani nel quarantennio tra il 1950 e il 1990. Paesi un tempo prosperi s'impoverirono in modo drammatico: basti pensare al caso del Cile durante la presidenza di Salvador Allende, stremato dagli scioperi, con un'inflazione mensile del 120-140% tra il 1972 e il 1973. Anche l'Argentina, tra il 1983 (anno in cui la vecchia moneta, il peso, fu sostituita dall'austral e successivamente, nel 1991, ancorata al dollaro statunitense con un tasso di cambio sopravvalutato di 1:1) e il 2001 (anno in cui la nazione dovette annunciare il default, \"fallimento\"), si trov\u00f2 in una situazione paradossale. Nel solo 1989 l'inflazione era del 200% mensile e del 5.000% annuale.\nAncora pi\u00f9 emblematico \u00e8 il caso del Brasile, dove l'inflazione ha praticamente da sempre accompagnato la storia nazionale. A causa dell'inflazione, al termine della Vecchia Repubblica (1889-1930) la valuta base non fu pi\u00f9 il vecchio real, ma divent\u00f2 inizialmente il mil r\u00e9is (mille r\u00e9is) e successivamente il conto de r\u00e9is (un milione di r\u00e9is). Nel 1930 il presidente democraticamente eletto, Get\u00falio Vargas, assunse poteri dittatoriali nel 1937 istituendo una concezione di stato corporativista (\"Estado Novo\") durato fino alla deposizione dello stesso Vargas nel 1945. Nel 1942 in Brasile venne introdotto il cruzeiro nuovo, suddiviso in 100 centavos e rimasto in circolazione fino al 1967, che sostitu\u00ec il real a un tasso di 1 r\u00e9is = 1 cruzeiro. Dopo un ulteriore quadriennio con Vargas alla guida del paese (1950-1954, anno del suo suicidio), un colpo di Stato militare, nel 1964 port\u00f2 al governo una giunta militare. Nel frattempo l'inflazione galoppante divenne fuori controllo.\nA seguito della crescente inflazione, nel 1967 il vecchio cruzeiro fu sostituito dal cruzeiro nuovo, a un tasso di 1 cruzeiro nuovo = 1\u00a0000 vecchi cruzeiro. Caduta la giunta dittatoriale a seguito d'imponenti manifestazioni di piazza a Rio de Janeiro e a San Paolo, nel 1984, il governo democratico, nel 1986, abol\u00ec la vecchia valuta ed il cruzeiro nuovo venne sostituito dal cruzado, al tasso di 1\u00a0000 cruzeiro nuovi = 1 cruzado. Nuovamente, nel 1989, il neonato cruzado fu sostituito dal cruzado nuovo, a un tasso di 1000 cruzado = 1 cruzado nuovo. E ancora, nel 1990, il Brasile torn\u00f2 a utilizzare il nome cruzeiro per la propria valuta: il terzo cruzeiro sostitu\u00ec alla pari il secondo cruzado. E quindi, il 1\u00ba agosto 1993 il terzo cruzeiro fu sostituito dal cruzeiro real con un tasso di svalutazione talmente repentino da imporre l'agganciamento della moneta brasiliana al dollaro statunitense. Nel 1994 il cruzeiro real fu sostituito dal secondo real al tasso di 1 real = 2\u00a0750 cruzeiro real.\nPer quanto riguarda invece la Bolivia (paese che detiene il triste primato mondiale per numero di golpe), nel 1985 l'inflazione annuale s'assest\u00f2 sull'11.750%. La fine della guerra civile in Nicaragua lasci\u00f2 in eredit\u00e0 al paese (1987) un'inflazione del 13.109% annuale, mentre tre anni pi\u00f9 tardi, il Per\u00f9 speriment\u00f2 un tasso inflativo del 7.482%.\nIl Messico tra il 1994 ed il 1995 sub\u00ec una serie di attacchi speculativi finanziari contro la propria moneta, il peso, che si svalut\u00f2 - in un anno - del 35% contro il dollaro statunitense. Soltanto lo stanziamento di aiuti monetari statunitensi, conseguenti al crollo dei profitti delle multinazionali statunitensi medesime, bloccarono la speculazione finanziaria e fecero riprendere la valuta messicana.\nDopo il 1991 con la fine del comunismo si \u00e8 verificata, in Russia e nei paesi dell'Europa dell'Est, una situazione di rapida perdita di valore della moneta: in un mercato essenzialmente chiuso e privo di concorrenza, statalizzato e politicamente calmierato quale quello dell'Unione Sovietica e dei paesi satelliti, l'apertura al regime di libero mercato avvenuta tra il 1991 e il 1995, ha provocato in alcuni casi il ritorno al regime del baratto in natura ed il rifiuto del pagamento con le monete nazionali. La Russia si risollev\u00f2 dal baratro finanziario soltanto con la nomina di Vladimir Putin a primo ministro, nel 1998. Da ricordare anche i casi della Serbia tra il 1987 e il 1994 e dello Zimbabwe a partire dal 1984.\nIn Italia \u00e8 un consolidato principio della libert\u00e0 economica l'attribuzione al singolo imprenditore del diritto di determinare liberamente il prezzo di vendita della propria merce o dei propri servizi al pubblico. Si ritiene quindi che l'autorit\u00e0 pubblica non abbia il diritto n\u00e9 di imporre un prezzo di mercato a nessun anello della catena distributiva n\u00e9 di autorizzare preventivamente quello da essi proposto ovvero di censurarlo in un fase successiva alla vendita.\nTuttavia, ancora nel XX secolo, i moderni Stati liberali hanno esercitato un potere di amministrazione dei prezzi e di contingentamento delle quote di mercato rispetto a un paniere selezionato di classi merceologiche ritenute beni o servizi essenziali di pubblica utilit\u00e0. In Italia, ci\u00f2 si \u00e8 concretizzato mediante il Monopolio di Stato e il Comitato interministeriale dei prezzi.\nIl caso specifico dell'Antica Roma.\nCaso pressoch\u00e9 unico nell'evo antico, la reale perdita di valore della moneta romana, occorso nei secoli, \u00e8 concretamente e tangibilmente evidenziabile dalla decurtazione del titolo (percentuale di metallo nobile rispetto al peso totale della moneta) nell'arco dei secoli. Quando - come nell'antichit\u00e0 - il valore nominale di una moneta era legata direttamente al titolo (percentuale) di metallo prezioso di cui era costituita la moneta stessa, costituiva reato da pena capitale non solo falsare il titolo (alterare la quantit\u00e0 di metallo prezioso presente), ma anche la tosatura (alterarne il peso, limandone i bordi e recuperando la polvere di metallo prezioso medesimo da riutilizzare). Ancor oggi molte unit\u00e0 monetarie ricordano, nel loro nome, il legame al peso del metallo prezioso di cui erano costituite. Basti ricordare la peseta spagnola, il peso argentino, la lira italiana - israeliana - turca, il pound (lira sterlina inglese), il punt irlandese, la dracma greca, ecc. Il termine \"lira\" \u00e8 una deformazione del vocabolo latino \"libra\" (\"bilancia\"), cos\u00ec come il termine \"statere\" deriva dal greco \"stadera\" (\"bilancia\"), e \"dracma\" dalla quantit\u00e0 di grano che poteva esser contenuto in un pugno.\nL'alterazione del titolo divenne la norma da parte dello stato romano a partire dal I secolo d.C. per fronteggiare le ingenti spese militari (stipendio dell'esercito ed acquisto di armi sempre pi\u00f9 sofisticate), le spese dell'apparato burocratico - statale e le spese per i generi voluttuari (spezie, dall'Abissinia e dall'Arabia, seta dalla Cina, diamanti dall'India, corallo dalla Grecia, perle da Ceylon, alabastro dall'Egitto, porpora dalla Palestina e dalla Fenicia). La prima moneta di Roma fu l'aes grave (\"asse\"), corrispondente a circa 273 g di bronzo. Venne coniato per la prima volta nel 335 a.C. Prima di questa data circolavano dei lingotti di bronzo dal peso di circa 3\u00a0kg (aes rude). Quindi, da aes rude ad aes grave si verific\u00f2 una svalutazione del titolo in bronzo anche se non fu avvertita dalla popolazione, ai fini pratici, vista la scarsit\u00e0 dei pagamenti in moneta (era pi\u00f9 diffuso il baratto). Il peso dell'asse sub\u00ec - nel corso dei decenni - varie alterazioni di peso, e, quindi, di titolo di bronzo. Aument\u00f2 da 237 g a 327 g quando, al posto della libra latina venne introdotta la libra romana, ma, successivamente, and\u00f2 diminuendo progressivamente per effetto delle prime inflazioni.\nCause dell'inflazione.\nNello studio della macroeconomia, le cause del fenomeno vengono generalmente cos\u00ec individuate:\nInflazione da eccesso di moneta: la visione della Scuola Austriaca.\nSecondo la scuola austriaca il termine \"inflazione\" non significa aumento generalizzato dei prezzi, bens\u00ec aumento della massa monetaria in circolazione nel mercato. Per gli austriaci l'aumento dei prezzi \u00e8 solo una delle conseguenze dell'inflazione monetaria, ossia quel processo creato da una politica monetaria espansionistica di una banca centrale, attraverso il quale pi\u00f9 denaro in circolazione fa perdere di valore la moneta stessa, creando inevitabilmente un aumento generalizzato dei prezzi. Seguendo questo ragionamento si pu\u00f2 comprendere perfettamente l'aumento dei prezzi nella zona euro e negli Stati Uniti come naturale conseguenza dell'aumento degli aggregati monetari, in particolar modo dell'indicatore M3.\nPartendo da tali presupposti la scuola austriaca critica molto l'attuale sistema monetario basato sulla moneta legale arrivando a parlare di truffa, in quanto consegna ad organismi di diritto pubblico quali le banche centrali, il potere di inflazionare a piacimento una moneta, creando quindi perdita di potere d'acquisto, aumento dei prezzi e, a detta degli economisti austriaci, i cicli economici (tali aspetti sono sintetizzati nella teoria austriaca del ciclo economico). In opposizione a questo sistema, gli economisti che seguono la scuola austriaca propongono il ritorno ad un sistema di moneta merce, come, ad esempio, il sistema della parit\u00e0 aurea, o ad un sistema monetario dove ogni banca od ente finanziario sia libero di emettere privatamente la propria valuta in concorrenza con gli altri istituti finanziari.\nLa visione monetarista \u00e8 avversata in particolare da quegli economisti che credono invece nell'endogeneit\u00e0 della moneta, ossia che l'offerta di moneta dipenda in realt\u00e0 dal settore privato, dalle banche commerciali che concedono prestiti alle imprese. In tale prospettiva la banca centrale non ha un vero potere di controllare la quantit\u00e0 di moneta presente in un'economia."}
{"id": "395297", "revid": "228587", "url": "https://it.wikipedia.org/wiki?curid=395297", "title": "Cofattore (biologia)", "text": "In enzimologia, con il termine cofattore si intende una piccola molecola di natura non proteica o uno ione metallico che si associa all'enzima e ne rende possibile l'attivit\u00e0 catalitica; infatti, la maggior parte degli enzimi che richiedono il legame a cofattori perde ogni funzionalit\u00e0 in caso di sua assenza. Termini pi\u00f9 specifici per indicare differenti tipi di cofattore sono anche coenzima, cosubstrato o gruppo prostetico.\nUn enzima privo del cofattore che ne rende possibile l'attivit\u00e0 enzimatica \u00e8 detto apoenzima. Il legame tra cofattore ed apoenzima (enzima non attivo) permette la formazione del cosiddetto oloenzima (detto anche oloproteina):\nLe reazioni a cui partecipano i cofattori consistono solitamente nel trasferimento di qualche specie chimica (come un elettrone, un protone, un gruppo fosfato). Il cofattore \u00e8 spesso utilizzato come accettore temporaneo di questi gruppi.\nClassificazione.\nIn base alla natura chimica.\nSulla base della loro natura chimica, i cofattori sono suddivisi in metalli e coenzimi (intesi come piccole molecole organiche).\nIn base all'interazione con l'enzima.\nI coenzimi, come anche alcuni cofattori metallici, possono legarsi all'enzima in modo covalente o attraverso legami deboli. Se legati in modo stabile, essi sono chiamati gruppi prostetici. Se legati in maniera debole, si parla di cosubstrati, dal momento che in questo caso essi si legano all'enzima solo in occasione della catalisi della reazione, proprio come avviene per un substrato.\nCosubstrati.\nI cosubstrati sono in grado di associarsi e dissociarsi agevolmente dall'enzima; in questo caso il cofattore si trova associato all'enzima solo se esso sta catalizzando una reazione, altrimenti ne \u00e8 dissociato.\nI principali cosubstrati sono:\nGruppi prostetici.\nI gruppi prostetici sono molecole non proteiche strettamente legate ad una proteina (spesso un enzima), attraverso un legame covalente o un legame di coordinazione, da cui non si distaccano n\u00e9 durante il corso della reazione, n\u00e9 ad enzima inattivo.\nI principali gruppi prostetici sono:\nClassificazione alternativa.\nTalvolta i cofattori vengono classificati in base al tipo di reazione che sono in grado di catalizzare. Si distinguono dunque cofattori di ossidoriduzione e di trasferimento di gruppi.\nTra i cofattori di ossidoriduzione figurano:\nTra i cofattori di trasferimento di gruppi figurano:\nCaratteristiche.\nNell'uomo ed in molti organismi superiori, i cofattori debbono spesso essere introdotti con l'alimentazione (come avviene per molte vitamine), mentre tra i procarioti esistono delle vie metaboliche, spesso molto complesse, che permettono alla cellula di sintetizzare tutti i cofattori necessari alla propria sopravvivenza a partire da una fonte di carbonio (prevalentemente glucidi).\nEsistono una ventina di cofattori a fronte di pi\u00f9 di duemila enzimi: la specificit\u00e0 della reazione dipende unicamente dall'apoenzima e non dal cofattore. Al contrario dei substrati, che sono trasformati durante la reazione enzimatica, i cofattori finiscono sempre per tornare al loro stato iniziale. Eccezioni sono i cofattori impiegati nella catalisi delle reazioni di ossidoriduzione; una molecola che funziona cedendo elettroni al substrato deve poi riacquistarli, in una reazione a parte, per essere nuovamente funzionale. Il NAD+ dopo aver coadiuvato l'enzima nell'ossidazione del substrato (trasformandosi in NADH) deve essere riportato nella forma iniziale, cedendo gli elettroni acquisiti, ad esempio, alla catena di trasporto degli elettroni.\nNella loro struttura chimica i cofattori sono, in massima parte, ricchi di elettroni \u03c0 (per uno o pi\u00f9 nuclei ciclici), che conferiscono le loro propriet\u00e0 catalitiche. Reagiscono stechiometricamente (mole a mole) alla reazione enzimatica.\nEsempi.\nMolti coenzimi sono coinvolti nel trasporto di gruppi chimici. Ad esempio, il NAD+ \u00e8 un \"carrier\" di elettroni in reazioni di ossidoriduzione. NAD+ \u00e8 in grado di accettare un protone (H+) e due elettroni (e-) da un substrato, a formare il NADH. NADH \u00e8 in grado di donare questi elettroni ad un secondo substrato, rigenerandosi a NAD+. Dunque, NAD+ \u00e8 in grado di trasferire elettroni dal primo substrato (che diventa ossidato) al secondo (che diventa ridotto).\nIl piridossalfosfato (PALP) \u00e8 un coenzima utilizzato dalle amminotransferasi e dalle carbossilasi. La catalisi avviene in due passaggi: nel primo viene catalizzata, ad esempio, la deaminazione degli amminoacidi ad alfa-chetoacidi. Nel secondo passaggio il gruppo amminico estratto viene trasferito ad un altro alfa-chetoacido (il cosiddetto meccanismo ping-pong-bi-bi, secondo Wallace W. Cleland), che diventa cos\u00ec un amminoacido. Il piridossalfosfato viene rigenerato in questo caso sullo stesso enzima, anche in questo caso in due passaggi. Considerazioni analoghe valgono anche per la reazione di decarbossilazione, che prevede l'idrolisi dell'intermedio legato all'enzima.\nUn altro esempio \u00e8 il coenzima A (CoA), che, in forma libera o acetilata prende parte a diversi passaggi del ciclo dell'acido citrico e al metabolismo degli acidi grassi. Allo stesso modo, nel ciclo dell'acido citrico, hanno un ruolo i coenzimi flavina adenina dinucleotide (FAD) e nicotinammideadenindinucleotide (NAD). Altri coenzimi, come l'adenosintrifosfato (ATP), trasportano interi gruppi, per esempio residui fosfato.\nIl coenzima Q (nella sua forma Q10) o ubichinone \u00e8 stato reso popolare dalle sue propriet\u00e0 rassodanti per la pelle, secondo quanto riferito nelle pubblicit\u00e0 dei produttori di cosmetici. L'ubichinone \u00e8 un trasportatore di elettroni che lavora nella catena di trasporto degli elettroni operando su diversi complessi proteici.\nCofattori utilizzati in natura.\nLa lista completa dei cofattori, stilata dalla Enzyme Commission della International Union of Biochemistry and Molecular Biology (IUBMB), \u00e8 la seguente:"}
{"id": "395303", "revid": "1149807", "url": "https://it.wikipedia.org/wiki?curid=395303", "title": "Mazoku (Slayers)", "text": ""}
{"id": "395322", "revid": "1543377", "url": "https://it.wikipedia.org/wiki?curid=395322", "title": "Alpi del Monte Bianco", "text": "Le Alpi del Monte Bianco (o \"Catena del Monte Bianco\") sono una sottosezione delle Alpi Graie, nelle Alpi Occidentali, composte principalmente dal Massiccio del Monte Bianco e da altri massicci adiacenti.\nDescrizione.\nPer la loro maestosit\u00e0 e per la loro bellezza sono considerate unanimemente l'emblema delle Alpi stesse. Raggruppano 40 vette al di sopra dei 4.000 m, con un terzo di superficie ad una quota non inferiore ai 3.000\u00a0m: le sue cime sono tra le pi\u00f9 alte di tutto l'arco alpino, e comprendono la pi\u00f9 alta.\nSi estendono su tre diverse nazioni: l'Italia, la Francia e la Svizzera, su una catena di montagne lunga 30\u00a0km e larga 15, per una superficie complessiva di circa 400\u00a0km\u00b2. Sulle montagne che le compongono, l'azione degli agenti erosivi ha formato nel tempo creste acuminate e vette a guglia ed \u00e8 una delle pi\u00f9 vaste zone alpine ricoperte dai ghiacci: i suoi ghiacciai, in tutto 101, occupano un'area di 177,69\u00a0km\u00b2.\nLe vallate che lo circondano sono collegate tra loro tramite il traforo del Monte Bianco ed attraverso tre principali passi alpini: il colle del Piccolo San Bernardo a Sud-Ovest, il Colle des Montets a Nord-Est e il passo del col Ferret ad Est. I luoghi abitati si trovano al disotto dei 2.800\u00a0m, mentre rari e difficili sono i valichi, il pi\u00f9 basso \u00e8 quello del Gigante a 3.359\u00a0m.\nDelimitazioni geografiche.\nLa catena del Monte Bianco \u00e8 circondata da alcune grandi vallate:\nLe montagne che compongono questa catena, a differenza di altre catene montuose nelle Alpi, sono molto differenziate tra loro. La Valle dell'Arve, la Val Veny, e la Val Ferret costituiscono un limite naturale sia ad Est che a Ovest; tale demarcazione continua lungo la valle d'Entremont ad Est e ad Ovest e separa la catena stessa dalle Alpi Pennine.\nMeno distinti sono invece i confini orientali: la Val Veny termina presso il Col della Seigne, i limiti naturali seguono l'alta valle dei ghiacciai, poi si orientano in direzione di Chapieux, proseguendo ancora verso il colle del Bonhomme, ed infine verso le Contamines, dove si ricongiungono con la Valle dell'Arve nei pressi di Saint-Gervais-les-Bains. I due versanti principali sono totalmente diversi: verso la valle dell'Arve, i pendii declinano lentamente, e lungo i fianchi si possono ammirare immensi e scintillanti ghiacciai, creste e pinnacoli nelle parti sommitali. Nella Val Veny e nella Val Ferret, si ammirano panorami con paesaggi ancora selvaggi, pareti rocciose con dislivelli che arrivano sino ai fondi valle, intagliate da profondi canaloni su cui scendono fiumane di ghiaccio.\nClassificazione e suddivisione.\nSecondo la Partizione delle Alpi del 1926 le Alpi Graie contenevano al loro interno il \"Gruppo del Monte Bianco\" (detto talvolta pi\u00f9 semplicemente \"Massiccio del Monte Bianco\").\nLa SOIUSA individua la seguente suddivisione delle Alpi del Monte Bianco in supergruppi, gruppi e sottogruppi:\nAltre suddivisioni individuano due aree principali: la parte meridionale e la parte settentrionale divise dal colle del Gigante. \nGruppi di cime che compongono la parte meridionale:\nGruppi di cime che compongono la parte settentrionale:\nGhiacciai.\nSui versanti delle Alpi del Monte Bianco si contano pi\u00f9 di 100 ghiacciai che complessivamente occupano un'area di circa 177\u00a0km\u00b2.\nI principali ghiacciai del versante italiano sono (partendo dall'alto della val Veny ed arrivando al termine della val Ferret):\nI principali ghiacciai del versante francese sono (da ovest verso est):\nI principali ghiacciai del versante svizzero sono:\nGeologia.\nIl sistema montuoso delle Alpi si \u00e8 formato durante l'era terziaria, grazie alla spinta della placca tettonica africana e di quella asiatica, attraverso un processo di sopraelevazione verticale, circa dieci milioni di anni fa. Attualmente, dei sistemi di misurazione molto precisi, evidenziano che il processo di sopraelevazione delle Alpi prosegue tuttora e supera gli effetti dell'erosione naturale.\nNelle Alpi occidentali, il centro orografico \u00e8 costituito dai massicci cristallini esterni - ossia dal Monte Bianco e dalle Aiguilles Rouges, generati dal sollevamento dei suoli profondi.\nA Sud-Est del Monte Bianco, nella Valle d'Aosta, si possono osservare altre rocce sedimentarie ossia le antiche coperture del massiccio del Monte Bianco e del Gran Paradiso.\nLe rocce pi\u00f9 frequenti sono:\nClima.\nIl clima che caratterizza la catena \u00e8 semicontinentale, con venti umidi originari dell'Atlantico e provenienti generalmente da Ovest. Raggiungendo le creste e le cime d'alta quota o lungo le testate delle valli, tendono generalmente a raffreddarsi, creando condizioni molto favorevoli a forti precipitazioni e le tempeste di neve e di vento sono molto frequenti.\nIl tempo pu\u00f2 cambiare bruscamente e trovarsi impreparati nel mezzo dei ghiacciai pu\u00f2 essere molto pericoloso. Nessuna scalata \u00e8 consigliata se non si \u00e8 sicuri delle condizioni meteorologiche: il cattivo tempo nel massiccio del Monte Bianco pu\u00f2 essere fatale.\nTurismo.\nIntorno alla catena \u00e8 attrezzato un tour escursionistico per poter ammirare il massiccio dalle sue varie engolature.\nRifugi.\nPer facilitare l'escursionismo e la salita alle varie vette della catena sono presenti numerosi Rifugi e bivacchi:"}
{"id": "395328", "revid": "2225", "url": "https://it.wikipedia.org/wiki?curid=395328", "title": "Maledetto il giorno che ti ho incontrato", "text": ""}
{"id": "395330", "revid": "125958639", "url": "https://it.wikipedia.org/wiki?curid=395330", "title": "Giudice per le indagini preliminari", "text": "Il giudice per le indagini preliminari (o GIP) \u00e8 un soggetto del procedimento penale italiano. \nInterviene in determinate procedure, nella fase delle indagini preliminari, a garanzia della legalit\u00e0 delle stesse. La figura fu introdotta in sostituzione di quella del giudice istruttore.\nCaratteristiche.\nIl giudice per le indagini preliminari non ha autonomi poteri di iniziativa probatoria (a differenza del giudice istruttore, che li aveva), ma provvede solo su istanza di parte (cosiddetta \"giurisdizione semipiena\"); i suoi atti sono espressamente previsti dalla legge (vige infatti il principio di tassativit\u00e0). Il GIP \u00e8 anche privo di un proprio fascicolo processuale, a differenza del giudice dibattimentale, che ne ha a disposizione uno dedicato. \nGli atti conosciuti dal giudice per le indagini preliminari sono solitamente quelli che il pubblico ministero decide di allegare all'istanza che presenta. Ad esempio, assieme alla richiesta di emissione di un'ordinanza cautelare, il pubblico ministero pu\u00f2 scegliere quali atti delle indagini preliminari allegare; il p.m. deve trasmettere, per\u00f2, tutti gli elementi a favore dell'indagato.\nCompetenze e funzioni.\nLe funzioni attribuite al giudice per le indagini preliminari sono preordinate a garantire l'indagato nella fase delle indagini preliminari. Fra i provvedimenti pi\u00f9 importanti del GIP vi \u00e8 l'ordinanza per applicare una misura cautelare su richiesta del pubblico ministero.\nIl GIP accoglie o meno con decreto la richiesta di archiviazione della notizia di reato avanzate dal pubblico ministero (art. 409 c.p.p.), nonch\u00e9 l'autorizzazione e la convalida dei mezzi di ricerca della prova delle intercettazioni di conversazioni o comunicazioni telefoniche o tra presenti (artt. 266, 266-bis e 267 c.p.p.).\nIn caso di opposizione alla richiesta di archiviazione da parte della parte offesa (art.410 c.p.p.), il GIP pu\u00f2 dichiarare l'opposizione inammissibile e con decreto disporre l'archiviazione e la restituzione degli atti al Pubblico Ministero. Oppure pu\u00f2 ritenere ammissibile l'opposizione e fissare l'udienza in camera di consiglio (art.127 c.p.p.). In seguito all'udienza, il GIP pu\u00f2 comunque disporre con ordinanza l'archiviazione, oppure sempre con ordinanza dispone lo svolgimento di ulteriori indagini, o ancora pu\u00f2 obbligare il P.M. all'esercizio dell'azione penale e fissare l'udienza preliminare.\nInoltre \u00e8 competente per alcuni procedimenti speciali tra cui il rito abbreviato, l'applicazione della pena su richiesta delle parti (cd. patteggiamento), il decreto penale (artt. 459 e ss. c.p.p.).\nL'ordinamento giudiziario riserva l'esercizio delle funzioni di giudice per le indagini preliminari ai magistrati che abbiano svolto per almeno due anni le funzioni di giudice del dibattimento, con possibilit\u00e0 di deroga soltanto per imprescindibili e straordinarie esigenze di servizio (r.d. 30 gennaio 1941, n. 12, art. 7-\"bis\", commi 2-\"bis\" e 2-\"quinquies\")."}
{"id": "395334", "revid": "38120", "url": "https://it.wikipedia.org/wiki?curid=395334", "title": "Magicovento", "text": ""}
{"id": "395335", "revid": "38120", "url": "https://it.wikipedia.org/wiki?curid=395335", "title": "MagicoVento", "text": ""}
{"id": "395339", "revid": "1149807", "url": "https://it.wikipedia.org/wiki?curid=395339", "title": "Seto Kaiba", "text": " \u00e8 uno dei personaggi principali del manga \"Yu-Gi-Oh!\", nonch\u00e9 dell'omonima serie anime del 1998 e di quella del 2000. Compare anche in \"Yu-Gi-Oh! GX\".\nIl personaggio.\nA causa dell'educazione impartitagli dal malvagio e avido patrigno Gozaburo Kaiba, Seto si comporta come un uomo adulto, nonostante i suoi soli 16 anni (19 alla fine della serie). \u00c8 una persona introversa, egoista, possessiva ed astuta, testarda. Autosufficiente e freddo, non gode di simpatia tra gli amici di Yugi. Non permette a nessuno di scalfire la barriera di ghiaccio che si \u00e8 eretto intorno. La persona pi\u00f9 importante per Seto \u00e8 il fratellino Mokuba, che il ragazzo protegge ad ogni costo.\nSeto \u00e8 inizialmente il campione mondiale di Duel Monsters, ma viene sconfitto da Yugi/Yami Yugi, il quale diventa il suo rivale. Inoltre, dirige la Kaiba Corporation, la societ\u00e0 ereditata dal patrigno, che, da produttrice di armi belliche qual era, il ragazzo trasform\u00f2 in un'azienda tecnologica di giochi.\nCreazione e sviluppo.\nIl personaggio di Seto Kaiba \u00e8 basato su un praticante di giochi di carte collezionabili, incontrato da un amico dell'autore del manga, Kazuki Takahashi. L'amico di Takahashi chiese a quella persona di insegnargli a giocare, ma gli venne risposto di tornare dopo aver raccolto 10.000 carte. La storia non piacque a Takahashi, ma questo pens\u00f2 che il giocatore sarebbe stato un buon personaggio. Il nome di Seto deriva da quello di una divinit\u00e0 egizia, Set. Inizialmente, l'autore aveva pensato di fare di Kaiba l'erede di una societ\u00e0 di giochi, e lo faceva sfidare Yugi usando strani giochi diversi, ma con poco preavviso ha finito con il farlo giocare a Duel Monsters una seconda volta. Egli ha inoltre ricostruito il personaggio per farne un semi-protagonista ed il rivale di Yugi.\nSeto \u00e8 un ragazzo alto e snello, con capelli castani, la cui frangia gli ricade sugli occhi color zaffiro, freddi e taglienti come lame di ghiaccio. Il suo vestiario \u00e8 caratterizzato da una lunga giacca: blu (nella prima serie), poi viola ed infine bianca. Il character design \u00e8 stato modificato solo nella serie del 1998, escluso il film collegato alla stessa, e Kaiba ha i capelli verdi.\nStoria.\nManga.\nAppare per la prima volta nel negozio del nonno di Yugi dove scopre il drago bianco occhi blu e offre una grande quantit\u00e0 di carte per il drago bianco degli occhi blu di Sugoroku, che rifiuta. Kaiba quindi intima a Yugi di dargli la carta a scuola. L'altro Yugi quindi lo sfida ad un gioco delle ombre in cui i mostri del gioco prendono vita. Kaiba riesce a evocare la carta di Sugoroku, ma invece si sacrifica perch\u00e9 Kaiba non capisce il suo cuore. Kaiba perde, e quindi viene sottoposto a un gioco in cui \u00e8 intrappolato in un'illusione in cui crede di essere circondato da mostri.\nKaiba, dopo aver perso contro Yugi, subisce una punizione in cui prova una sensazione simile alla morte, e soffre di incubi da allora in poi.\nFurioso per la sconfitta e l'umiliazione, decide di costruire un parco a tema chiamato Death-T, progettato per decretare vendetta su Yugi uccidendolo con giochi mortali. Attirato il nonno di Yugi in una versione virtuale del gioco, sconfigge il vecchio maestro di gioco con tre Draghi Bianchi Occhi Blu e strappa la sua preziosa carta. \nQuando Kaiba tortura Sugoroku con un gioco di penalit\u00e0 artificiale e minaccia la sua vita, Yugi e i suoi amici sono costretti a partecipare ai giochi mortali di Kaiba per salvarlo. Dopo la resa dei conti viene battuto con Exodia il proibito e usa una \"tecnica mentale\" su Kaiba, in cui ricostruir\u00e0 lentamente il suo cuore.\nLa Toei Animation ha creato una trasposizione del volume, presente nella serie prototipo dell'anime (serie del 1998).\nAnime.\nil regno dei duellanti.\nSentendo Yugi parlare a scuola, Seto viene a sapere che suo nonno, proprietario di un negozio di giochi, ha una carta rara, e decide di visitare il locale. Nota che l'uomo possiede il potente Drago Bianco Occhi Blu, e gli propone di venderglielo. Il nonno di Yugi per\u00f2 rifiuta di cedergli la carta, che ha per lui un valore affettivo perci\u00f2 Seto lo fa rapire per sfidarlo a Duel Monsters. Il giovane vince, si impossessa del Drago Bianco Occhi Blu e, raggiunto da Yugi e i suoi amici, strappa davanti a loro la carta, in modo che essa non possa venir usata contro di lui. A questo punto Yugi si trasforma nel suo alter ego Yami Yugi e sfida Seto, il quale pu\u00f2 contare sugli altri tre esemplari del Drago Bianco Occhi Blu. Nonostante sia il campione mondiale del Duel Monsters, Seto viene sconfitto da Yami Yugi dopo che ha riunito i pezzi di Exodia il Proibito, poi sempre Yami usa i poteri del Millennium Puzzle (Puzzle del Millennio) per aprire la mente di Seto. Quest'ultimo rifiuta l'invito di Pegasus, l'inventore del Duel Monsters, a partecipare al torneo che si tiene nel Regno dei Duellanti, e scompare, intento a riflettere su quanto detto da Yugi.\nIntanto, Pegasus cerca di impadronirsi della Kaiba Corporation, ma visto che questa pu\u00f2 solo passare ad un erede della famiglia Kaiba, rapisce Mokuba. Seto viene a sapere del rapimento del fratello e che le azioni della Kaiba Corporation saranno vendute dopo che Yugi verr\u00e0 eliminato dal torneo, perci\u00f2 si infiltra nel sistema del computer di Pegasus e aiuta Yugi a sconfiggere un proprio sosia, infettando il Drago Bianco Occhi Blu dell'impostore. Seto raggiunge il castello di Pegasus, dove Mokuba \u00e8 tenuto prigioniero, ma, prima che possa liberarlo, Pegasus sottrae l'anima a Mokuba. Il nemico decide quindi di ricattare Seto, il quale viene costretto a battere Yugi se vuole entrare nel suo castello. Il duello si svolge in cima al gi\u00e0 citato castello e qui Seto fonde i tre Draghi Bianchi Occhi Blu, generando il Drago Finale Occhi Blu, e mette alle strette Yami Yugi, il quale per\u00f2 riesce comunque ad avvicinarsi alla vittoria. Nonostante ci\u00f2 Yami viene battuto da Seto, che lo ricatta minacciando di buttarsi di sotto in caso di sconfitta. Una volta entrato nell'edificio, Seto sfida Pegasus per liberare Mokuba, ma il Millennium Eye dell'avversario riesce a prevedere le sue mosse, cos\u00ec perde e la sua anima viene rubata. In seguito alla vittoria di Yugi/Yami Yugi contro Pegasus, Seto e Mokuba riacquistano le proprie anime.\nLa Citt\u00e0 dei Duelli.\nSeto Kaiba viene invitato da Ishizu Ishtar alla mostra sull'antico Egitto che si sta tenendo al museo. Qui, Ishizu mostra a Seto una tavola risalente all'antico Egitto, in cui sono rappresentati lui e Yugi. Gli racconta che, in passato, i mostri vennero imprigionati in tavole di pietra, per via della loro pericolosit\u00e0, ma un gruppo di stregoni malvagi scopr\u00ec il modo per liberarli, e fece guerra al Faraone per il dominio. Con la sua Millennium Tauk (Collana del Millennio), Ishizu trasporta Seto nel passato, per mostrargli come lui combatt\u00e9 contro un servo del Faraone (il sovrano era Yami Yugi), in un duello in cui i mostri evocati prendevano vita dalle tavole di pietra. Prevede a Seto che lui e Yugi siano destinati a combattete ancora, ma il ragazzo non le crede. Ishizu parla anche delle tre pi\u00f9 potenti creature del Duel Monsters, le Divinit\u00e0 Egizie, che Pegasus non mise in commercio perch\u00e9 troppo pericolose. I malvagi Rare Hunter si sono impossessati di due tra le carte ma Ishizu ne \u00e8 riuscita a proteggere una, che consegna a Seto, il quale deve organizzare un torneo per attirare i Rare Hunter, a caccia di carte rare. Kaiba ottiene Obelisco del Tiranno, una delle tre Divinit\u00e0 Egizie, e organizza il torneo della Citt\u00e0 dei Duelli, in modo da poter entrare in possesso delle altre carte delle Divinit\u00e0 Egizie. Come previsto, al torneo partecipano i Rare Hunter, inviati da Malik, che tra i suoi scopi ha quello di impossessarsi di Obelisco del Tiranno. Rimandando la sfida contro Yami Yugi, da cui vuole vincere Osiris Drago del Cielo, altra Divinit\u00e0 Egizia, Seto aiuta il rivale in un duello a coppie contro due di loro, Luce ed Ombra, che vengono sconfitti.\nIl dirigibile.\nAccede alle finali, che si svolgono a bordo di un dirigibile della Kaiba Corporation. Kaiba \u00e8 sempre interessato ad impadronirsi delle altre due carte delle Divinit\u00e0 Egizie, possedute da Yugi e Malik. Malik, dal canto suo, vuole scoprire il ruolo di Seto, il quale, nella tavola mostrata da Ishizu, tiene un oggetto simile alla Millennium Rod (Barra del Millennio), con cui il malvagio controlla le menti. Nel duello con Malik, Mai non riesce a giocare la carta delle Divinit\u00e0 Egizie sottratta all'altro in quanto dovrebbe saper leggere l'antico testo riportatovi. Affinch\u00e9 Seto scopra come evocare il Drago Alato di Ra, i satelliti della sua societ\u00e0 fotografano la carta per poter effettuare una traduzione, anche se Malik insinua che Kaiba sarebbe capace di capire la scritta.\nSeto affronta Ishizu utilizzando Obelisco del Tiranno, ma la carta si autodistrugge, facendo perdere al primo la sfida. La Millennium Rod di Malik mostra allora a Kaiba una scena della sua vita precedente dove Seto se ne stava inginocchiato dinnanzi alla tavola del Drago Bianco Occhi Blu, tenendo una ragazza tra le braccia. Il giovane imprenditore sente ora di non giocare Obelisco, ma il Drago Bianco Occhi Blu, la cui evocazione gli dona la vittoria. Mokuba si sta occupando della traduzione automatica delle righe riportate sulla carta del Drago Alato di Ra e afferma che ci sono problemi con le ultime parole, ma Seto scopre di saper leggere l'antico testo, sorprendendosi.\nMondo virtuale.\nLe semifinali si svolgeranno sull'isola che era la base militare della vecchia Kaiba Corporation, gestita dal padre adottivo di Seto, che produceva armi belliche; in seguito all'ascesa di Seto, questo ha fatto distruggere la base per innalzare la Torre dei Duelli. Il dirigibile cambia per\u00f2 rotta, controllato da Noah, un ragazzino che vuole impadronirsi di quanto ottenuto da Seto e che intrappola quest'ultimo e gli altri duellanti in un mondo virtuale. Qui i ragazzi devono combattere contro i Big 5, gli ex soci della Kaiba Corporation che cercarono di sbarazzarsi di Kaiba collaborando con Pegasus. I Big 5, rimasti intrappolati in un universo digitale dopo essere stati sconfitti da Seto e Yami Yugi, vogliono un corpo per poter fuggire e tornare nel mondo reale, e intendono impossessarsi di quello del duellante che perder\u00e0. Le vittime vengono divise, e qui Seto e Mokuba ripensano alla loro infanzia e al rapporto con Gozaburo. \nNoah rivela di volersi impadronire della propriet\u00e0 di Seto, di cui si sente il legittimo erede. Seto si ricongiunge agli altri, ma se ne separa nuovamente per inseguire Soichiro Ota, uno dei Big 5 che si \u00e8 impossessato del corpo di Honda e che ha rapito Mokuba. Mentre il fratellino viene a sua volta preso in custodia da Noah, Seto si imbatte in Kogoro Daimon, un altro dei Big 5 e vecchio braccio destro di Gozaburo, e viene raggiunto da Yugi e i suoi amici. Dopo altre rivelazioni riguardanti la Kaiba Corporation e i Big 5, Kaiba vince il duello. Cercando di salvare il fratellino, si ritrova nella stanza in cui \u00e8 Noah, ma Mokuba, influenzato dai poteri del nemico, \u00e8 convinto che Seto non voglia occuparsi di lui e si rifiuta di seguirlo per restare con Noah, credendo questo davvero interessato a proteggerlo. In seguito, Noah sparisce insieme a Mokuba, e Yugi mostra a Seto una foto ritrovata che ritrae Noah e Gozaburo; ma, valutando la data dello scatto, segnatavi, il fratellastro di Kaiba dovrebbe essere ora pi\u00f9 grande, invece non \u00e8 cambiato da allora. Successivamente, Seto lascia ancora Yugi e gli altri, che si impegnano contro i Big 5, per andare a cercare Mokuba.\nIncontra il nemico, il quale gli rivela di aver fatto un incidente e che Gozaburo, per salvarlo, caric\u00f2 la sua mente in questo mondo virtuale e ora vuole dimostrare di essere superiore e tornare nel mondo reale con il corpo di Seto. I fratellastri duellano, e presto Yugi e i suoi amici li raggiungono. Seto si accinge a vincere, ma l'avversario fa intervenire Mokuba, che si posiziona davanti a lui ricattandolo. Nel corso del duello, riesce comunque a risvegliare i ricordi di Mokuba, liberandolo dall'influsso magico di Noah ma poi perde la sfida. Noah decide di non tornare nel mondo reale con il suo corpo perch\u00e9 preferisce che il parente adottivo rimanga eternamente in questo universo digitale, e cos\u00ec trasforma lui e Mokuba in statue di pietra. Yami Yugi lo sfida, prendendo il posto di Seto in duello, ovvero ereditando le carte e i Life Points di Kaiba, cos\u00ec da poter dimostrare la superiorit\u00e0 di Seto rispetto al fratellastro. Vince, l'incantesimo che ha colpito Seto, Mokuba e gli altri amici di Yugi si scioglie e Seto viene a conoscenza del gesto di Yami Yugi. Compare cos\u00ec Gozaburo, che si nascondeva dietro le azioni di Noah e che afferma di aver digitalizzato la sua mente dopo aver perso la Kaiba Corporation per mano di Seto per poter cos\u00ec trasferire il mondo reale in quello virtuale per essere il dominatore.\nNoah finge di aiutare Seto e gli altri ad uscire dall'universo digitale, del quale, i ragazzi hanno scoperto, sono prigioniere solo le loro menti, non i corpi. Seto non fidandosi, va a cercare Gozaburo, il quale potrebbe far tornare le vittime nel mondo reale. Il patrigno lo sfida allora a Duel Monsters, desideroso di umiliarlo. Nel corso del duello, Noah avvisa i prigionieri del mondo virtuale che presto le loro menti verranno cancellate. Gozaburo vuole fuggire con il corpo di Seto, ma questo lo invita ad impossessarsene solo in caso di vittoria. Noah si pente, ma Malik ha distrutto tutti i computer, perci\u00f2 non pu\u00f2 riparare al danno, cos\u00ec guida Yugi e i suoi amici verso le uscite dell'universo virtuale, ma chiede al primo di rimandare il ritorno nel mondo reale e di raggiungere Seto, per guidarlo, a sua volta, verso l'uscita. Seto vince il combattimento, ma Gozaburo tenta di impadronirsi ugualmente del suo corpo; l'intervento di Yugi salva il ragazzo. Gozaburo perisce, mentre gli altri tornano nel loro mondo.\nLa Torre dei Duelli.\nIl torneo pu\u00f2 ricominciare sull'isola della Kaiba Corporation dove sono rimasti in gara Seto, Yugi, Jonouchi e Malik. I finalisti si battono simultaneamente: i due che perderanno si affronteranno per primi. Kaiba prende di mira Jonouchi, che egli vuole far scontrare, in semifinale, con Malik; intende duellare con Yugi nel prossimo turno, per conquistare la sua carta delle Divinit\u00e0 Egizie e dimostrare la propria superiorit\u00e0, per poi sconfiggere, con due Divinit\u00e0 Egizie, quella di Malik, la pi\u00f9 potente, e vincerla. Come voleva, dopo il duello di Jonouchi e Malik, Seto affronta Yami Yugi sulla Torre dei Duelli. Nell'ultimo scontro tra le loro Divinit\u00e0 Egizie, gli avversari vengono investiti da una luce abbagliante, mentre il Millennium Puzzle e la Millennium Rod di Malik reagiscono; gli oggetti del Millennio permettono a Seto e a Yami Yugi di avere una visione: i ragazzi vengono trasportati nell'antico Egitto, devastato dalle tenebre, provenienti dal palazzo del Faraone, il quale, sfidato, si accinge a combattere contro lo stregone malvagio rappresentato anche nella tavola che Kaiba vide durante la mostra egizia. Tornato nel presente, Seto ancora non accetta di aver vissuto in un altro tempo e intende sconfiggere Yami Yugi e dimostrare, cos\u00ec, di essere il migliore. Il ragazzo perde per\u00f2 il duello.\nIn seguito, Jonouchi lo sfida per il terzo posto. Dopo uno scontro equilibrato, in cui Jonouchi assume persino il controllo di uno dei suoi Draghi Bianchi Occhi Blu, Seto vince. Adesso, Kaiba vuole distruggere la Torre dei Duelli, per cancellare il ricordo del patrigno, e lasciare l'isola, senza aspettare la fine del torneo. Ishizu tenta di convincerlo a restare, perch\u00e9 aiuti Yugi, bisognoso di lui per sconfiggere il male e salvare il mondo, nel duello con Malik; sostiene che, nell'antico Egitto, Seto fosse, s\u00ec, avversario del Faraone, ma anche amico del medesimo, e lo sfidava per spingerlo a migliorare. Grazie all'intervento di Mokuba, che soffre per l'infelicit\u00e0 in cui il fratello sprofond\u00f2 da quando venne adottato, Kaiba decide di rimanere e di prestare a Yami Yugi una carta, con cui egli stesso avrebbe fronteggiato la Divinit\u00e0 Egizia posseduta da Malik. Terminato il torneo, Seto pu\u00f2 pensare all'esplosione della Torre dei Duelli. Il suo piano \u00e8 ora realizzare una catena di parco giochi, per mantenere fede ad una promessa fatta a Mokuba, quando i due fratelli erano ancora nell'orfanotrofio.\nIl risveglio dei draghi.\nLe creature del Duel Monsters invadono la Terra, e l'opinione pubblica pensa di attribuirne la colpa alla Kaiba Corporation. Seto \u00e8 convinto, erroneamente, che si tratti di ologrammi e scopre che qualcuno sta acquistando le azioni della sua societ\u00e0. Il ragazzo viene contattato da Pegasus, il responsabile, che viene anche additato per l'invasione delle creature. L'uomo propone di riscattare le loro immagini con un duello, e costringe Seto ad accettare la sfida. Si reca nel Regno dei Duellanti, luogo dell'appuntamento, e il combattimento ha inizio. Nel corso della sfida, scopre che Alister si era travestito per sembrare il vero Pegasus. L'avversario di Kaiba gioca la carta magia del Sigillo di Orichalcos, che isola i contendenti al suo interno e ruba l'anima dello sconfitto. Alister odia Seto: quando era un bambino, rimase solo con il fratello minore, in tempi di guerra, ma anche il piccolo parente scomparve (nella versione originale dell'anime, il fratellino mor\u00ec); in seguito, Alister scopr\u00ec che dietro a tutto quello c'era Gozaburo Kaiba. Ergo, il ragazzo vuole vendicarsi del figlio di Gozaburo, Seto, che adesso gestisce la Kaiba Corporation. Mokuba tenta invano di fargli capire che il fratello non c'entra nulla con quanto accadutogli, che anzi il giovane, capendo quanto fosse crudele Gozaburo, gli sottrasse la societ\u00e0, per trasformarla da bellica ad un'azienda di giochi. In un momento critico del duello, Seto ha una visione, in cui una voce femminile (quella della Giovane Maga Nera) lo esorta ad estrarre la spada conficcata nel cristallo che imprigiona uno dei draghi leggendari. Riuscendovi, Kaiba dimostra di essere uno dei tre guerrieri leggendari, e libera Critias, che diventa un mostro del suo deck. Il duello con Alister termina in parit\u00e0, ed il Sigillo di Orichalcos non ruba nessun'anima.\nAdesso, Seto vuole incontrare il vero Pegasus per chiedere della sua nuova carta, perci\u00f2 si reca in California, sede dell'Industrial Illusions. Qui, rivede Yami Yugi ed i suoi amici, e viene a sapere che Pegasus \u00e8 stato privato della sua anima. Insieme ai ragazzi, trova un ologramma dell'inventore del Duel Monsters, che parla delle origini del gioco, non risalente all'antico Egitto, ma ad Atlantide, e di Dartz, in possesso di un potere che lo rende invincibile, che ruba le anime degli esseri viventi per risvegliare la Grande Belva, Leviatan, gi\u00e0 sconfitto in passato. Kaiba sostiene che si tratti di un trucco, escogitato da Pegasus per impadronirsi della Kaiba Corporation, ma appare turbato vedendo che Yami Yugi e Jonouchi hanno una carta simile alla sua, ovvero gli altri due draghi leggendari. Il Faraone sostiene che il loro destino \u00e8 combattere insieme per sconfiggere i nemici, ma Seto si allontana, e torna all'azienda. La met\u00e0 delle azioni della societ\u00e0 verr\u00e0 acquistata da qualcuno; Kaiba rimane convinto che si tratti di Pegasus, il quale ha sempre voluto impossessarsi della Kaiba Corporation.\nA bordo di un suo aereo, Seto incontra ancora Alister, che gioca la carta del Sigillo di Orichalcos. Dopo la sconfitta, il nemico perde l'anima, l'aereo precipita, ma i tre draghi leggendari lo fanno atterrare in modo da salvare i fratelli Kaiba, che vengono ora raggiunti da Yami Yugi ed i suoi amici. Arriva l'elicottero di salvataggio, ma Seto scopre che Dartz gli ha rubato la societ\u00e0. Alcuni uomini rimasti a lui fedeli, mandati da Kaiba nel museo della Florida dove si trovava la copia delle iscrizioni ritrovate dal professor Hopkins, riescono ad inviare una foto delle stesse al computer di Seto. Occorre, per\u00f2, un miglioramento della qualit\u00e0, ottenibile con un'elaborazione effettuata dal computer centrale della Kaiba Corporation. Con l'aiuto di Rebecca, che con il suo portatile viola i sistemi di sicurezza dell'edificio, Seto e Yami Yugi, affrontando i mostri dell'esercito dell'Orichalcos, raggiungono il computer centrale dell'azienda. Ingrandiscono la foto da inviare al portatile di Rebecca, perch\u00e9 suo nonno, il professor Hopkins, la riceva: l'iscrizione parla del risveglio di un serpente nero e della rinascita di un paradiso, che secondo lo studioso potrebbe essere Atlantide; nel simbolo dell'Orichalcos, Seto riconosce lo stemma di una compagnia finanziaria, la Paradias, di cui Dartz \u00e8 proprietario. Il nemico appare improvvisamente dinnanzi a Kaiba e Yami Yugi, i quali giocano la carta del loro drago leggendario, ma ben presto scompare.\nRaggiunti al camper gli amici del Faraone, questo e Kaiba vengono a sapere che ormai la polizia \u00e8 sotto il controllo dell'Orichalcos, perci\u00f2 non possono contare sul suo aiuto. Seto si separa dagli altri, intenti a cercare Jonouchi, per raggiungere la Paradias e riavere la sua societ\u00e0. Vi si ricongiunge quando Yami Yugi, alla Paradias, duella con Rafael. Vinto il combattimento dal Faraone, l'edificio crolla, ma l'elicottero di Seto giunge a proposito. Yami Yugi riceve da Rafael un chip per computer, che contiene l'ubicazione dell'isola segreta dove dimora Dartz; Kaiba e gli altri adesso si dirigono alla base del nemico. Un elicottero militare affianca quello di Seto, e si fa seguire. Dopo l'atterraggio, un ufficiale della marina rivela ai ragazzi che da tempo Dartz viene controllato, ma ad ora non ci sono ancora prove che dimostrino i suoi piani. Il nemico vuole realizzare il suo scopo sfruttando il gioco del Duel Monsters, per cui l'ufficiale chiede aiuto a Seto e Yami Yugi.\nRaggiunta l'isola, Kaiba ed il suo gruppo incontrano Dartz, il quale, dopo aver collezionato per tutti questi anni tante anime, ha bisogno di quelle di Seto e del Faraone per risvegliare Leviatan. Inizia un duello a tre. Dartz gioca la carta magia del Sigillo di Orichalcos, che provoca una visione, durante cui Seto ed il compagno di squadra vedono Atlantide e ascoltano la storia raccontata dall'avversario, il quale fu un sovrano di quel continente, scelto, a sua detta, dall'Orichalcos per eliminare il malvagio genere umano e rendere la Terra un paradiso. Nel corso del duello, Dartz fa scendere in campo le anime di Yugi, Jonouchi, Mai e Pegasus. Yami Yugi non vuole attaccare i suoi amici: teme che le loro anime vengano eliminate; al contrario, Seto, che non crede alle storie di magia, non si ferma dinnanzi ai guerrieri che, secondo lui, hanno solo l'aspetto dei compagni del Faraone.\nIl combattimento viene momentaneamente interrotto dall'arrivo di Rafael, al quale Dartz rivela che, nonostante Alister credesse che i suoi familiari vennero catturati dalle forze di Gozakuro Kaiba, che voleva conquistare la citt\u00e0 in cui vivevano, il padre adottivo di Seto non c'entrava nulla: fu lo stesso Dartz ad assumere le sembianze dell'uomo.\nLe memorie del Faraone.\nKaiba viaggia nel passato, e scopre di aver vissuto nell'antico Egitto, come guardia e cugino di Yami Yugi, ovvero del Faraone Atem. Si rende perci\u00f2 conto che tutte le magie ed i racconti del passato di cui Yugi ed altri parlavano erano reali. Ne ha un'ulteriore prova quando Yugi ed Atem si affrontano nel duello finale per la liberazione dell'anima dell'ultimo, scindendosi in due identit\u00e0. Durante lo scontro, Seto constata ancora l'incredibile abilit\u00e0 di Atem, il quale riesce ad evocare persino le tre Divinit\u00e0 Egizie in un colpo solo, e afferma che Yugi non fosse altro che un impostore che si prendeva la gloria del Faraone, poich\u00e9 era sempre quest'ultimo a condurre i duelli al suo posto. Cos\u00ec, certo del risultato, si appresta ad andarsene, dicendo ad Atem, il quale vincendo rimarrebbe nel mondo dei vivi, che almeno avr\u00e0 ancora, in futuro, un degno avversario con cui duellare. Quando Yugi, per\u00f2, a sorpresa riesce ad annientare le Divinit\u00e0 Egizie, Seto lo riconosce come il vero campione del mondo.\n\"Yu-Gi-Oh!: The Dark Side of Dimensions\".\nSeto ha inventato un nuovo Duel Disk, che realizza i pensieri di chi lo indossa. Frustrato, lo usa per duellare virtualmente contro il Faraone, ma ci\u00f2 non gli basta. Desidera, infatti, l'occasione di potersi vendicare, ottenendo davvero la sua rivincita, e commissiona la ricerca dei pezzi del Millennium Puzzle per risvegliare lo spirito del rivale. Trovati, raggiunge i suoi uomini in Egitto, dove, tuttavia, viene ostacolato da Diva, che, animato da paura e odio, usa in modo scorretto il potere del Cubo Quantico, provocando la sparizione di persone per lui indegne con l'intento di creare un mondo perfetto. Diva giudica estremamente negativo l'imprenditore Kaiba, e vuole impedire il ritorno di Atem, che, secondo la profezia del suo maestro Shadi Shin, costringerebbe lui e gli altri Plana a restituire il potere del Cubo Quantico. Utilizza le sue facolt\u00e0 soprannaturali per far scomparire Seto in un'altra dimensione, in cui la vittima finirebbe col dissolversi, ma, senza alcun timore, Kaiba si protegge con l'ausilio della tecnologia, e affronta il nemico in un Duello Dimensionale, in cui i contendenti rischiano la vita. Spinto dal desiderio di sfidare Atem, riesce a richiamare una delle Divinit\u00e0 dell'antico sovrano, Obelisk il Tormentatore, e a riportare con il suo aiuto il duello alla normalit\u00e0. La sfida viene interrotta da Mokuba, che, accingendosi a partire con i pezzi del Millennium Puzzle, distrae il fratello. Diva riesce a rubare un tassello, ma, resosene conto, Seto lo rintraccia e lo imprigiona. Mostrando il Puzzle incompleto a Yugi, in possesso dell'altro pezzo necessario al completamento dell'Oggetto del Millennio, Kaiba lo invita a partecipare al torneo di duelli da lui organizzato, in cui gli spettatori potranno ammirare il nuovo Duel Disk. Lo informa della presenza, all'evento, di Diva, e l'interlocutore, per permettere all'amico Bakura di abbandonare la dimensione in cui Diva lo ha intrappolato, accetta la proposta ricevuta. \nFra i tre partecipanti, Diva \u00e8 il primo ad essere sconfitto, e scompare in un'altra dimensione, dando a Seto l'occasione di duellare con il vincitore Yugi. Nel corso della sfida, Yugi completa il Puzzle, per dimostrare all'avversario che il risveglio del Faraone non dipende dalla loro volont\u00e0, che lo spirito non dimora pi\u00f9 nel manufatto; anche lui aveva provato a far tornare Atem, ma invano. Seto \u00e8, tuttavia, ostinato. &lt;br&gt;\nKaiba sta per subire la sconfitta, ma Diva interrompe il duello, tornando dopo essere stato posseduto, nell'altra dimensione, dallo spirito malvagio del Millennium Ring (Anello del Millennio). Seto e Yugi devono perci\u00f2 disputare un Duello Dimensionale contro Diva, che minaccia il mondo. Mentre le persone iniziano a scomparire, i duellanti vedono lentamente dissolversi per i danni ricevuti in battaglia, e Seto si sacrifica per permettere al compagno di far tornare il Faraone. &lt;br&gt;\nQuest'ultimo entra un'ultima volta nel corpo di Yugi per accompagnarlo verso la vittoria e salvare, cos\u00ec, il mondo. Yugi riconoscer\u00e0 a Seto, tornato da un'altra dimensione, di aver creduto sempre nel ritorno di Atem, a differenza sua.\nNel finale del film, Kaiba collauda, rischiando la vita, una sua nuova invenzione tecnologica, grazie alla quale riesce finalmente a raggiungere Atem per sfidarlo.\nDeck.\nEx campione del mondo, Seto possiede un deck ben assortito, con mostri di alto livello e potenti carte trappola e magia. La sua carta pi\u00f9 potente, ed anche la sua preferita, rimane il Drago Bianco Occhi Blu; fondendo i suoi tre esemplari, il ragazzo pu\u00f2 dar vita al Drago Occhi Blu Finale. Durante il torneo della Citt\u00e0 dei Duelli, Seto pu\u00f2 contare su una delle Divinit\u00e0 Egizie, Obelisco del Tiranno/Obelisk il Tormentatore, poi vinta da Yugi. Elabora efficaci strategie.\nAccoglienza.\nL'accoglienza critica nei confronti di Kaiba \u00e8 stata mista. Kyle Mills di DVD Talk descrive Kaiba come un improbabile alleato di Yugi, ma considerava prevedibile la sua sconfitta nel terzo arco narrativo dell'anime del 2000. Per la quarta stagione, il recensore ha descritto Kaiba come uno degli ultimi eroi della storia. I doppiatori statunitensi Dan Green ed Eric Stuart, rispettivamente voci di Yugi e Kaiba, sono stati elogiati per la loro recitazione, venendo definiti come gli unici due che non sembravano leggere le loro battute su un copione. Tim Jones di THEM Anime Reviews lo ha criticato confrontandolo con un altro rivale stereotipato, il personaggio di \"Dragon Ball\", Vegeta; entrambi sono stati contestati per le loro caratterizzazioni semplicistiche e per il fatto di essere sempre indietro il rispettivo rivale in termini di abilit\u00e0. Jason Thompson di Anime News Network lo ha descritto come un rivale da manga stereotipato mentre sottolinea le sue azioni per essere il miglior giocatore di Duel Monsters. Sebbene ANN abbia deriso i molteplici duelli tra Kaiba e Yugi, ha elogiato l'equilibrio tra le loro carte come fatto da Kazuki Takahashi. Il sito web francese Manga News lo descrive come un personaggio troppo freddo nel capitolo iniziale del manga. Tuttavia, il recensore ha notato che cambia caratterialmente nel corso della narrazione quando viene sconfitto da Yugi e finisce brevemente in coma. Chris Homer di The Fandom Post ha elogiato le azioni di Kaiba nell'arco finale mentre si unisce a Yami Yugi nella sua lotta contro Bakura e Zorc nell'antico Egitto mentre affronta la vita del suo predecessore, il sacerdote Seth.\nI duelli tra Kaiba e Yugi in \"Yu-Gi-Oh! - Il film\" sono stati presi in giro da DVD Talk perch\u00e9 sembravano una strategia ovvia per produrre pi\u00f9 carte da acquistare da parte del pubblico. Durante la recensione di \"\", IGN ha elogiato la crescita di Yugi insieme a quella dei suoi amici mentre interagiscono fra di loro, rendendoli pi\u00f9 maturi rispetto al manga e all'anime. IGN, tuttavia, ha scritto che sebbene Yugi sembri essere il protagonista del film, \u00e8 oscurato da Kaiba. Anime News Network lo ha etichettato come \"ancora il pazzo egoista preferito di tutti\" poich\u00e9 non ci sono stati progressi riguardo al suo sviluppo caratteriale. The Fandom Post ha criticato la relazione ossessiva tra Kaiba e il Faraone, che sembrava romantica nelle storie fanfiction. La performance di Green nei panni del Faraone olografico \u00e8 stata elogiata e la regolare rivalit\u00e0 di Yugi con Kaiba ha ricevuto una risposta positiva. Richard Eisenbeis di Kotaku ha recensito favorevolmente il film, trovando Kaiba come il personaggio pi\u00f9 importante della trama, ridicolizzando la sua personalit\u00e0 per le sue azioni esagerate per affrontare il defunto Yami Yugi poich\u00e9 non vede Yugi Mut\u014d come un degno avversario. Tuttavia, scopre che grazie a Kaiba il film \u00e8 in grado di fornire una narrazione pi\u00f9 interessante, trovando i nuovi personaggi privi di attrattiva. Anime UK News ha trovato le azioni di Kaiba incoerenti, ma ha comunque elogiato la perfomance del suo doppiatore giapponese, Kenjir\u014d Tsuda, che ha descritto come \"troppo drammatico\". Sebbene sia uno dei protagonisti del film, Atomix ha trovato l'ossessione di Kaiba di affrontare Yami Yugi esagerata al punto da essere giudicato malsano e si \u00e8 lamentato che la narrazione non si concentrava su altri membri di spicco del cast. Blu-ray.com ha stroncato la caratterizzazione di Kaiba per le sue azioni riguardo a una rivincita con Yami come ripetitiva nel franchise siccome questo scenario \u00e8 stato ripetuto numerose volte e che i membri dello staff hanno deciso di continuare a concentrarsi sull'aspetto del gioco di carte della serie piuttosto che sulla crescita dei singoli personaggi.\nPopolarit\u00e0.\nNel 2003, Seto si classific\u00f2 settimo tra i personaggi maschili degli anime pi\u00f9 votati dai lettori di \"Animage\", in occasione del prestigioso Anime Grand Prix. Secondo WatchMojo, Kaiba \u00e8 decimo nella lista dei primi dieci antieroi dell'animazione giapponese."}
{"id": "395348", "revid": "124254742", "url": "https://it.wikipedia.org/wiki?curid=395348", "title": "Ellen Pompeo", "text": "\u00c8 nota per il ruolo del medico Meredith Grey nel medical drama \"Grey's Anatomy\", per il quale lavora dal 2005, e che l'ha resa una delle attrici pi\u00f9 famose del piccolo schermo.\nNell'anno 2018, \u00e8 stata classificata terza nella lista delle attrici televisive pi\u00f9 pagate redatta da \"Forbes\", con un guadagno di 23,5 milioni di dollari. \nIn ambito cinematografico, fra suoi ruoli degni di nota vanno annoverate le performance nelle pellicole \" Moonlight Mile - Voglia di ricominciare\", \"Old School\" e \"Daredevil\".\nBiografia.\nIl nonno era originario di Gesualdo, un paese in provincia di Avellino.\nHa vissuto per diverso tempo a New York lavorandovi come baby sitter; successivamente si \u00e8 trasferita a Miami dove ha svolto il lavoro di cameriera, salvo poi decidere di tornare nuovamente a New York.\nFidanzata dal 2003 con il produttore statunitense Chris Ivery, i due decidono di sposarsi nel novembre 2007; il 15 settembre 2009 l'attrice d\u00e0 alla luce la sua prima figlia, Stella Luna. A seguito di questo evento, qualche mese pi\u00f9 tardi, manifesta la sua intenzione di non rinnovare il suo contratto con l'ABC, la casa di produzione di \"Grey's Anatomy\", una volta scaduto dopo l'ottava stagione della serie televisiva. Nonostante ci\u00f2 alla fine decide di prendere parte alla nona stagione, continuando in seguito a rimanere nello show. \nNel 2014 \u00e8 diventata nuovamente madre di un'altra bambina chiamata Sienna May, nata da una madre surrogata.\nA dicembre 2016 diventa madre per la terza volta, di un bambino chiamato Eli Christopher.\nCarriera.\n- Inizi : \nNel 1996 realizza il suo primo spot commerciale per il bar (SoHo Bar &amp; Grill) in cui lavora, catturando l'attenzione di un agente di spettacolo. In seguito a questo episodio partecipa alla realizzazione di alcuni spot per L'Oreal. A queste prime esperienze fanno seguito le scritturazioni per alcuni ruoli in cortometraggi come Do You Have The Time (1995), 8 e 1/2 x 11 (1999), Eventual Wife (2000) e In the Weeds (2000).\nDecisa a intraprendere la carriera di attrice, decide di trasferirsi a Los Angeles. \n- Carriera cinematografica :\nIl primo lungometraggio a cui prende parte Ellen Pompeo \u00e8 \"Coming Soon\" (1999) seguito da \"Mambo Caf\u00e9\" (2000), in quest'ultimo recita al fianco di Thalia. Il primo successo arriva nel 2002 con il film \"Moonlight Mile - Voglia di ricominciare\" al fianco di Jake Gyllenhaal, in cui viene diretta da Brad Silberling e grazie al quale riceve il plauso della critica e del pubblico (sar\u00e0 in questo film che Shonda Rhimes, produttrice di Grey's Anatomy, noter\u00e0 Ellen Pompeo e la sceglier\u00e0 per il ruolo da protagonista nel famoso medical drama). Sempre nel 2002 recita nel film \"Prova a prendermi\" nel ruolo secondario di un hostess, al fianco di Leonardo di Caprio e Tom Hanks e con alla regia Steven Spielberg. Nel 2003 recita nei due film degni di nota \"Old School\" e \"Daredevil\", in quest'ultimo al fianco di Ben Affleck. In seguito recita in film minori come \"Undermind\" (2003), \"Nobody's Perfect\" (2004),e Intrigo a Barcellona (2004). Nel 2004 interpreta l'ex fidanzata di Jim Carrey nel film Se mi lasci ti cancello, diretto da Michel Gondry, il quale decider\u00e0 in seguito di eliminare le sue scene, nonostante ci\u00f2, rimane grata a Michel Gondry per aver scelto lei. Nel 2005 recita nel suo ultimo film Life of the Party, distribuito solamente nel 2007. \n- Carriera televisiva :\n- Inizi \nPompeo inizia la sua carriera televisiva in ruoli minori in serie tv come \"Law &amp; Order - I due volti della giustizia\" (1996 - 2000), \"Strangers with Candy\" (1999), \"Get Real\" (2000), \"Squadra Med - Il coraggio delle donne\" e The Job (2001). Nel 2004 prende parte alla decima stagione della famosa sitcom statunitense Friends. \n- Fama mondiale :\nNel 2005 viene scelta da Shonda Rhimes per interpretare il ruolo di Meredith Grey, protagonista del famoso medical drama Grey's Anatomy, grazie al quale riceve riconoscimento a livello mondiale,\nottenendo fin da subito il consenso della critica, infatti al momento dell'inizio dello show, Pompeo ha ricevuto un feedback positivo per la sua performance, con Diane Werts di Newsday che ha scritto: \"Il Dr. Grey, appena coniato dalla star Ellen Pompeo trasmette una tale sostanza che semplicemente non puoi smettere di guardare\". La serie, oltre al consenso della critica riceve anche il respaldo del pubblico rivelandosi immediatamente un gran successo, ottenendo ottimi ascolti sia negli Stati Uniti (dove arriva ad essere guardata da 38 milioni di persone), sia negli altri paesi in cui viene trasmessa (solo in Italia \u00e8 seguita in media da 1 milione di persone), diventando cos\u00ec una delle attrici pi\u00f9 famose della televisione, e nelle prime undici stagioni della serie, forma insieme a Patrick Dempsey una delle coppie pi\u00f9 amate del piccolo schermo di tutti i tempi. A causa della crescente popolarit\u00e0 dello show, la sua interpretazione le \u00e8 valsa un Satellite Awards nel 2006, nel 2007 vince ben tre premi: un Screen Actors Guild, un Satellite Awards (il secondo) e un National Italian American Foundation. Sempre nel 2007, Pompeo, il cast e la troupe femminile di Grey's Anatomy hanno ricevuto il Women Film Lucy Award, che onora coloro \"il cui lavoro in televisione ha influenzato positivamente l'atteggiamento nei confronti delle donne\". Nel 2013, 2015 e 2016 vince un People's Choice Awards. Nel 2015 inoltre vince un premio al Taormina Film Fest. Riceve anche una nomination ai Golden Globe per la migliore attrice, diventando quindi anche una delle attrici pi\u00f9 premiate della televisione. \nNel 2012 \u00e8 l'ottava attrice pi\u00f9 pagata della televisione guadagnando 9 milioni di dollari. Nel 2015 la rivista Forbes, classifica Ellen Pompeo al primo posto nella lista delle attrici pi\u00f9 pagate della televisione guadagnando 11.5 milioni di dollari. Nel 2016 Forbes la classifica quarta nella lista delle attrici pi\u00f9 pagate della televisione, guadagnando 14 milioni di dollari e incrementando del 32% i suoi guadagni rispetto al 2015.\n- Altri lavori :\nIl 27 ottobre 2011, Deadline Hollywood ha riferito che Pompeo aveva lanciato la sua societ\u00e0 di produzione chiamata Calamity Jane che ha venduto il suo primo progetto all'ABC, uno spettacolo senza titolo sulle agenti femminili dei servizi di sicurezza del Segretario di Stato. Durante un evento BuzzFeed del 2014, ha espresso una mancanza di interesse per la recitazione, dichiarando: \"Mi sento decisamente in transizione. Non trovo la recitazione terribilmente potente.\" Dal 2017, Pompeo \u00e8 diventata anche direttrice di Grey's Anatomy, debutando quindi alla regia dalla tredicesima stagione. Nell'agosto 2014, \u00e8 stato annunciato che Pompeo stava sviluppando due drammi con ABC Studios: un adattamento del romanzo di Rachel Carey del 2013, Debt, per ABC Family e un dramma poliziesco senza titolo. Pompeo \u00e8 anche coinvolta in un thriller spagnolo Motivos Personales con la compagnia londinese New Media Vision. Pompeo \u00e8 apparsa nel video musicale del singolo di Taylor Swift del 2015 \"Bad Blood\", e due anni dopo, ha doppiato un gatto di peluche in Dottoressa Peluche. \nNel gennaio 2018, ha rinnovato il suo contratto per Grey's Anatomy, accettando di farne parte per altre due stagioni; \u00e8 diventata l'attrice pi\u00f9 pagata in una serie televisiva, guadagnando pi\u00f9 di 20 milioni di dollari all'anno, con il nuovo accordo infatti ha ricevuto una somma di 575.000 dollari per episodio, ed \u00e8 inoltre diventata anche produttrice esecutiva della serie, oltre che attrice protagonista e direttrice, il suo lavoro come produttrice esecutiva le fa guadagnare da 6 a 7 milioni di dollari all'anno. \u00c8 inoltre diventata co-produttrice dello spin-off di Grey's Anatomy, intitolato Station 19 e ha ricevuto uno spazio ufficio per Calamity Jane ai Walt Disney Studios. Ha scritto un pezzo sulla questione del divario di genere sul guadagno (equal pay) e sul suo nuovo contratto con la ABC, che \u00e8 stato presentato come storia di copertina per il numero di gennaio 2018 di The Hollywood Reporter. Forbes ha classificato Pompeo come la terza attrice televisiva pi\u00f9 pagata del 2018, aveva un guadagno stimato di 23,5 milioni di dollari.Nel 2019, \u00e8 apparsa come giudice ospite nella quarta stagione di RuPaul's Drag Race All Stars. Pi\u00f9 di recente, la sua societ\u00e0 di produzione e la ABC hanno acquistato i diritti della trilogia del libro Paradise.\nRiconoscimenti.\nGolden Globe\nScreen Actors Guild Awards\nSatellite Awards\nPeople's Choice Awards\nDoppiatrici italiane.\nNelle versioni in italiano dei suoi lavori, Ellen Pompeo \u00e8 stata doppiata da: "}
{"id": "395354", "revid": "486946", "url": "https://it.wikipedia.org/wiki?curid=395354", "title": "M.C.205", "text": ""}
{"id": "395360", "revid": "93556", "url": "https://it.wikipedia.org/wiki?curid=395360", "title": "San Francisco Bay Area", "text": "La San Francisco Bay Area (spesso abbreviato in inglese: \"The Bay Area\"; in spagnolo: \u00c1rea de la Bah\u00eda de San Francisco), \u00e8 un'area metropolitana statunitense che circonda la baia di San Francisco nella California settentrionale. Comprende nove contee ed \u00e8 abitata da circa otto milioni di persone, che ne fanno la quinta area metropolitana degli Stati Uniti d'America, dopo quelle di New York, Los Angeles, Chicago e di Washington-Baltimora.\nLa regione viene tutt'oggi identificata con San Francisco, che \u00e8 stata fino ad anni recenti la citt\u00e0 pi\u00f9 popolosa dell'area (venne superata da San Jose nel censimento del 1990) e rimane il suo tradizionale centro culturale. Per il resto, non esiste un unico centro di gravit\u00e0 e la popolazione si distribuisce tra diverse citt\u00e0 ed aree suburbane.\nSubregioni.\nSan Francisco.\nSan Francisco viene di solito collocata in una categoria a s\u00e9 stante, sia dal punto di vista geografico, sia da quello culturale. La citt\u00e0 si trova su una penisola ed \u00e8 quindi per tre lati (ovest, nord, est), delimitata dall'acqua dell'Oceano Pacifico e della Baia. L'immaginario, poi, spesso considera ben pi\u00f9 di un normale limite di contea il confine che, a sud, la separa dalle citt\u00e0 vicine. San Francisco un tempo era il centro economico e la citt\u00e0 pi\u00f9 popolata della regione. Superata da San Jose come numero di abitanti, rimane la \"capitale\" finanziaria e culturale della Bay Area, il suo maggiore polo turistico ed il cuore della vita notturna regionale.\nL'East Bay.\nLa parte orientale della Baia \u00e8 caratterizzata dalla presenza della grande citt\u00e0 di Oakland, ma comprende pure i centri di Alameda, Berkeley, Fremont, Livermore, Hayward e diverse citt\u00e0 minori. Viene chiamata \"East Bay\". Questa subregione \u00e8 divisa in due sezioni, \"Inner East Bay\", che si trova sulle rive della Baia e \"Outer East Bay\", separata dalla prima da colline e montagne ed estesa nell'entroterra.\nLa South Bay.\nI centri che si trovano lungo la costa meridionale della Baia sono noti come \"South Bay\", Santa Clara Valley e Silicon Valley, anche se nelle citate definizioni rientrano anche citt\u00e0 geograficamente appartenenti alla Penisola di San Francisco e all'East Bay. Questa subregione ha come citt\u00e0 principale San Jose attorniata da diversi sobborghi come Gilroy. Sono presenti centri famosi per l'alta tecnologia come Santa Clara, Cupertino e Sunnyvale.\nLa Penisola di San Francisco.\nLa zona compresa tra la \"South Bay\" e San Francisco \u00e8 conosciuta come \"Penisola di San Francisco\", per i locali \"The Peninsula\". Questa subregione consiste in una serie di piccoli centri e comunit\u00e0 suburbane che si trovano sul versante della Baia come Palo Alto, Mountain View, Daly City, San Mateo, Redwood City e Foster City. Verso l'Oceano Pacifico si trovano Pacifica ed Half Moon Bay.\nLa North Bay.\nLa zona a nord del Golden Gate Bridge \u00e8 nota come \"North Bay\". Consiste nella contea di Marin e si estende a nord nelle contee di Sonoma e Napa e ad est verso la contea di Solano. \u00c8 la parte meno urbanizzata della Bay Area, con una sensibile porzione del territorio destinata all'agricoltura o a parco naturale. Con qualche eccezione, si tratta anche di una zona molto benestante. \u00c8 anche l'unica parte della Bay Area non servita da una linea metropolitana, anche se quella Sonoma-Marin \u00e8 in fase di progettazione. La mancanza di servizi per il trasporto \u00e8 dovuta soprattutto alla scarsa densit\u00e0 della popolazione nella North Bay ed al fatto che questa zona \u00e8 separata dal resto della Bay Area. Uniche vie di comunicazione sono il Golden Gate Bridge (con San Francisco), i ponti Richmond-San Rafael e Carquinez (per Richmond) ed il Benicia Bridge, che porta a Concord.\nIstituti d'istruzione superiore.\nLa Bay Area ospita numerose universit\u00e0 e seminari. I centri universitari pi\u00f9 noti sono il campus della Universit\u00e0 della California, Berkeley e l'Universit\u00e0 di Stanford.\nTrasporti.\n\"Bay Area Rapid Transit\" \u00e8 un sistema di trasporto pubblico su rotaia che opera nella San Francisco Bay Area. Collega principalmente le citt\u00e0 di San Francisco, Oakland, Berkeley, Daly City, Richmond, Fremont, Hayward, Walnut Creek, e Concord. Tramite questo servizio \u00e8 servito anche l'Aeroporto Internazionale di San Francisco e, tramite invece un servizio di autobus, lAirBART, quello di Oakland. "}
{"id": "395365", "revid": "287204", "url": "https://it.wikipedia.org/wiki?curid=395365", "title": "Battistero di San Giovanni", "text": ""}
{"id": "395376", "revid": "1318658", "url": "https://it.wikipedia.org/wiki?curid=395376", "title": "Dominot", "text": "Biografia.\nAntonio Iacono nasce a Tunisi, figlio di immigrati di Caltanissetta, e nella citt\u00e0 natale incomincia i primi studi di teatro. Giovanissimo, si esibisce, travestito da donna, nel locale \"la Pochinierre\".\nIntorno ai vent'anni si trasferisce a Parigi, dove studia recitazione presso l'Accademia di Teatro con Jacques Toulsa della Com\u00e9die Fran\u00e7aise. Per pagarsi gli studi si traveste e fa spettacoli di spogliarello al \u201cMadame Arthur\" (che all'epoca era, in Europa, il pi\u00f9 celebre locale di questo tipo) a Pigalle, e canta al Carousel.\nSuccessivamente si esibisce anche a Teheran, citt\u00e0 in cui vive per un breve periodo.\nAlla fine degli anni cinquanta si stabilisce definitivamente a Roma, dove frequenta la \"caf\u00e9 society\" descritta nel film \"La dolce vita\", senza nascondere la sua omosessualit\u00e0, e frequentando fra gli altri Gi\u00f2 Stajano e Vinicio Diamanti.\nNel 1958 incontra Federico Fellini, che lo scrittura per una parte nel film \"La dolce vita\". La battuta finale del film spetta proprio a Dominot, che recita s\u00e9 stesso: un omosessuale dichiarato, nonch\u00e9 travestito, nella Roma degli anni sessanta.\nNegli anni settanta si dedica al teatro d'avanguardia, con il regista teatrale Giancarlo Nanni.\nNel 1984, infine, Dominot apre un locale a Roma, \"Il baronato quattro bellezze\", dove si esibisce \"en travest\u00ec\" cantando il grande repertorio della musica francese d'autore, da \u00c9dith Piaf a Juliette Gr\u00e9co.\nNel 2005 torna sul grande schermo grazie ad Abel Ferrara che lo fa recitare durante i titoli di testa del suo \"Mary\", e nel 2007 in \"Go go Tales\".\nNatalia Ginzburg ha consegnato su di lui questo simil-epitaffio:"}
{"id": "395379", "revid": "1745361", "url": "https://it.wikipedia.org/wiki?curid=395379", "title": "Area metropolitana di New York", "text": "Larea metropolitana di New York \u00e8 un'area metropolitana degli Stati Uniti d'America comprendente la citt\u00e0 di New York, Long Island e alcune contee dello Stato di New York, del New Jersey, del Connecticut e della Pennsylvania. Al suo interno si trovano le cinque citt\u00e0 pi\u00f9 popolose del New Jersey (Newark, Jersey City, Paterson, Elizabeth ed Edison) e sei delle sette citt\u00e0 pi\u00f9 popolose del Connecticut (Bridgeport, New Haven, Stamford, Waterbury, Norwalk e Danbury).\nDal punto di vista statistico, l'Ufficio per la gestione e il bilancio distingue la \"New York-Newark-Jersey City, NY-NJ-PA Metropolitan Statistical Area\", e la pi\u00f9 ampia \"New York\u2013Newark, NY\u2013NJ\u2013CT\u2013PA Combined Statistical Area\". La seconda al 2015 contava 23.723.696 abitanti, che la rendono la maggiore area metropolitana degli Stati Uniti e la quinta del mondo.\nLa regione \u00e8 parte della pi\u00f9 ampia conurbazione definita \"Northeast megalopolis\" o BosWash.\nGeografia.\nL'area comprende New York, Long Island, il New Jersey, sei contee dello stato di New York a nord della citt\u00e0, la parte sud-occidentale del Connecticut e una parte dello stato della Pennsylvania.\nL'area \u00e8 spesso suddivisa nelle seguenti sottoregioni: \nLe contee.\nStato di New York \nStato del New Jersey\nStato del Connecticut\nStato della Pennsylvania"}
{"id": "395381", "revid": "125747332", "url": "https://it.wikipedia.org/wiki?curid=395381", "title": "Rock and Roll All Nite", "text": "Rock and Roll All Nite \u00e8 una canzone dei KISS originariamente contenuta nell'album \"Dressed to Kill\" del 1975.\nIl brano.\nIl brano (composto da Gene Simmons e da Paul Stanley) \u00e8 stato pubblicato come singolo per la prima volta il 2 aprile del 1975 in versione studio (assieme al brano \"Getaway\" pubblicato come lato B), e successivamente il 14 ottobre dello stesso anno in versione live (\u00e8 stata infatti estratta dall'album \"Alive!\", e presenta come lato B la versione registrata in studio del brano). Quest'ultima versione raggiunse il dodicesimo posto nella classifica dei singoli statunitense contribuendo al successo del brano che tuttora \u00e8 uno dei pi\u00f9 noti della band, che lo propone, sin dal 1975, in quasi tutti i suoi concerti.\nLa canzone, presente nella maggior parte delle compilations e degli album live della band (parte del ritornello della versione live del 1975 pu\u00f2 essere addirittura ascoltata durante l'inizio del brano \"Detroit Rock City\" del 1976), presenta delle differenze a seconda delle versioni: la prima versione registrata in studio nel 1975 non presentava nessun assolo di chitarra, mentre tutte le versioni successive a quella in studio, ne hanno uno. La versione del brano inclusa nella compilation \"Smashes, Thrashes &amp; Hits\" del 1988 presenta invece le parti di batteria risuonate da Eric Carr. Nella versione acustica dell'album live \"Kiss Unplugged\" del 1995 invece l'assolo \u00e8 suonato una parte da Ace Frehley e un'altra da Bruce Kulick.\nNel 2014 \u00e8 stata indicata come la 15\u00aa pi\u00f9 grande canzone pop metal da Yahoo! Music.\nCover dei Poison.\nDi \"Rock and Roll All Nite\" \u00e8 stata proposta una cover da parte del gruppo statunitense Poison pubblicata come singolo tratto dall'album della colonna sonora di \"Al di l\u00e0 di tutti i limiti\" (1987)."}
{"id": "395403", "revid": "83531", "url": "https://it.wikipedia.org/wiki?curid=395403", "title": "Ole von Beust", "text": "\u00c8 membro dal 1971 del partito (conservatore) democristiano CDU, \u00e8 stato protagonista di uno dei pi\u00f9 interessanti casi politici legati al tema dell'omosessualit\u00e0 verificatisi in Germania.\nLo scandalo scoppi\u00f2 nell'agosto 2003, quando Beust licenzi\u00f2 Walter Wellinghausen, principale consulente del vicesindaco Ronald Schill. Schill, dopo un colloquio privato con Beust, fu licenziato a sua volta (Beust avrebbe dichiarato pi\u00f9 tardi averlo fatto perch\u00e9 ricattato con la minaccia di dichiarazioni relative alla propria presunta omosessualit\u00e0), e utilizz\u00f2 la conferenza stampa dopo il colloquio, fissata in anticipo, per parlare di \"relazioni omosessuali\", di \"un appartamento in un infame quartiere di prostituti\", dove \"sono successe certe cose che mi fanno sospettare che siano accaduti atti sessuali\" tra Beust e Roger Kusch, che Beust aveva nominato al posto di Walter Wellinghausen.\nAlle accuse Beust ha ribattuto di essere semplicemente il padrone di casa di Roger Kusch, nonch\u00e9 suo amico intimo da molti anni, e nient'altro.\nSulla questione dell'effettiva omosessualit\u00e0 di Beust stanno, da un lato la dichiarazione di suo padre, che ha ammesso che suo figlio \u00e8 effettivamente omosessuale, dall'altro quella del diretto interessato, che ha detto di considerare la questione come appartenente alla sua vita privata.\nContrariamente alle aspettative di chi aveva usato il tema omosessuale per danneggiare la carriera politica di von Beust, gli elettori diedero ragione a Beust: nelle elezioni municipali del 29 febbraio 2004, non solo il sindaco democristiano uscente risult\u00f2 rieletto, ma il suo partito, la CDU, ottenne il 47,2% dei voti, con un guadagno di addirittura 21 punti percentuali sulle elezioni precedenti, ottenendo per la prima volta nella storia di Amburgo di governarla con un monocolore. In seguito all'ultima consultazione, tenutasi nel febbraio del 2008, Beust ha dovuto formare un governo insieme ai Verdi, non disponendo pi\u00f9 di una maggioranza assoluta al parlamento regionale."}
{"id": "395446", "revid": "298055", "url": "https://it.wikipedia.org/wiki?curid=395446", "title": "Uomo dalle mani curate", "text": ""}
{"id": "395448", "revid": "123663939", "url": "https://it.wikipedia.org/wiki?curid=395448", "title": "Opus Avantra", "text": "Gli Opus Avantra sono stati un gruppo italiano progressive nato ufficialmente nel 1973 non solo come gruppo musicale ma soprattutto come movimento estetico sperimentale, unendo insieme musica contemporanea, anche d'avanguardia, alla musica tradizionale inserendo poi influenze di rock progressivo.\nBiografia.\nGli \"Opus Avantra\" si sono formati nel 1973 da un nucleo composto dal soprano Donella Del Monaco, nipote del tenore Mario Del Monaco, (\"concept\", voce e testi), dal pianista-compositore Alfredo Tisocco (direzione ensemble, musiche, pianoforte e tastiere), dal filosofo Giorgio Bisotto (ideologo ed ispiratore) e dal produttore Renato Marengo. Avvalendosi della collaborazione di tanti musicisti esterni, pubblicarono il primo album nel 1974, \"Opus Avantra - Donella Del Monaco\" (pi\u00f9 noto come \"Introspezione\", dal titolo del primo brano) per l'etichetta Trident Records e l'anno successivo \"Lord Cromwell Plays Suite for Seven Vices\" (etichetta Artis Records).\nIl nome \u00e8 diviso in tre parti, OPUS (opera) AVAN (avanguardia) e TRA (tradizione), e sintetizza l'ideologia del gruppo che intende porsi come movimento di avanguardia musicale che tuttavia affonda le radici nello studio e nel recupero della tradizione. In questa idea, il linguaggio della contemporaneit\u00e0 non pu\u00f2 trovare il suo valore solo nella contrapposizione e rottura dalla grande tradizione musicale, piuttosto trovare forza propulsiva dalla sua rivisitazione in chiave attuale.\n\"Opus Avantra,\" nel superamento dei vari generi e stili musicali, si considera un movimento inclusivo che accoglie la musica elettronica, l'improvvisazione, l'alea, incrociando canti arcaici e popolari con il contrappunto in un sincretismo tra arte classica, pop e avanguardia, ricercando sempre comunque un filo conduttore, un senso di \"rock in opposition\". In questo senso \"Opus Avantra\" \u00e8 stato un precursore dei movimenti \"borderline\" o \"fusion\".\nI dischi di \"Opus Avantra\", da \"Introspezione\" a \"Rosa Rosae\", sono oggi regolarmente ristampati in Giappone (etichetta giapponese Strange Days e Disk Union) e il successo che queste edizioni hanno ottenuto nel corso degli anni in questo paese \u00e8 testimoniato dal fatto che l'editore musicale Marquee ha scelto la copertina di \"Introspezione\" per l\"'Encyclopedia of Italian Rock\" con catalogazione e recensione dei pi\u00f9 importanti cantanti e gruppi italiani dal 1965 al 1993.\nNel 2003 riprende la ricerca Opus AvanTra con una nuova esperienza musicale raccolta nel CD \"Venetia et anima\" realizzato in collaborazione con il compositore Paolo Troncon: un lavoro sia di scrittura sia di improvvisazione di gruppo, basato su una nuova concezione ma anche ispirato all'idea Opus AvanTra.\nNel 2019 esce l'ultimo CD dal titolo \"Rosa Rosae nuovamente prodotto da uno dei fondatori del gruppo, Renato Marengo\" : Donella Del Monaco \"testi e voce\", Paolo Troncon \"musiche e pianoforte\", Mauro Martello \"flauti\", Laura Balbinot \"violoncello\" e Giorgio Cedolin \"batteria\". Al lavoro hanno partecipato anche ospiti prestigiosi: Jenny Sorrenti, Alberto Radius, Tony Esposito e Lino Vairetti. Anche quest'ultimo CD \u00e8 attualmente stampato in Italia e in Giappone (Disk Union).\nConcerti importanti.\nIl debutto \u00e8 avvenuto il 20 maggio 1974 al Teatro delle Arti a Roma.\nIl 30 novembre 1974 sono al Palazzo dello Sport a Roma.\nAl Teatro Romano di Verona il gruppo \u00e8 presente nel 1990 nella rassegna internazionale \u201cCanzone d'Autrice\u201d e propone brani scelti dal CD \"Strata\".\nInoltre, il gruppo dopo l'anteprima a Bucarest in Romania (al teatro Arcub il 20 marzo 2008, ha debuttato a Tokyo al famoso Club Citt\u00e0 il 12 aprile 2008. Il nuovo ensemble \u00e8 formato da: Donella Del Monaco (voce), Alfredo Tisocco (tastiere), Giorgio Bisotto (\"Magister Tenebrarum\"), Mauro Martello (flauti), Valerio Galla (batteria) con \"The Opus String Ensemble\" (due violini, viola, violoncello elettrificati).\nA Treviso doppia presentazione del CD \"Venetia et Anima\" nel 2003: privata per il Consiglio Comunale della citt\u00e0 e pubblica.\nPresentazione del CD \"Rosa Rosae\" venerd\u00ec 8 febbraio 2019 presso la Discoteca di Stato a Roma."}
{"id": "395451", "revid": "486946", "url": "https://it.wikipedia.org/wiki?curid=395451", "title": "L'uomo dalle mani curate", "text": ""}
{"id": "395461", "revid": "1717538", "url": "https://it.wikipedia.org/wiki?curid=395461", "title": "Hans Bethe", "text": "Biografia.\nFiglio unico del fisiologo Albrecht Bethe e di Anna Kuhn, si trasfer\u00ec negli Stati Uniti nel 1937 e diresse la divisione teorica del progetto Manhattan per la costruzione della bomba atomica a Los Alamos.\nNel 1938 individu\u00f2 un ciclo di reazioni termonucleari all'origine dell'energia del sole e della maggior parte delle stelle (ciclo di Bethe). Precis\u00f2, infatti, come si svolge in una stella il processo di trasformazione dell'idrogeno in elio, e individu\u00f2 il fatto che, nelle stelle di massa maggiore del sole, l'idrogeno viene trasformato in elio con l'aiuto di un altro elemento, il carbonio, che funge da catalizzatore. Questa teoria rese possibile una revisione del diagramma H-R.\nFu grazie a questa scoperta che nel 1967 gli fu assegnato il premio Nobel per la fisica."}
{"id": "395463", "revid": "1592097", "url": "https://it.wikipedia.org/wiki?curid=395463", "title": "Usama bin Laden", "text": ""}
{"id": "395470", "revid": "198277", "url": "https://it.wikipedia.org/wiki?curid=395470", "title": "Tomas Brolin", "text": "La sua carriera, dal passato brillante, fu in declino dopo il suo passaggio al Leeds nell'estate 1995, tanto che successivamente nel 2007 il \"Times\" lo posizion\u00f2 al secondo posto nella classifica dei cinquanta peggiori calciatori che avessero mai giocato nella Premier League. Decise di ritirarsi a soli 29 anni a causa dei troppi guai alla caviglia sinistra.\nCaratteristiche tecniche.\nEra un'ala e giocava anche da seconda punta, aiutando il centrocampo e dimostrando di essere un calciatore polivalente. Aveva una buona capacit\u00e0 tattica ed era dinamico.\nCarriera.\nClub.\nGli inizi in patria.\nEsordisce a 14 anni nel N\u00e4svikens IK, societ\u00e0 di quarta divisione con la quale colleziona 36 presenze e 10 reti in due anni. In seguito il Sundsvall gli offre un contratto per il quale pu\u00f2 continuare sia gli studi sia la carriera calcistica. Nel 1986 entra nell'accademia calcistica del Sundsvall, esordendo in prima squadra l'anno dopo in una partita contro l'Elfsborg. Dopo tre stagioni si trasferisce al Norrk\u00f6ping, dove gioca 9 incontri siglando 7 reti prima di trasferirsi al Parma.\nParma.\nNell'estate del 1990 passa al , societ\u00e0 italiana dove negli anni diventa una delle colonne della squadra di Nevio Scala. Alla sua prima stagione in Italia, Brolin forma una prolifica coppia offensiva con l'attaccante Alessandro Melli, conquistando il quinto posto in campionato e qualificando il Parma alla sua prima competizione europea, la Coppa UEFA. Nella stagione seguente lo svedese gioca tutti gli incontri in programma in campionato, segnando 4 reti e contribuendo alla vittoria del Parma in Coppa Italia. Durante quest'ultima competizione Brolin sigla l'1-1 nella sfida di ritorno contro la Fiorentina, rete che consente ai parmensi di passare al turno successivo per la regola dei gol fuori casa, e l'1-0 nella partita d'andata contro la Sampdoria (il ritorno \u00e8 pareggiato 2-2), portando gli emiliani in finale dove vincono 2-1 nel doppio confronto contro la . Nell'estate del 1992 arrivano due nuovi stranieri, il colombiano Faustino Asprilla e l'argentino Sergio Berti: il Parma all'epoca poteva schierare in campo solo tre stranieri perci\u00f2 il posto di Brolin, nel reparto offensivo assieme a Melli, era a rischio. Scala preferisce Asprilla a Brolin, relegando quest'ultimo in panchina. Nonostante ci\u00f2, lo svedese gioca da titolare la finale di Coppa delle Coppe vinta per 3-1 sull'Anversa. Gioca anche la Supercoppa UEFA vinta per 2-1 nella doppia finale contro il .\nNell'estate del 1992, giocando alle Olimpiadi contro l'Australia (2-1), rimedia un infortunio al menisco. Nella stagione 1993-1994 il Parma acquista l'attaccante Gianfranco Zola e il centrocampista Massimo Crippa: Scala decide di arretrare Brolin a centrocampista, affiancandolo a Gabriele Pin e a Crippa nel 5-3-2, optando per il duo Zola-Asprilla nel reparto offensivo. Quando la squadra era sotto di una rete o necessitava di attaccare, Scala spostava Melli al posto di Pin e faceva arretrare Zola, portando la squadra a un 5-4-1 offensivo. In Coppa delle Coppe la societ\u00e0 italiana elimina Ajax (0-2) e Benfica (2-2, regola dei gol in trasferta), arrivando alla finale, persa 1-0 contro l'Arsenal.\nIl 16 novembre 1994, dopo Svezia-Ungheria, valida per l'Europeo 1996, rimedia una frattura all'articolazione del collo del piede che lo tiene fuori per sei mesi. Al momento del suo infortunio, il Parma era in testa al campionato con due punti di vantaggio sugli avversari. Al suo ritorno in campo, il 23 aprile del 1995, gli emiliani sono sotto alla Juventus di otto lunghezze. Durante la parte finale della stagione, Brolin colleziona diverse partenze dalla panchina. A fine stagione il club vince la Coppa UEFA, battendo la Juventus per 2-1 nella finale doppia.\nNonostante durante il precampionato Brolin tenti di recuperare totalmente dall'infortunio, Scala non ritiene che lo svedese abbia recuperato la forma fisica necessaria per giocare a centrocampo. Scende in campo il 10 settembre 1995, giocando pochi minuti contro l'Inter (2-1) ed esordendo titolare in Coppa delle Coppe contro il (0-2). Lo svedese capisce di non essere pi\u00f9 titolare negli undici di Scala e decide di essere ceduto.\nLeeds Utd, Zurigo e ritorno a Parma.\nIl 7 novembre del 1995 viene ceduto in cambio di circa \u00a3 4,5 milioni al Leeds Utd, societ\u00e0 nella quale, dieci giorni dopo, firma un contratto fino a giugno 1998. Il 18 dello stesso mese debutta con la nuova maglia contro il Newcastle (2-1), subentrando nei minuti finali a Mark Ford. Il 16 dicembre realizza la sua prima rete contro lo Sheffield Wednesday, in una sfida persa 6-2. Si tratta di un gol decisamente fortunato, in quanto un difensore dello Sheffield Wednesday, nel tentativo di allontanare la palla dall'area di rigore, la manda sulla spalla di Brolin, che in quel momento si trova a terra dopo essere caduto, facendo andare cos\u00ec la palla in rete. Dopo una sconfitta patita contro il (5-0), l'allenatore Howard Wilkinson accusa Brolin di non aver aiutato adeguatamente in difesa. Non viene convocato per la sfida contro l'Aston Villa, nonostante Wilkinson abbia nove giocatori indisponibili. Lo svedese \u00e8 indicato come \"infortunato\" e salta le tre partite seguenti. \u00c8 nuovamente aggregato in squadra il 25 febbraio, durante un incontro di Football League Cup vinto per 3-0 sul Birmingham City.\nIl primo aprile del 1996 Brolin deve scusarsi con Wilkinson in seguito a un pesce d'aprile mal riuscito: il calciatore aveva scherzosamente dichiarato a una stazione televisiva svedese che sarebbe tornato in prestito al Norrk\u00f6ping fino al termine dell'annata, ma la cosa viene presa sul serio tanto che l'affare viene riportato dai media come in dirittura d'arrivo. Il primo maggio la societ\u00e0 inglese annuncia che Brolin \u00e8 tornato in Svezia per dei controlli sulla caviglia, ma il suo futuro a Leeds \u00e8 a rischio. Secondo la rivista svedese \"Offside\", che lo pubblica in un articolo del 2012, lo scarso rendimento di Brolin nella partita contro il Liverpool e i successivi screzi con Wilkinson erano dovuti al fatto che Brolin era stato fatto giocare fuori posizione sulla fascia come esterno, mentre lo svedese era abituato a giocare come regista, ritenendo di dover essere schierato in quel ruolo.\nNell'estate del 1996 Wilkinson ufficializza la cessione dello svedese al prezzo di \u00a3 2 milioni. Inoltre, Wilkinson aveva multato Brolin di \u00a3 12.000 per non essersi presentato agli allenamenti del precampionato. Quando lo svedese si rifiuta di aggregarsi alla squadra per il precampionato, gli viene bloccato lo stipendio. Negli ultimi giorni di agosto si trasferisce in prestito allo Zurigo, dove riceve uno stipendio minimo di circa \u00a3 800 a settimana. Sotto la guida di George Graham, il Leeds decide di farlo tornare in Inghilterra, impedendogli di giocare la sfida contro il San Gallo, in programma per il 9 ottobre. Il 6 novembre successivo la societ\u00e0 inglese manda un ultimatum a Brolin: se non torner\u00e0 a Leeds la squadra intraprender\u00e0 un'azione legale. Ritornato a Leeds, il 24 dicembre seguente, Brolin paga \u00a3 500.000 di tasca propria per finanziare il proprio ritorno a Parma, seppur in prestito. Debutta nuovamente a Parma il 23 febbraio del 1997, contro la . A fine stagione gli emiliani terminano il campionato al secondo posto e a fine stagione il Parma restituisce Brolin al Leeds.\nIl 16 giugno del 1997, scaduto il contratto col Parma, Brolin \u00e8 costretto a tornare a Leeds entro tre giorni, ma - invece che tornare in Inghilterra - cerca di ottenere un contratto con il Real Saragozza; non riuscendo a ottenerlo, viene multato dalla societ\u00e0. Il successivo 6 ottobre viene multato dalla societ\u00e0 con \u00a3 90.000 per aver saltato una partita. Il 28 ottobre 1997, in accordo con il club, rescinde il contratto che lo lega al Leeds Utd in cambio di \u00a3 140.000. In due anni conta una ventina di presenze e 4 reti con il Leeds. \u00c8 ampiamente considerato dai tifosi del Leeds come uno dei peggiori calciatori nella storia della squadra, e in un sondaggio della BBC del 2003 \u00e8 stato votato come il peggior giocatore del Leeds degli ultimi tempi.\nCrystal Palace e ritiro.\nIl 16 novembre del 1997 l'allenatore del Crystal Palace Steve Coppell offre a Brolin due settimane di prova con i londinesi, che dovevano fare un'amichevole in Svezia. In quel periodo Brolin si allenava con gli svedesi dell'Hammarby. Il 10 gennaio 1998 lo svedese esordisce contro l'Everton (3-1) e sei giorni dopo firma un contratto fino al termine della stagione. Brolin s'impone a Londra come attaccante e a seguito dell'esonero di Coppell, il presidente Mark Goldberg decide di affidare il club all'italiano Attilio Lombardo: nonostante Brolin dovesse divenire l'allenatore in seconda di Lombardo, Goldberg gli impone il ruolo di interprete, per il fatto che Brolin conosce bene e parla fluentemente sia l'inglese sia l'italiano. A seguito della retrocessione in seconda divisione, il 14 maggio 1998 il Crystal Palace svincola Brolin.\nIl 29 agosto del 1998 disputa la sua ultima partita ufficiale da calciatore, giocata per l'eccezione nel ruolo di portiere dell'Hudiksvalls ABK, squadra della sua citt\u00e0 natale che all'epoca militava nella terza serie nazionale. Nello specifico, Brolin subentra negli ultimi 15 minuti della sfida vinta 6-2 contro il Kiruna FF, chiudendo la partita senza subire reti.\nNazionale.\nIn nazionale disput\u00f2 in totale 47 partite e segn\u00f2 26 gol. Fu presente al Campionato mondiale del 1990 e a quello del 1994, nonch\u00e9 al Campionato europeo del 1992, in cui realizz\u00f2 3 reti, lasciando la scena internazionale nel 1995. Nel 1994, con la Nazionale del suo paese, in cui aveva esordito nel 1990, disput\u00f2 i Mondiali statunitensi e raggiunse la terza piazza battendo nella finale per il terzo e quarto posto la per 4-0. Da ricordare il gol del parziale 1-0 in Svezia-Romania (2-2), sfida valida per i quarti di finale del mondiale vinta ai calci di rigore: al 78', Stefan Schwarz finta di calciare una punizione e lascia la conclusione a Kennet Andersson che invece di tirare passa la sfera a Brolin, scattato da dietro la barriera, che batte il portiere avversario con un tiro da distanza ravvicinata, rivelando in seguito che ha imparato lo schema giocando al Parma.\nDopo il ritiro.\nRitornato in patria, diviene un uomo d'affari, gestendo per un certo periodo di tempo un ristorante italo-svedese chiamato \"Undici\". Il locale \u00e8 multato pi\u00f9 volte perch\u00e9 fa bere i minorenni. Inoltre ha investito denaro nel settore immobiliare e in un nuovo tipo di boccaglio per aspirapolvere. Nel 2001 la fidanzata d\u00e0 alle luce il primo figlio di Brolin, Sebastian. Dal 2006 \u00e8 un professionista di poker sportivo, precisamente Texas Hold'em."}
{"id": "395473", "revid": "36426", "url": "https://it.wikipedia.org/wiki?curid=395473", "title": "Basilica di Santa Croce di Firenze", "text": ""}
{"id": "395479", "revid": "1452073", "url": "https://it.wikipedia.org/wiki?curid=395479", "title": "Orube", "text": "Orube \u00e8 un personaggio del fumetto italiano \"W.I.T.C.H.\".\nCarattere.\nOrube \u00e8 una guerriera forte, coraggiosa e determinata: ha istinti felini ed i suoi sensi sono pi\u00f9 sviluppati rispetto agli esseri umani. Mantiene un comportamento distaccato verso tutte le Guardiane e non vede di buon occhio Irma, che non fa che prenderla in giro a causa della sua natura, simile a quella di un gatto. Con il tempo il suo atteggiamento cambia e riesce a conciliare le sue due personalit\u00e0: Orube e Rebecca Rudolph. La sua presenza ad Heatherfield sar\u00e0 preziosa per le Guardiane che troveranno in lei una saggia e preziosa alleata.\nBiografia.\nOrube \u00e8 una guerriera molto potente nata nel mondo di Basiliade, terra da cui proviene lo stesso Oracolo. Addestrata sin da piccolissima, come da tradizione, al Giardino dei Due Soli da Luba, la ragazza continua gli allenamenti a Kandrakar, nell'attesa di mettersi al servizio della congrega.\nFa la sua prima comparsa al rifiuto di Taranee, detentrice del potere del Fuoco, di continuare a fare parte del gruppo delle Guardiane a causa dell'intromissione dell'Oracolo nella sua vita, e accompagna le altre quattro W.I.T.C.H. nella missione su Arkhanta. A causa delle sue difficolt\u00e0 ad integrarsi nel gruppo, l'Oracolo decide di mandarla a vivere a Heatherfield sotto le mentite spoglie di Rebecca Rudolph, nipote fittizia dell'ex professoressa di matematica dello Sheffield. Dopo diversi problemi ad integrarsi e ad adattarsi ai costumi della Terra, Orube riesce a guadagnarsi l'amicizia e la fiducia delle cinque Guardiane, soprattutto di Will: all'inizio non lega con le cinque, perch\u00e9 non condivide le loro tattiche e perch\u00e9 crede che le Guardiane siano responsabili della morte di Luba; Il suo atteggiamento si modifica soprattutto quando, durante una missione su Arkhanta, viene posseduta da Yua, ma salvata dalle sue compagne. Nel tempo libero, inizialmente aiuta il signor Olsen, nonno di Matt, al suo negozio di animali, per poi cominciare a frequentare il corso di giornalismo all'universit\u00e0. Intanto, le Guardiane e Orube liberano Yua, ma la creatura fa del male a Maqi e Orube aiuta le W.I.T.C.H. a guarire il bambino. Le Gocce Astrali scappano per non continuare a vivere la vita di qualcun altro, ma Orube le ritrova e le tiene in custodia a casa propria, finch\u00e9 l'Oracolo concede loro una nuova esistenza. L'uomo viene poi bandito su Basiliade da Endarno a causa della sua interferenza con le Gocce Astrali, e Orube si offre di andare a recuperarlo per riportarlo sul soglio di Kandrakar, dato che Endarno in realt\u00e0 \u00e8 posseduto da Phobos.\nAlla sconfitta di Phobos/Endarno, Orube riesce a farsi assumere come redattrice di un noto magazine per ragazze e inizia a prendersi cura di We, una creatura che \u00e8 venuta da Basiliade, a cui per\u00f2 la giovane \u00e8 allergica. Orube instaura lentamente e faticosamente un rapporto con Cedric, cercando senza risultati di farlo integrare ad Heatherfield. Quando Matt viene imprigionato nel Libro degli Elementi, Orube si stabilisce nella libreria di Cedric per tenerlo d'occhio nell'attesa che il Libro lo contatti. Ottenute tutte le pietre che servono per aprire il Libro, le W.I.T.C.H. e Orube vengono risucchiate al suo interno. L'entit\u00e0 che imprigiona Matt, Johnathan Ludmoore, vuole il Cuore di Kandrakar in cambio del ragazzo, ma Orube convince Will a non cedergli il monile: Ludmoore cerca cos\u00ec di colpirla, ma Cedric si mette in mezzo, morendo al suo posto. Sconfitto Ludmoore, Orube decide di tornare a Kandrakar per riflettere sul suo futuro.\nAffetti.\nOrube si fida ciecamente dell'Oracolo, di cui \u00e8 la protetta, e rispetta tutte le sue decisioni.\nEra molto affezionata anche a Luba, sua maestra sin da quando era piccola, e ritiene le W.I.T.C.H. responsabili della sua morte. Per questo, fa fatica ad andare d'accordo con loro, soprattutto con Irma, per quanto Will provi a spiegare che le cose non sono andate cos\u00ec. Successivamente, comprende di aver sbagliato e inizia a considerarle amiche, legando soprattutto con Will.\nLa giovane guerriera prova, nei confronti di Matt, una grande riconoscenza per averla accolta nel negozio di suo nonno con gentilezza, anche se Will scambia questo suo sentimento per amore, finch\u00e9 i due ragazzi non spiegano la cosa.\nQuando Cedric arriva in citt\u00e0 per redimersi, Orube cerca di farlo integrare nella societ\u00e0 umana, accompagnandolo in giro per Heatherfield, poich\u00e9 sa cosa significhi vivere in un mondo del quale non si conosce nulla e a cui non si appartiene. La ragazza crede di essere riuscita a renderlo migliore, ma perde la fiducia in lui quando Matt viene imprigionato nel Libro degli Elementi: \u00e8 infatti sicura che Cedric, pur professandosi innocente, sia coinvolto. La ragazza si innamora di lui, ma non possono vivere la loro storia perch\u00e9 Cedric viene ucciso da Ludmoore."}
{"id": "395481", "revid": "22035", "url": "https://it.wikipedia.org/wiki?curid=395481", "title": "Gran consiglio", "text": ""}
{"id": "395483", "revid": "1791", "url": "https://it.wikipedia.org/wiki?curid=395483", "title": "Millirem", "text": ""}
{"id": "395484", "revid": "287204", "url": "https://it.wikipedia.org/wiki?curid=395484", "title": "Gran Consiglio", "text": ""}
{"id": "395487", "revid": "1543377", "url": "https://it.wikipedia.org/wiki?curid=395487", "title": "Wolf 424", "text": "Wolf 424 \u00e8 un sistema binario che comprende due nane rosse situate ad una distanza di circa 14,2 anni luce, nella costellazione della Vergine, tra le stelle Vindemiatrix e Auva.\nIl sistema 424 ha un raggio orbitale medio di 4,1 UA e la sua eccentricit\u00e0 \u00e8 di 0,28. La stella ha un periodo orbitale di 16,2 anni ed una magnitudine apparente di 12,5.\nWolf 424A \u00e8 una fredda stella nana rossa con una massa solare approssimativa di 0,13 ed un raggio di circa 0,16 quello del Sole. Non \u00e8 osservabile ad occhio nudo cos\u00ec come la sua compagna, Wolf424B, che \u00e8 leggermente pi\u00f9 piccola e ha un raggio 0,14 volte quello solare.\nIl sistema binario fu scoperto da Max Wolf, pioniere dell'astrofotografia, che scopr\u00ec centinaia di stelle variabili.\nWolf 424B \u00e8 una stella variabile a brillamento molto attiva e viene designata anche con il nome FL Virginis.\nCuriosit\u00e0.\nWolf 424 \u00e8 stata identificata come \"IUMMA\", stella natale di un'ipotetica razza aliena che potrebbe aver iniziato a visitare la Terra negli anni sessanta, gli ummiti, e il loro ipotetico Pianeta (Ummo) potrebbe orbitare attorno alla stella binaria.\nPer il momento non sono stati scoperti esopianeti su Wolf 424."}
{"id": "395490", "revid": "339392", "url": "https://it.wikipedia.org/wiki?curid=395490", "title": "Bashar el-Assad", "text": ""}
{"id": "395491", "revid": "339392", "url": "https://it.wikipedia.org/wiki?curid=395491", "title": "Bashar el-Asad", "text": ""}
{"id": "395507", "revid": "217591", "url": "https://it.wikipedia.org/wiki?curid=395507", "title": "Chiesa di Sant'Ambrogio (Firenze)", "text": "La chiesa di Sant'Ambrogio \u00e8 un luogo di culto cattolico di Firenze situato nell'omonima piazza nella zona est del centro storico, a nord di Santa Croce.\nLa facciata \u00e8 anonima e disadorna; l'interno a navata unica risente della mancanza di unit\u00e0 stilistica dei molti lavori che si sono succeduti nei secoli, ma, sebbene, i suoi decori pi\u00f9 preziosi siano oggi agli Uffizi, resta una delle chiese pi\u00f9 ricche di storia e di atmosfera della citt\u00e0.\nStoria e descrizione.\nLe origini.\nLa chiesa \u00e8 ricordata per la prima volta nel 988 come edificio sorto nel luogo dove nel 393 sarebbe stato ospitato sant'Ambrogio in visita a Firenze, ma forse \u00e8 ancora pi\u00f9 antica, sorta forse nel VII secolo come cappella di un convento femminile sorto a memoria del passaggio del santo. All'epoca del santo vescovo milanese questa zona era fuori dalle mura, in aperta campagna, vicina a una memoria sacra, la Croce al Gorgo, che ricordava il luogo del martirio di san Miniato. Un tabernacolo in terracotta policroma di Giovanni Della Robbia su un lato della piazza raffigura proprio il vescovo milanese che benedice i passanti. Fino alla costruzione dell'ultima cerchia muraria di Arnolfo di Cambio del 1284-1310, si trovava al di fuori del centro cittadino in aperta campagna.\nIl Duecento: il miracolo dell'eucaristia.\nAppartenente alle monache benedettine, che vivevano nell'attiguo convento, il 30 dicembre 1230 fu teatro di un miracolo, anteriore a quello pi\u00f9 noto di Bolsena: un vecchio parroco, di nome Uguccione, trov\u00f2 alcune gocce di sangue raggrumato nel calice con il quale il giorno prima aveva celebrato la messa e che la sera prima non aveva pulito a dovere. Con grande meraviglia delle monache e del popolo il sangue fu subito raccolto in un'ampolla di cristallo e ne fu informato il vescovo e tutto il clero cittadino. Il vescovo Ardingo Foraboschi, per meglio accertarsi del prodigioso evento chiese di visionare l'ampolla e la tenne con s\u00e9 per un anno. Il primo reliquiario dell'ampolla del sangue miracoloso venne fatto, stando alla testimonianza di un breviario scritto dalle monache stesse, all'epoca del vescovo Ardengo Trotti (1231-1247).\nIl miracolo ebbe una risonanza anche fuori da Firenze e aliment\u00f2 la devozione intorno al mistero eucaristico. Trent'anni dopo avvenne un analogo evento miracoloso a Bolsena, immortalato da Raffaello nelle Stanze vaticane, anch'esso durante la celebrazione della messa, a seguito del quale veniva istituita la festa del Corpus Domini (1264). Risale a questo periodo anche la fondazione della \"Compagnia del Corpus Christi\".\nIl Trecento: la nuova decorazione.\nPer il grande fervore religioso popolare, alla fine del Duecento la chiesa di Sant'Ambrogio fu ingrandita e ricostruita in forme gotiche. La pianta \u00e8 pressoch\u00e9 fedele a quella odierna, con una lunga aula rettangolare a navata unica, con un presbiterio rialzato. Ai lati del presbiterio si aprono due cappelle laterali, delle quali la pi\u00f9 grande a sinistra \u00e8 la \"Cappella del miracolo\", decorata un secolo dopo.\nA qualche decennio posteriore risale l'affresco della \"Madonna del latte in trono, coi santi Bartolomeo e Giovanni\", attribuito alla scuola di Andrea Orcagna (in passato ritenuta anche opera di Agnolo Gaddi) sulla destra vicino all'ingresso. La sinopia \u00e8 stato staccata nel corso del restauro conseguente all'alluvione del 1966, e adesso si trova sulla parete anteriore della chiesa. Allo stesso periodo risalgono altri affreschi come la \"Deposizione\" attribuita a Niccol\u00f2 Gerini, un tempo dietro al quarto altare laterale di destra, sotto la cui sinopia, pure staccata e posta sulla controfacciata interna, fu ritrovato la sinopia di un affresco ancora pi\u00f9 antico, un \"Sant'Onofrio\" attribuito al Maestro di Figline, oggi restituito alla sua collocazione originaria. Altri affreschi trecenteschi pi\u00f9 deteriorati sono un\"Annunciazione\" di scuola fiorentina dietro il primo altare a sinistra e un \"Martirio di San Sebastiano\", attribuito ad Agnolo Gaddi, posto vicino al primo altare di sinistra. Di attribuzione a Lorenzo di Bicci \u00e8 la pala della \"Madonna con Bambino e santi\" sulla cappella alla destra dell'altare, mentre la vicina pala della \"Madonna in trono con Bambino e santi\", sulla parete di destra, \u00e8 attribuita a Giovanni di Bartolomeo Cristiani.\nIl Quattrocento.\nLa venerata reliquia era conservata sull'altare maggiore, dove ai primi del Quattrocento era stata adornata prima dalla \"Sant'Anna Metterza\" di Masaccio e Masolino (1424-1426) e poi dall\"Incoronazione della Vergine\" di Filippo Lippi (1447), due preziosissime pale oggi entrambe agli Uffizi. Analoga sorte \u00e8 toccata anche alla \"Madonna col Bambino e santi\", detta anche \"Pala delle convertite\", di Sandro Botticelli che pure un tempo si trovava in questa chiesa.\nNel 1468 le monache vollero spostare la reliquia in una cappella appena costruita a destra dell'ingresso: sul nuovo altare, il tabernacolo con il calice miracoloso era riquadrato dalla tavola con \"Madonna col Bambino, angeli e i santi Ambrogio, Lorenzo, Giovanni e Caterina d'Alessandria adoranti\" di Alesso Baldovinetti. Guardando bene l'opera, si vede per\u00f2 che la Madonna col Bambino \u00e8 inserita nell'opera, ed \u00e8 di altra mano, e cio\u00e8 di Giovanni di Michele Scheggini da Larciano detto il Graffione, discepolo del Baldocinetti stesso.\nPresto le monache vollero nuovamente ristrutturare l'edificio, soprattutto desiderose di valorizzare adornando degnamente la cappella detta \"del miracolo\", a sinistra dell'altare maggiore. Fu incaricato Mino da Fiesole di scolpire un tabernacolo marmoreo (1481-1483): l'opera raffigura nella predella a rilievo il prete Uguccione che affida la reliquia alla badessa di Sant'Ambrogio. Davanti a questa sua opera Mino da Fiesole chiese e ottenne di essere sepolto.\nA Cosimo Rosselli fu invece chiesto di affrescare la cappella (1486 circa), usando come soggetto il \"Miracolo del Calice\", un evento ritenuto prodigioso per la storia locale: una processione del 1340 con in testa l'esposizione del sangue miracoloso, che avrebbe salvato Firenze dalla peste. La piacevole scena, nella quale figura anche un autoritratto del pittore sulla sinistra assieme ad altri personaggi del suo tempo, \u00e8 ambientata nella piazzetta davanti alla chiesa, attentamente descritta nelle forme allora contemporanee con uno sfondo paesaggistico e curiosi particolari. Di questo affresco \u00e8 stata staccata anche la sinopia, che adesso si trova sulla parete subito prima della cappella. Questa sinopia \u00e8 interessante sia per le linee guida nella parte superiore, d'aiuto per il posizionamento prospettico degli edifici, sia perch\u00e9 i corpi, a differenza dell'affresco, sono disegnati senza le vesti in alcuni particolari, probabilmente per aiutare l'artista a ricordarsi meglio dei volumi che i drappeggi dovevano coprire. Alla realizzazione dell'opera avrebbe contribuito anche un giovane Fra Bartolomeo.\nLa pala del Baldovinetti della vecchia sistemazione della cappella, che presentava un buco in basso dove era riempito dal tabernacolo, fu integrato da Michele da Larciano detto il Graffione, suo allievo, con la \"Madonna adorante il Bambino\" al centro della tavola, trov\u00f2 collocazione su un altare della parete di sinistra della chiesa dove si trova ancora oggi.\nFra la fine del Quattro e i primi del Cinquecento, furono sepolti in Sant'Ambrogio numerosi artisti, oltre a Mino da Fiesole, anche Andrea Verrocchio, Simone del Pollaiolo detto il Cronaca, i fratelli Del Tasso e Francesco Granacci, dei quali restano le lastre tombali sul pavimento o sulle pareti.\nDal Cinquecento a oggi.\nNel corso del Cinquecento si realizzarono gli archi in pietra serena che delimitano gli altari, al posto di vere e proprie cappelle per via del poco spazio, per la decorazione dei quali furono commissionate nuove opere, come la pregevole statua lignea di \"San Sebastiano\" di Leonardo del Tasso, oggi tra il secondo e il terzo altare di sinistra, o le pale di altare di Cosimo Rosselli (\"Ges\u00f9 crocifisso tra i Santi Girolamo, Giovanni Battista, Cosma e Damiano\"), gi\u00e0 autore degli affreschi della Cappella del Miracolo, o di Raffaellino del Garbo (\"Sant'Antonio abate, Tobia e Angelo\" con la lunetta dell\"Annunciazione\") o Andrea Boscoli (\"Visitazione\"). Probabilmente \u00e8 in questo periodo che vennero coperti gli affreschi trecenteschi dall'intonaco, sia per ragioni legate ad un rinnovo stilistico, ma anche perch\u00e9 probabilmente queste opere erano state danneggiate dall'alluvione del 1557.\nUn nuovo miracolo eucaristico, meno conosciuto, si verific\u00f2 il 24 marzo, venerd\u00ec Santo, dell'anno 1595 quando scoppi\u00f2 un incendio che travolse lo stipo dove si conservavano le ostie consacrate, che restarono prodigiosamente intatte e che, inumidite dall'acqua usata per spegnere l'incendio, formarono una specie di ciambellina, che fu conservata in uno scatolino dorato nel medesimo tabernacolo del Santissimo Miracolo. Dopo 33 anni l'arcivescovo Alessandro Marzi Medici, dopo accurata ricognizione, riconobbe il prodigio e ne autorizz\u00f2 il culto e la pubblica esposizione nel 1628.\nNel 1682 con le offerte di molti benefattori fu pagata la fattura del reliquiario in argento che ancora oggi custodisce il prodigioso sangue.\nImportanti interventi architettonici vennero apportati ai primi del Settecento da Giovan Battista Foggini, al quale si devono l'arco trionfale e le due adiacenti ricurve volute, l'abside barocca e un elegante altare intarsiato con pietre dure, nonch\u00e9 la copertura del soffitto a capriate.\nFra il 1832 e il 1833 Luigi Ademollo affresc\u00f2 il soffitto e le parti alte della navata, mentre nel presbiterio dipinse la \"Strage degli Innocenti\", l\"Ultima Cena\" e le \"Storie di sant'Ambrogio\". La semplice facciata ad intonaco bianco fu ricostruita nel 1880 in stile neogotico.\nAnche nel secolo scorso furono approntati restauri, specialmente a seguito dell'alluvione del 1966, quando privilegiato il recupero del primitivo aspetto gotico. Molti frammenti affrescati e sinopie furono trovati in quell'occasione dietro agli archi in pietra serena e in parte sono oggi esposti all'interno. In occasione del giubileo del 2000 si \u00e8 anche cercato un progetto per una nuova collocazione della sacra reliquia che potesse permettere di esporre anche due \"Angeli reggicero\" in terracotta invetriata, eseguiti per la Cappella del Miracolo nel 1513 da Giovanni della Robbia.\nSul fianco della chiesa, davanti al n. 57, si trovano due lapidi oggi illeggibili (ma note da trascrizioni), che riportavano un bando identico, sia sul fianco dell'edificio sia alla base del campanile:\nGLI SPETTABILI SS OTTO DI GVARDIA E BALIA DELLACITT\u00c0 DI FIRENZE FANNO NOTIFICARE CHE NIVNA MERETRICEO DONNA DI CATTIVA VITA O FAMA POSSA STARE ET ABITARENELLA VIA DE' PILASTRI P[ER] QUANTO TIENE IL MON[ASTE]RO DELLEMONACHE DI S AMBROGIO AL MON[ASTE]RO DELLE MONACHE DI CANDELISOTTO QUALSIVOGLIA PRETESTO COME P[ER] BENIGNO RESCRITTODI S[UA] A[LTEZZA] S[ERENISSIMA] E LORO DECRETO DEL D\u00cc 6 NO[VE]MBRE 1622 ET IN OLTREP[ER] ALTRO DECRETO DE 22 FEBRAIO 1667 ORDINARONO CHE P[ER] VIADI MEZZO ET INTORNO A DETTO MON[ASTE]RO DI S AMBR[OGI]O A BRACCIA100 P[ER] OGNI VERSO VICINO ALLE MVRA NON POSSINO STARE ET ABITARE SIMILI DONNE SOTTO LA PENA DI LIRE 200 DAINCORRERSI IPSO FATTO SENZA ALTRA DICHIARAZIONE ET ALTRO.DISPOSTO DALLA LEGGE DELL'ANNO 1461 E DI PIV\u0301 LA CATTVRADI SCVDI 4 A' FAMIGLI P[ER] CIASCHEDVNA VOLTA\nL'ex-monastero.\nIl complesso dell'ex-monastero, oggi detto \"complesso della Pia Casa di Rifugio di Sant'Ambrogio\", si mostra sulla strada sotto forma di esteso casamento di quattro piani, di disegno oltremodo anonimo, determinato a seguito della parziale espropriazione della fabbrica e della sua riconfigurazione successiva all'apertura, attorno al 1866, dell'attuale strada via Giosu\u00e8 Carducci, che impose la demolizione di parte del precedente immobile. Tuttavia la storia del sito \u00e8 antica e importante, originandosi questo in stretta relazione con il complesso religioso di Sant'Ambrogio. Gi\u00e0 impoverito verso la fine del Seicento dalla mancanza di fondi, nel 1785 il monastero fu colpito dalle riforme leopoldine che imponevano la trasformazione di simili cenobi in conservatori, per cui il complesso fu destinato in parte a educandato riservato a nobili fanciulle, in parte a scuola pubblica per le giovani del quartiere, retta da suore francescane dette Paolette.\nIn ragione delle nuove destinazioni la fabbrica fu oggetto di interventi di risistemazione e ampliamento, in particolare con la costruzione, su progetto dell'ingegnere Giuseppe Salvetti e con lavori documentati tra il 1785 e il 1790, di un'ala posta a delimitare la piazza dalla parte dell'orto che sarebbe stata poi quella demolita in occasione della creazione di via Carducci. Ambedue gli istituti ebbero tuttavia vita breve essendo soppresso nel 1808 l'intero convento di Sant'Ambrogio e l'edificio destinato alla realizzazione di case d'affitto di utilit\u00e0 pubblica. Tuttavia nel 1815 i diritti sulla propriet\u00e0 furono ceduti alle monache domenicane della Piet\u00e0 di via Giusti, quindi, l'anno seguente, l'amministrazione dei beni ecclesiastici destin\u00f2 i locali a residenza di due diverse comunit\u00e0 : le suore Agostiniane dette le Convertire provenienti dal convento di Sant'Elisabetta di via de' Serragli, e le Nuove Convertire, una comunit\u00e0 laica di prostitute \"in via di redenzione\" istituita nel 1808 in alcune stanze dell'ospedale di Santa Maria Nuova e detta Pia Casa di Rifugio (Carrara 1999).\nNel 1835 la prima comunit\u00e0 fu abolita mentre la Pia Casa fu eretta in ente morale. Quest'ultima, trovandosi nella disponibilit\u00e0 di ambienti superiori alle necessit\u00e0, vendette parte dello stabile alla Societ\u00e0 degli Asili infantili. Fu questa porzione, per poco tempo diventata sede dell'asilo Vittorio Emanuele II, ad essere demolita in occasione del rinnovamento urbanistico della zona secondo il piano regolatore interno della citt\u00e0 redatto dall'ingegnere del Comune Luigi Del Sarto. Riconfigurata la porzione rimasta alla Pia Casa, questa continu\u00f2 ad occuparsi del recupero delle giovani, godendo di un lungo periodo di floridezza economica, interrotto solo durante la prima guerra mondiale quando lo stabile fu per qualche anno (1915-1918) requisito per usi militari. L'alluvione del 1966 arrec\u00f2 gravi danni all'immobile ed evidenzi\u00f2 le carenze insite nella struttura: nel 1976 l'Opera Pia pass\u00f2 sotto la competenza amministrativa del Comune, nel 1979 gli ambienti in esubero furono affittati alla Biblioteca Nazionale e nel 1991 gran parte dei locali dell'ex monastero furono acquistati dal Ministero dei Beni Culturali per alloggiarvi i Laboratori di restauro del libro. Dopo la fusione dell'Opera con la Fondazione Giovanni e Silvio Fusi e con l'Opera Pia Casa di Rifugio Emilia Picone, nel 2010, oramai definita come Azienda Pubblica di Servizi alla Persona Sant'Ambrogio, questa \u00e8 confluita nell'Azienda di Servizi alla Persona Firenze Montedomini.\nLa festa di Sant'Ambrogio.\nSin dal 1401 a tutti coloro che visitano la chiesa il 7 dicembre, festa di Sant'Ambrogio, viene concessa una speciale indulgenza. Inoltre sono stati celebrati solenni festeggiamenti per il \"Santo Miracolo\" in occasione del 700\u00b0 (1930) e del 750\u00b0 (1980) anniversario.\nConfraternite.\nNella chiesa e nei suoi annessi si riunirono nel tempo alcune confraternite. Tra le pi\u00f9 importanti ci furono:"}
{"id": "395522", "revid": "339392", "url": "https://it.wikipedia.org/wiki?curid=395522", "title": "Qui Quo e Qua", "text": ""}
{"id": "395523", "revid": "339392", "url": "https://it.wikipedia.org/wiki?curid=395523", "title": "Qui Quo Qua", "text": ""}
{"id": "395527", "revid": "767487", "url": "https://it.wikipedia.org/wiki?curid=395527", "title": "Lisa Germano", "text": "Cantautrice molto stimata per i suoi testi intimisti e autobiografici. Musicista di formazione classica, \u00e8 specializzata nel suonare archi, in particolare il violino, il cui studio ha praticato fin da bambina.\nDurante la sua carriera, ha collaborato con numerosi artisti, come gli Eels, John Mellencamp, i Simple Minds, David Bowie, Sheryl Crow, Iggy Pop e i Crowded House.\nBiografia.\nLa sua carriera come musicista cominci\u00f2 nel 1987, come violinista al fianco di John Mellencamp, collaborandovi per i successivi sette anni.Nel 1991, all'et\u00e0 di 33 anni autoprodusse il suo album d'esordio come solista, \"On the Way Down From the Moon Palace\", scrivendo tutti i brani e suonando tutti gli strumenti.Nonostante le scarse vendite, il disco attir\u00f2 l'attenzione della Capitol Records, con cui pubblic\u00f2 il successivo \"Happiness\", nel 1993.\nNon soddisfatta dalla produzione della Capitol, recise il contratto con essa, per accasarsi con la 4AD Records.\nNel 1994, pubblic\u00f2 \"Geek the Girl\", per molti critici il suo capolavoro nonch\u00e9 uno dei dischi pi\u00f9 importanti del periodo. Questo disco fece parlare di s\u00e9 anche per il brano \"...A Psychopath\", che contiene la registrazione della telefonata di una donna, vittima di un abuso sessuale, al numero di emergenza americano 911, la quale, a detta della Germano stessa, sarebbe reale.\nAnche \"Excerpts From a Love Circus\", del 1996, ricevette un buon riscontro di critica su riviste importanti come \"Spin\" e \"Rolling Stone\", seppur le vendite furono scarse.\nDopo \"Slide\", del 1998, recise il suo contratto con la 4AD Records, e si trasfer\u00ec a Los Angeles, lavorando come commessa in un negozio di libri, continuando, comunque, a comporre e a collaborare con altri musicisti.\nNel 2002, pubblic\u00f2 due dischi di sue vecchie canzoni inedite, \"Concentrated\" e \"Rare, Unusual or Just Bad Songs\".\nNel 2004, dopo sei anni dall'ultimo album, pubblic\u00f2 \"Lullaby For Liquid Pig\".\nNel luglio del 2006, usc\u00ec \"In the Maybe World\", per la Young God Records di Michael Gira degli Swans, seguito, nel giugno del 2007, dalla ristampa di \"Lullaby For Liquid Pig\", che non aveva avuto molta fortuna commerciale tre anni prima, abbinato a un live dell'ultimo tour, inediti e home recordings.\nAl termine di un tour mondiale, nell'autunno del 2009, pubblic\u00f2 \"Magic Neighbour\"."}
{"id": "395536", "revid": "1529788", "url": "https://it.wikipedia.org/wiki?curid=395536", "title": "Derby di Roma", "text": "Il derby di Roma \u00e8 la stracittadina calcistica che mette di fronte la e la , le due principali societ\u00e0 della Capitale italiana. La sfida, colloquialmente detta anche \"derby della capitale\", \"derby capitolino\" o \"derby der Cupolone\", in riferimento alla cupola di San Pietro, costituisce uno dei derby pi\u00f9 accesi d'Italia, a causa della forte rivalit\u00e0 che intercorre tra le rispettive tifoserie. Il derby ha acquisito maggiore prestigio internazionale alla fine degli anni 1990, grazie all'ottimo andamento delle contendenti che in quegli anni disponevano di due formazioni altamente competitive e dalla met\u00e0 degli anni 2000 rimane una delle partite di calcio pi\u00f9 seguite al mondo, tanto da essere trasmessa in oltre 170 nazioni di ogni continente.\nLa sfida tra le due squadre rappresent\u00f2, almeno inizialmente, la contrapposizione di due diversi schieramenti: la Lazio fu fondata come societ\u00e0 podistica nel 1900 a Piazza della Libert\u00e0, in quello che sarebbe poi divenuto il rione Prati, dove abitavano gli impiegati del nuovo stato unitario. La societ\u00e0, che costitu\u00ec ufficialmente il suo settore calcistico il 3 ottobre 1910 (anche se inizi\u00f2 a giocare al calcio molto presto con partite documentate fin dal 1904), scelse come campo di gioco lo Stadio della Rondinella, situato nel quartiere Flaminio, quartiere della medio-alta borghesia cittadina. \nLa Roma, invece, nacque ventisette anni dopo per mano di Italo Foschi, il quale vedeva di cattivo occhio rivalit\u00e0 all'interno di singole citt\u00e0. La squadra della Roma gioc\u00f2 per tre campionati, dal 1927 al 1930, al Motovelodromo Appio sito nel quartiere Tuscolano, disputando la prima gara il 17 luglio 1927, vinta contro gli ungheresi dell'. Nel frattempo la societ\u00e0 giallorossa aveva provveduto alla costruzione di un nuovo impianto, il Campo Testaccio sito nell'omonimo e popolare rione, nel quale si trasfer\u00ec nel novembre 1929. Colori sociali e stemmi marcarono subito la distinzione fra i due club: per i biancazzurri le tinte furono quelle della bandiera della Grecia, patria dei primi Giochi Olimpici, scegliendo come stemma l'aquila imperiale, uno dei simboli delle legioni romane. Di segno opposto la scelta della Roma, che 27 anni dopo attinse i colori giallorossi da quelli della citt\u00e0 (il rosso porpora e il giallo oro del gonfalone del Campidoglio) con il simbolo della Lupa capitolina.\nStoria.\nDal primo derby all'abbattimento del Campo Testaccio (1929-1940).\nIl primo derby tra Lazio e Roma si disput\u00f2 l'8 dicembre del 1929 alla Rondinella. Lo scontro tra le due squadre si rivel\u00f2 fin dall'inizio carico di rivalit\u00e0 e tensioni. L'astio tra le compagini era dovuto anche al fatto che in precedenza, nel 1927, la Lazio si era rifiutata di confluire nella fusione che avrebbe portato alla nascita dell'Associazione Sportiva Roma. La tifoseria romanista, infatti, vantava anche la presenza di tifosi appartenuti alle tre squadre di Alba, Roman e Fortitudo, che avevano appunto costituito la Roma, e anche in virt\u00f9 di questo, si rivel\u00f2 nettamente pi\u00f9 numerosa di quella laziale, tanto da far sembrare i biancazzurri quasi degli ospiti nel proprio stadio. Alla prevalenza numerica romanista in quel primo incontro tra le due compagini cittadine dovette contribuire anche il timore nutrito dai supporter laziali, per lo pi\u00f9 di estrazione borghese, nei confronti della tifoseria avversaria, dal profilo sociale pi\u00f9 popolare e ritenuta forse portatrice della tradizionale turbolenza attribuita agli abitanti dell'Urbe. Un altro motivo della passione e dell'immediato e popolare seguito suscitati dai giallorossi \u00e8 dovuto all'esplicito richiamo del club alla romanit\u00e0, espresso anche dal nome, dal simbolo e dai colori sociali. La Lazio, invece, che all'epoca contava circa un quinto dei sostenitori giallorossi, \nmanifestava certi atteggiamenti percepiti come snobistici e sentiti estranei alla tradizione romana, contribuendo ad alienarle la simpatia di molti sportivi capitolini. A causa delle tensioni e degli scontri avvenuti nei derby precedenti la fondazione della Roma, si era persino pensato di non far disputare l'incontro. La partita si gioc\u00f2 ugualmente, e fu vinta dalla Roma grazie a una rete al 73' dell'attaccante giallorosso Rodolfo Volk, che insacc\u00f2 la palla nella rete laziale davanti ai spettatori. Nel girone di ritorno si gioc\u00f2 il primo derby al Campo Testaccio, che si concluse nuovamente con una vittoria dei giallorossi (3-1) che si imposero nettamente ai cugini, che dopo essere andati in vantaggio all'8' con Pastore, subirono i gol di Bernardini e Volk nel primo tempo, e di Chini nel secondo. Nel finale di stagione la Roma, battendo all'ultima giornata il Padova per 8-0, evit\u00f2 alla Lazio di dover affrontare lo spareggio salvezza contro la Triestina: al termine della partita, insieme ai romanisti, furono molti i laziali presenti allo stadio, tra cui la dirigenza biancoceleste, che festeggiarono la vittoria della Roma.\nNella stagione 1930-1931 si ebbe il primo pareggio tra le due squadre, quando nella partita di andata, giocata sotto gli occhi di Mussolini, il risultato venne fissato sull'1-1, nonostante un dominio di gioco da parte dei laziali. Dopo la partita di beneficenza giocata il 22 febbraio 1931, in cui la Roma sconfisse per 4-1 la Lazio allo Stadio del Partito Nazionale Fascista, la partita di ritorno di campionato si chiuse nuovamente in pareggio, questa volta sul risultato di 2-2. I tifosi di ambedue le squadre rimasero scontenti, e dopo uno screzio in campo tra un dirigente laziale e De Micheli, il confronto fra le tifoserie sfoci\u00f2 in una vera e propria rissa con tanto di invasione di campo. Il comportamento di giocatori e tifosi cost\u00f2 alle due squadre la squalifica del campo per una giornata: la stessa sorte tocc\u00f2 ad alcuni giocatori ai quali furono inflitte le relative ammende.\nNella stagione 1931-1932 la Roma vinse il derby sia all'andata (2-0) che al ritorno (1-4). Ma \u00e8 in questa stagione che la Lazio ottenne il suo primo successo, seppur al di fuori di una gara ufficiale, il 26 giugno 1932 durante la Coppa Fornari. La stagione successiva il confronto stracittadino vide il prevalere dei biancocelesti, che conquistarono la loro prima vittoria in gare ufficiali; la partita termin\u00f2 2-1, e per la Roma and\u00f2 a segno Volk, che stabil\u00ec il record, tuttora imbattuto, di reti consecutive nei derby di campionato, essendo andato a segno per ben sette volte. La stagione si chiuse con un nuovo incontro, nel girone di ritorno, il 26 marzo 1933, che termin\u00f2 3-1 per i giallorossi.\nLa stagione 1933-1934 vide affrontarsi le due squadre in una partita storica che rimarr\u00e0 impressa nella mente dei tifosi per molto tempo: al Campo Testaccio nel girone di andata i padroni di casa travolgono la Lazio per 5-0, grazie a una tripletta di Tomasi e a una doppietta di Bernardini, rimanendo a oggi la partita con il maggior scarto di gol tra le due squadre. Il risultato schiacciante tuttavia non condizion\u00f2 giocatori e pubblico, che questa volta si dimostrarono estremamente corretti, specialmente nell'occasione dell'infortunio di Del Debbio. Nella partita di ritorno, la Roma segn\u00f2 tre gol nel primo quarto d'ora, e sicura della vittoria rallent\u00f2 il gioco; ma la Lazio reag\u00ec e, nonostante l'inferiorit\u00e0 numerica, grazie alla tripletta di Demar\u00eda, agguant\u00f2 il pareggio con una rimonta incredibile. Solo dopo il terzo gol dei biancocelesti la Roma ricominci\u00f2 ad attaccare, senza riuscire ad andare a segno, scontrandosi per tre volte con il palo della porta avversaria. In pareggio (1-1 e 0-0), terminarono anche i due incontri della stagione successiva; in entrambi fu forte la contestazione per l'ex capitano della Roma Attilio Ferraris che, voluto fortemente dal presidente laziale Gualdi, pass\u00f2 a vestire la maglia biancoceleste; il contratto tra le due squadre prevedeva che il giocatore non giocasse nessuno dei due derby, pena la multa di lire, ma Ferraris fu schierato ugualmente tra le file laziali, scatenando le contestazioni dei tifosi romanisti.\nI derby del campionato 1935-1936, vinti dalla Roma, furono entrambi decisi con un gol nel finale da parte di Renato Cattaneo, che segn\u00f2 all'89' all'andata e all'82' al ritorno, regalando ai giallorossi due vittorie consecutive. Tra le due partite, il 19 gennaio 1936, venne giocato il primo derby romano di Coppa Italia, vinto dalla Lazio, che con il risultato di 2-1 guadagn\u00f2 l'accesso ai quarti di finale. Nella stagione seguente prevalsero sempre i giallorossi: all'andata con un netto 3-1, mentre al ritorno bissarono il successo con un gol realizzato da Alfredo Mazzoni. Il gol di Mazzoni scatur\u00ec da una punizione dubbia, in una partita in cui la Lazio, comunque, aveva dominato e che continu\u00f2 a controllare anche dopo la rete romanista. Al termine della partita il malcontento tra i laziali crebbe, e quando Subinaghi e Viani vennero alle mani, si scaten\u00f2 una rissa che costrinse le forze dell'ordine a intervenire per separare i giocatori.\nNella stagione 1937-1938 il primo incontro fin\u00ec in pareggio, con la Roma che segn\u00f2 nuovamente verso lo scadere, grazie alla rete di Frisoni che rispose al gol di Piola. Nel ritorno furono nuovamente i giallorossi ad aggiudicarsi il derby con il gol all'85' di Borsetti che fiss\u00f2 il risultato sul 2-1. I derby capitolini della stagione successiva si giocarono entrambi nel 1939: il primo vide finalmente l'affermazione della Lazio (alla seconda vittoria in campionato dopo il lontano derby del 1932), con un completo dominio dei biancocelesti che port\u00f2 a un risultato di 2-0; il secondo vide il ritorno alla vittoria dei romanisti, che si imposero con un netto 3-1 sui cugini. Il 7 gennaio 1940, nella stagione successiva, si gioc\u00f2 l'ultimo derby disputato al Campo Testaccio, che a causa delle sue ridotte dimensioni costrinse duemila tifosi a non poter assistere alla partita. Il match fu molto scorretto e termin\u00f2 con due espulsioni; alla fine prevalse la Roma, grazie alla rete nel primo tempo di Campilongo. Nella partita di ritorno fu invece la Lazio a vincere di misura, con il gol nel primo tempo di Flamini, pur giocando con numerose riserve. A guerra iniziata, il Campo Testaccio, che gi\u00e0 in precedenza aveva dato segni di cedimento, venne considerato inidoneo. Cos\u00ec, in data 21 ottobre 1940, il campo venne definitivamente abbattuto.\nDallo scudetto alla retrocessione della Roma (1940-1951).\nNella stagione 1940-1941 il primo derby fin\u00ec in pareggio (1-1), con il dominio dei biancocelesti nel primo tempo e dei giallorossi nel secondo. Le due squadre si riaffrontarono nel girone di ritorno, in una partita estremamente delicata, in quanto entrambe le compagini erano a forte rischio retrocessione. L'incontro venne vinto dalla Lazio con un 2-0 sancito da una doppietta di Silvio Piola. Nel campionato seguente, vide la luce il primo scudetto giallorosso, che seguito da Torino e Venezia conquist\u00f2 anche il titolo di campione d'inverno. Nel girone d'andata, la Roma vinse il derby in modo fortuito (2-1), con un autogol del laziale Faotto, allo scadere del tempo regolamentare. Nella partita di ritorno, con la Roma in piena lotta scudetto, la Lazio ferm\u00f2 i concittadini con un pareggio (1-1) favorendo il Torino, che verr\u00e0 nonostante ci\u00f2 scavalcato nel finale di campionato dai giallorossi, che conquisteranno (come detto sopra) il loro primo titolo.\nLa Roma nella stagione 1942-1943 perse il derby di andata per 3-1, in una partita completamente controllata dai biancocelesti; ma i giallorossi, campioni d'Italia in carica, risposero nel girone di ritorno, prima vincendo 1-0 in campionato e poi con un 2-1 ai quarti di finale della Coppa Italia, firmato Kriezu e Dagianti. Questo fu l'ultimo derby prima dell'armistizio di Cassibile, con il quale il Regno d'Italia cess\u00f2 le ostilit\u00e0 contro le forze Anglo-Americane Alleate, nell'ambito della seconda guerra mondiale. Il campionato, tra il 1943 e il 1945, non si disput\u00f2, e al suo posto fu organizzato, per le squadre capitoline, il campionato romano di guerra, la cui prima edizione fu vinta dalla Lazio, e la seconda dalla Roma, rilevando un sostanziale equilibrio fra le due squadre.\nQuella che usc\u00ec dalla seconda guerra mondiale fu un'Italia smembrata e distrutta. Tuttavia, durante la ricostruzione, il calcio non fu dimenticato. Le nuove istituzioni decisero di mantenerlo in vita, dividendo il campionato in due distinti gironi territoriali. Le due compagini romane presero parte al girone Centro-Sud. I rispettivi incontri videro una vittoria della Roma all'andata (2-1) e una vittoria della Lazio al ritorno (1-0), ma solo la Roma riusc\u00ec a superare il girone, disputando la finale per l'assegnazione del titolo. Nella stagione 1946-1947, a quasi due anni dalla fine delle ostilit\u00e0, la massima divisione torn\u00f2 a girone unico. Le due partite, giocate come nel precedente anno allo Stadio Nazionale, videro la Roma trionfare 3-0 all'andata, e un pareggio a reti inviolate al ritorno. Il declino dei giallorossi, dopo aver conquistato lo scudetto, si fece sempre pi\u00f9 evidente, e nel campionato 1947-1948 termin\u00f2 a un solo punto dalla retrocessione, con la salvezza ottenuta, in extremis, all'ultima giornata. Gli incontri tra le due squadre videro la Roma vincere all'andata (1-0), con un gol di Amadei che, dopo aver segnato, fu costretto ad abbandonare la partita per una vertebra incrinata, e al ritorno la Lazio, che si impose sui rivali per 2-0.\nL'anno seguente, le romane si eguagliarono sia in campionato, dove terminarono con un distacco di due punti, sia negli scontri diretti, che terminarono entrambi in pareggio: in quello d'andata al gol di Losi rispose nel finale Magrini; nel derby di ritorno la Lazio resistette agli assalti dei giallorossi, facendo finire la partita a reti inviolate.\nUn nuovo e rapido declino della squadra giallorossa si manifest\u00f2 nella stagione 1949-1950. Alla sesta giornata, venne battuta per 3-1 dalla formazione laziale che si impose nettamente, e, a seguito della partita, avvennero gravi incidenti causati dal lancio di oggetti dei tifosi romanisti. Il ritorno termin\u00f2 0-0 in una partita senza grandi emozioni. La Roma concluse la stagione nella parte bassa della classifica, a pochi punti dalla retrocessione, mentre la Lazio conquist\u00f2 il quarto posto. La stagione deludente dei giallorossi fu un presagio di quello che sarebbe successo l'anno seguente, quando la Roma non riusc\u00ec a piazzarsi oltre il penultimo posto e venne retrocessa; in questa stagione i derby furono entrambi vinti dalla Lazio: quello d'andata grazie a un gol di Flamini nel secondo tempo (in un incontro che sembrava destinato a finire in pareggio); quello di ritorno grazie ai gol di Sentimenti III al primo minuto (risultato il gol pi\u00f9 veloce nella storia del derby), seguito poi da un gol di Cecconi, che fiss\u00f2 il punteggio sul 2 a 1 per i biancocelesti.\nDino da Costa e la retrocessione della Lazio (1951-1961).\nLa Roma si classific\u00f2 prima in Serie B l'anno successivo e, al suo ritorno nella massima serie, perse tre derby della stagione 1952-1953, due in campionato e uno nell'amichevole in Coppa Messaggero. La Roma, neopromossa, riusc\u00ec a risorgere dopo la retrocessione e si piazz\u00f2, a campionato concluso, davanti ai concittadini. Impresa che riusc\u00ec ai giallorossi anche l'anno dopo: in questa stagione il derby dell'andata fin\u00ec in pareggio (1-1), mentre quello di ritorno fu vinto dalla Roma, che non vinceva un derby da ben sette anni. A fine partita ci furono violenti scontri tra i tifosi per un rigore a favore dei laziali non concesso dall'arbitro. Nella nuova stagione, nel girone di andata, ci fu nuovamente un pareggio, con i laziali in vantaggio per primi, e agganciati un minuto dopo dai giallorossi. Nella partita di ritorno la Roma fu travolta per 3-1, in un incontro in cui i laziali dominarono contro tutti i pronostici. La stagione successiva si apr\u00ec con un derby amichevole disputato durante il Trofeo Remo Zenobi, terminato 5-1 per la Roma. Tra i marcatori giallorossi ci fu Dino da Costa, attaccante brasiliano comprato dalla Roma durante il mercato estivo, che diverr\u00e0 per la Lazio, nel decennio successivo, un cliente decisamente scomodo. Il primo match tra le squadre si ebbe alla quinta giornata, con una partita conclusasi a reti inviolate. Il ritorno, inizialmente rinviato a causa di una violenta nevicata su Roma, fu vinto dalla Lazio (1-0). Tra le varie discussioni che si accesero a fine gara, una verteva sull'arbitro Vincenzo Orlandini, che a detta dei giocatori della Roma li avrebbe spinti e schiaffeggiati.\nNella stagione 1956-1957 il primo incontro capitolino venne vinto dalla Roma (3-0), grazie a Pestrin e a una doppietta di Dino da Costa, alla prima realizzazione in un derby ufficiale. Al ritorno il travolgente da Costa firm\u00f2 un'altra doppietta ma questa non bast\u00f2 ai giallorossi per vincere. La Lazio, dopo aver accorciato le distanze grazie al gol di Selmosson, riport\u00f2 il punteggio in parit\u00e0. Durante la partita, un impiegato, Renato Zuccone, fu colto da una paralisi cardiaca, probabilmente causata dalla troppa emozione per il gol di Selmosson, trasportato all'ospedale, mor\u00ec poche ore dopo.\nQuella del 1957-1958 fu la prima stagione in cui si disputarono quattro derby, peraltro tutti in gare ufficiali; da Costa, vera bestia nera dei biancocelesti, realizz\u00f2 una rete in ognuno dei quattro derby. Nel primo di campionato, la Roma vinse per 3-0, nel secondo di ritorno, ebbe la meglio la Lazio, vincendo per 2-1, con tutte e tre le reti segnate negli ultimi dieci minuti. Il terzo, nel girone eliminatorio di Coppa Italia, fu vinto nuovamente dalla Lazio (3-2), mentre quello del ritorno, il quarto della stagione, fin\u00ec in pareggio (1-1). Quest'ultima, fu una partita insignificante dal punto di vista del risultato, essendo la Lazio gi\u00e0 qualificata, ma animato dalle polemiche del passaggio clamoroso di Selmosson da una compagine all'altra. Lo svedese and\u00f2 a segno nel derby d'andata della stagione successiva, con un gol che venne considerato il pi\u00f9 bello della giornata, proprio contro la sua ex squadra e vide la Roma vincere per 3-1, con la doppietta del solito da Costa a fissare il risultato. Lojodice, Selmosson e Da Costa furono i marcatori che colpirono i laziali anche nella partita di ritorno, terminata 3-0 per i giallorossi. Con lo stesso risultato fin\u00ec anche il primo derby della stagione seguente, con la doppietta di Manfredini e il gol allo scadere di \"Raggio di Luna\" Selmosson, a segno per il terzo derby consecutivo con la maglia della Roma. Nel secondo confronto stagionale sono ancora i giallorossi a vincere, aiutati anche dalla fortuna, con un gol che inizialmente venne assegnato a da Costa, per poi essere contestato e ufficializzato come autogol di Janich.\nLa Roma sconfisse la Lazio per la quinta volta consecutiva, e questa volta in maniera travolgente, nel campionato 1960-1961, con un 4-0 che celebr\u00f2 i giallorossi in testa alla classifica e conferm\u00f2 il momento di profonda crisi attraversato dai biancocelesti. La partita di ritorno fu vinta per 2-1 dalla Lazio, che per\u00f2 concluse la stagione all'ultimo posto della classifica, retrocedendo in Serie B.\nLa Lazio tra Serie A e B, fino alla conquista dello scudetto (1961-1974).\nNonostante la retrocessione della Lazio le strade delle due compagini si incrociarono anche nella stagione 1961-1962. Ci\u00f2 avvenne il 25 aprile 1962 agli ottavi di finale di Coppa Italia; la partita, bloccata sullo 0-0 anche dopo i tempi supplementari, fu vinta ai rigori dai giallorossi per 6-4. A fine stagione la Roma si conferm\u00f2 squadra di valore, abitando le parti alte della classifica, mentre la Lazio non ottenne per un punto la promozione. Promozione che otterr\u00e0 l'anno successivo, piazzandosi al secondo posto in Serie B. Le due squadre si poterono quindi incontrare nel campionato 1963-1964. Gli incontri finirono tutti e due in pareggio, 0-0 quello dell'andata (con i giallorossi in difficolt\u00e0 contro i cugini neopromossi), e 1-1 quello del ritorno, con la Roma che si impose sui laziali ma che fall\u00ec numerose conclusioni sotto rete. In pareggio finirono anche i due derby della stagione seguente, entrambi a reti inviolate, con le squadre bloccate dalla paura di perdere, deludendo le aspettative dei tifosi.\nAlla Lazio and\u00f2 il derby d'andata del campionato 1965-1966 (1-0) sbloccato grazie a una rete di D'Amato; al ritorno si ripet\u00e9 lo stesso copione degli ultimi anni, con un derby a rete inviolate che deluse nuovamente i tifosi.\nLa Serie A 1966-1967 si apr\u00ec con la scelta di aumentare le squadre retrocesse a quattro, cos\u00ec da attuare, nell'anno successivo, la riforma che prevedeva una Serie A a sedici squadre. Il derby d'andata, assai vivace, termin\u00f2 con il successo della Roma per 1-0; quello del ritorno, finito sul punteggio di 0-0, venne in seguito ribattezzato \"derby senza i fotografi\", per l'assenza di questi durante l'evento. La relativa protesta va cercata nella disposizione della Federcalcio di vietare ai fotografi di stazionare, come d'abitudine, nella zona del campo appena dietro le porte di gioco. Al termine della stagione la Roma si piazz\u00f2 a met\u00e0 classifica, mentre la Lazio per un punto non riusc\u00ec a salvarsi, retrocedendo in Serie B per la seconda volta nella sua storia.\nLa Lazio, nella serie cadetta, non riusc\u00ec a ottenere la promozione, arrivando solamente 11\u00aa. Promozione che arriv\u00f2 l'anno seguente con il primo posto in Serie B. Nel frattempo si disput\u00f2 un derby nel primo turno della Coppa Italia 1968-1969, che fu vinto dalla Roma per 1-0. L'incontro si disput\u00f2 anche nella Coppa Italia successiva, in quello che viene ironicamente ricordato come \"derby della luce\", poich\u00e9 a pochi minuti dalla fine, con la Roma in vantaggio per 1-0, ci fu un'interruzione dell'energia elettrica che port\u00f2 alla decisione di sospendere la partita, che comunque fu vinta a tavolino dai giallorossi per 2-0. Dopo due anni di assenza si torn\u00f2 a disputare il derby in campionato: l'andata vide i giallorossi trionfare (2-1), il ritorno vide la Lazio andare in gol con Fortunato, e poi essere raggiunta con un rigore realizzato da Capello che dest\u00f2 molte polemiche da parte di giocatori e tifosi. Le due squadre capitoline, in questi anni, non riuscirono comunque ad affermarsi in classifica, terminando sempre il campionato in basse posizioni. La Lazio, nella stagione 1970-1971, fin\u00ec per retrocedere nuovamente; i derby di quell'anno finirono entrambi in pareggio (1-1 e 2-2).\nNella stagione successiva, l'unica sfida disputata fu quella nel girone eliminatorio di Coppa Italia, in cui la Lazio, pur militando nella serie cadetta, ebbe la soddisfazione di battere i cugini per 1-0; il risultato scaten\u00f2 diversi tafferugli tra tifosi dopo il triplice fischio dell'arbitro. La Lazio, piazzandosi alle spalle della Ternana, ottenne subito la promozione e l'anno successivo, da neopromossa, condusse un campionato incredibile, classificandosi terza alle spalle di Juventus e Milan. I derby furono entrambi vinti dalla travolgente Lazio (1-0 e 2-0) che lott\u00f2 fino alla fine per lo scudetto. Successo che raggiunse nel successivo campionato, in cui si aggiudic\u00f2 per la prima volta nella sua storia il titolo nazionale, vincendo nuovamente entrambi i confronti con i giallorossi: 2-1 in favore dei laziali fu il risultato sia dell'andata che del ritorno, contro una Roma che venne definita \u00abuna squadra da fondo classifica\u00bb dal centravanti laziale Giorgio Chinaglia, peraltro autore nella stracittadina del 31 marzo 1974 di un'esultanza rimasta nella storia del calcio capitolino, con \u00abquel dito puntato verso la curva giallorossa\u00bb.\nLa Roma con le grandi, la Lazio in coda (1974-1993).\nChinaglia fu smentito l'anno successivo, dove entrambe le squadre si affermarono nella parte alta della classifica, e la Roma sconfisse in tutti e tre i derby disputati la compagine laziale. La stagione seguente vide un calo delle due squadre, con la Roma che si mantenne comunque sopra i biancocelesti; i due derby finirono in pareggio (1-1 e 0-0). La supremazia giallorossa sembr\u00f2 invertirsi nel campionato 1976-1977: questa volta fu la Lazio a posizionarsi nella parte alta della classifica. I derby, per\u00f2, furono spartiti equamente: quello d'andata fu dominato dalla Roma ma vinto dalla Lazio con un gol del giovane ma gi\u00e0 affermato Bruno Giordano, mentre quello di ritorno vide il dominio laziale ma il successo della Roma, grazie a un gol del giovane e promettente Bruno Conti.\nNella stagione successiva, i due derby furono definiti \"alla camomilla\" e si risolsero entrambi in pareggio e senza emozioni (0-0 e 1-1). Il sostanziale equilibrio, mostrato in entrambe le gare, si manifest\u00f2 ugualmente in campionato, tanto che nella classifica finale furono due i punti di vantaggio in favore della Roma.\nLa situazione si ribalt\u00f2 nel 1978-1979, quando fu la Lazio a fine stagione a trovarsi di poco sopra i cugini. Il primo derby, seppur acceso, si concluse a reti inviolate, mentre il secondo fu vinto dai biancocelesti per 2-1. Questa fu l'ultima stagione in cui i laziali riuscirono a superare (a campionato finito) i romanisti in classifica, prima di un lungo periodo che durer\u00e0 fino alla stagione 1992-1993; dal 1980 in avanti si creer\u00e0 un divario tra le due compagini, con la Roma nelle posizioni al vertice della classifica e la Lazio nella zona bassa, arrivando persino a retrocedere.\nLa partita d'andata della stagione 1979-1980 fu la pi\u00f9 drammatica che la sfida stracittadina ricordi, essendo una delle pagine pi\u00f9 buie dell'intera storia del calcio italiano. Un razzo nautico sparato da un tifoso della Curva Sud caus\u00f2 la morte di Vincenzo Paparelli, giovane sostenitore laziale. La partita, che si gioc\u00f2 in un clima surreale di estrema tensione, termin\u00f2 in pareggio (1-1). La partita di ritorno fu disputata nel bel mezzo del polverone alzato dallo scandalo del calcioscommesse del 1980, e fu vinta dalla Roma per 2-1. La Roma vinse la Coppa Italia e arriv\u00f2 settima in campionato, mentre la Lazio, arrivata quartultima, venne retrocessa a causa degli illeciti sportivi.\nNel frattempo, la Roma raccolse nella stagione 1982-1983 il suo secondo scudetto, superando la Juventus di Michel Platini e compagni. La stagione seguente Lazio e Roma si sfidarono nuovamente, in quello che fu denominato il \"derby amico\", in virt\u00f9 di un confronto tra le due societ\u00e0 che mancava da ben tre anni. Le tifoserie, infatti, si scatenarono con vivaci e colorate coreografie. La partita, in un clima di festa, fu vinta dai giallorossi per 2-0; nella partita di ritorno, con un pareggio per 2-2, la Lazio ferm\u00f2 il cammino della Roma nella sfida scudetto contro la Juventus. La Lazio neopromossa, tuttavia, fatic\u00f2 ad affermarsi nel campionato, e mentre la Roma combatteva per il primo posto, la compagine biancoceleste lottava per non retrocedere. Retrocessione che non riusc\u00ec a evitare l'anno successivo, arrivando penultima; i derby, finiti entrambi con dei deludenti pareggi (0-0 e 1-1), furono contraddistinti dalla mancanza di gioco e fair play, in particolare quello di ritorno che sfoci\u00f2 in una rissa. L'unico derby che vide una netta supremazia fu quello disputato a inizio stagione nel girone di qualificazione di Coppa Italia, vinto 2-0 dalla Roma.\nLa Lazio torn\u00f2 in Serie A solamente nella stagione 1988-1989, riuscendo a sconfiggere gli eterni rivali grazie al primo gol nella massima divisione del giovane Paolo Di Canio, che riport\u00f2 la sua squadra alla vittoria dopo ben dieci anni Il ritorno termin\u00f2 sullo 0-0, tra le polemiche per il primo derby in maglia giallorossa di Lionello Manfredonia, passato da una parte all'altra del Tevere, e con la consapevolezza da parte di entrambe le squadre di non essere competitive come le compagini milanesi. Nella stagione 1989-1990 entrambe le squadre dimostrarono, nuovamente, di essere lontane da qualsiasi ambizione scudetto, con la Roma che riusc\u00ec comunque a qualificarsi per le competizioni europee. Il derby d'andata fin\u00ec 1-1, con la Lazio che in dieci uomini sfior\u00f2 la vittoria, venendo per\u00f2 raggiunta da una rete allo scadere del regista della nazionale Giannini. Al ritorno, la Roma trov\u00f2 la vittoria nel derby che mancava da sette anni, grazie a un gol di Rudi V\u00f6ller. Dall'incontro successivo del 2 dicembre 1990, e fino a quello d'andata della stagione 1993-1994, la stracittadina romana assistette alla pi\u00f9 lunga striscia di pareggi consecutivi che si ricordi, ben sette. Ciononostante la Lazio del capocannoniere Giuseppe Signori, nella stagione 1992-1993, concluse, dopo oltre dieci anni, la stagione davanti ai cugini romanisti.\nIl \"poker\" biancoceleste e uno scudetto a testa (1993-2004).\nIl 18 agosto 1993 si disput\u00f2 il torneo Dino Viola allo stadio Olimpico un triangolare che fu vinto dalla Lazio che batt\u00e9 la Roma per 1 a 0 con reti di Signori su rigore. Dopo una lunga serie di pareggi, si giunse al primo derby vinto dalla Lazio, che in casa and\u00f2 a segno con Beppe Signori, mentre per la Roma il capitano Giannini sbagli\u00f2 un calcio di rigore e fu fortemente criticato dal presidente Sensi. Questo fu il primo derby disputato da Francesco Totti, futuro recordman di presenze nell'intera storia del derby capitolino. Nella stagione successiva, le vittorie furono spartite in egual misura: 3-0 per la Roma di Carlo Mazzone e 2-0 per la Lazio di Zden\u011bk Zeman. Il primo derby del campionato 1995-1996 fin\u00ec senza reti, mentre il secondo fu deciso da un fallo di mano di Lanna allo scadere, che provoc\u00f2 il rigore realizzato da Signori, in seguito espulso. Dopo i due pareggi della stagione 1996-1997 (0-0 e 1-1), arriv\u00f2 l'incredibile impresa di Sven-G\u00f6ran Eriksson, che alla guida della Lazio vinse quattro derby in un'unica stagione, tra campionato e Coppa Italia.\nAlle porte del nuovo millennio le due squadre ritrovarono il prestigio perduto, tornando a combattere per le prime posizioni: di conseguenza, anche la stracittadina acquist\u00f2 maggiore importanza. La prima del campionato 1998-1999 fu un esempio di grande spettacolo, con la Roma che in dieci uomini riusc\u00ec a rimontare due gol alla Lazio, portando il risultato sul 3-3. Nella gara di ritorno dell'11 aprile 1999 Zeman si prese la rivincita sulla sua ex squadra vincendo 3-1 con la doppietta di Marco Delvecchio e il gol di Totti allo scadere: il capitano romanista festeggi\u00f2 mostrando una maglia donatagli da un tifoso e rimasta poi celebre, recante lo sfott\u00f2 \u00abVi ho purgato ancora\u00bb.\nNella sfida seguente (21 novembre 1999) la Lazio sub\u00ec quattro gol in mezz'ora, e la partita vide la netta affermazione per 4-1 della Roma. Nella sfida di ritorno i biancocelesti si imposero per 2-1, riuscendo anche nell'impresa di rimontare nove punti alla capolista Juventus e aggiudicarsi cos\u00ec il loro secondo scudetto.\nIl successo della Lazio non fu un caso isolato. Infatti, la Roma rispose immediatamente vincendo il suo terzo scudetto l'anno successivo, anch'essa dopo aver avuto la meglio sulla Juventus, con l'approdo tra le proprie file del calciatore argentino Gabriel Omar Batistuta. Il derby d'andata fu deciso dall'autorete di Negro che consegn\u00f2 la vittoria alla Roma; il ritorno termin\u00f2 sul risultato di 2-2, in un derby giocato fino all'ultimo respiro, in cui la Lazio riacciuff\u00f2 i cugini allo scadere con il gol di Lucas Castrom\u00e1n. Nella stagione 2001-2002 i giallorossi dominarono entrambe le stracittadine, vincendo 2-0 all'andata e addirittura 5-1 al ritorno: in questa occasione Vincenzo Montella realizz\u00f2 la prima - e finora unica - quaterna nella storia del derby; chiuse l'incontro Francesco Totti con uno dei suoi gesti balistici pi\u00f9 famosi: il cucchiaio.\nNella stagione seguente entrambe le sfide finirono in parit\u00e0 (2-2 e 1-1). Le due compagini si scontrarono anche nelle semifinali di Coppa Italia: entrambi i match furono vinti dai giallorossi che ottennero la qualificazione alla finale, poi persa contro il Milan. Nella stagione 2003-2004 l'andata se la aggiudic\u00f2 la Roma, grazie a una prodezza di tacco di Amantino Mancini e al raddoppio di Emerson; il derby di ritorno, disputato inizialmente il 21 marzo 2004, venne sospeso all'inizio del secondo tempo dopo le incessanti richieste dei tifosi, in base alla falsa notizia della morte di un ragazzo fuori dallo stadio, diffusasi nella Curva Sud. La partita, recuperata esattamente un mese dopo, termin\u00f2 1-1 con le marcature di Bernardo Corradi e Totti.\nLa \"manita\" giallorossa e la finale di Coppa Italia (2004-).\nIl primo derby della stagione successiva fu vinto 3-1 dalla Lazio, trascinata da Paolo Di Canio che torn\u00f2 dopo sedici anni a segnare nel derby, provocando non poche polemiche per l'esultanza con il saluto romano sotto la curva romanista, durante i festeggiamenti post-partita. La partita di ritorno fu sommersa da altre critiche: terminata a reti inviolate, la gara fu considerata un \"biscotto\" da entrambe le tifoserie, che si unirono in cori impietosi verso tutti i giocatori. Segu\u00ec il derby del 23 ottobre 2005, finito 1-1, in cui l'arbitro Paparesta venne colpito sul volto da una monetina lanciata dalla Tribuna Tevere. Il match di ritorno si concluse a favore dei giallorossi (0-2), che con questo successo stabilirono anche l'allora record assoluto di undici vittorie consecutive in Serie A.\nNell'estate del 2006 la Lazio venne coinvolta nello scandalo di Calciopoli: questo non imped\u00ec ai biancocelesti di travolgere i cugini, con un secco 3-0, nel primo derby della stagione 2006-2007. Il ritorno termin\u00f2 invece senza reti. Nelle due annate successive i derby vennero spartiti equamente tra le due squadre (due vittorie laziali e due romaniste) mentre, dal 6 dicembre 2009 al 13 marzo 2011, prima sotto la guida di Claudio Ranieri e poi di Vincenzo Montella, la Roma conquist\u00f2 cinque successi consecutivi tra campionato e Coppa Italia.\nLa Lazio negli anni seguenti prov\u00f2 a replicare, vincendo tre gare di fila ma arrestandosi nel derby dell'8 aprile 2013, terminato 1-1. Sempre nella stessa stagione, per\u00f2, i biancocelesti ottennero un risultato storico battendo, il 26 maggio 2013, la Roma per 1-0 grazie alla rete decisiva, al 71' minuto, di Senad Luli\u0107, in occasione della finale di Coppa Italia disputatasi allo Stadio Olimpico: non era mai accaduto, nella lunga storia del derby capitolino, che le due squadre si scontrassero nell'ultimo atto di una competizione ufficiale.\nNella stagione 2013-2014 la Roma torn\u00f2 alla vittoria grazie alle reti di Federico Balzaretti e Adem Ljaji\u0107; tale successo risulter\u00e0 il quarto dei dieci con cui i giallorossi aprirono il campionato, mentre la sfida di ritorno fin\u00ec 0-0. Nella stagione seguente il derby d'andata venne pareggiato per 2-2: in questa occasione Francesco Totti ha messo a segno una doppietta che gli ha permesso di diventare il giocatore con pi\u00f9 gol nei derby \"ufficiali\". Al ritorno, nella penultima giornata di Serie A, Roma e Lazio si giocarono il secondo posto in campionato, valido per la qualificazione diretta in Champions League senza passare per i preliminari. Il cosiddetto \"Derby per la Champions\" fu vinto dai giallorossi per 2-1, con la rete decisiva di Mapou Yanga-Mbiwa a pochi minuti dalla fine.\nTra la stagione 2015-2016 e la successiva la Roma allung\u00f2 la striscia di vittorie consecutive a quattro; questa striscia si interruppe il 1\u00ba marzo 2017, quando la Lazio si impose per 2-0 nella semifinale d'andata di Coppa Italia, tornando alla vittoria nella stracittadina dopo quattro anni ed estromettendo i rivali dalla competizione, anche in virt\u00f9 dell'ininfluente sconfitta per 3-2 nella partita di ritorno. Il passaggio di turno in Coppa Italia fu per la Lazio il preludio del ritorno alla vittoria anche in campionato, il 30 aprile successivo, quando si impose sulla Roma per 3-1 in quello che per Francesco Totti fu l'ultimo derby prima del ritiro. Nella stagione 2017-18 il bilancio \u00e8 stato favorevole alla Roma, vittoriosa all'andata per 2-1, mentre al ritorno le due squadre capitoline si sono fermate sullo 0-0. Nella stagione 2018-19 all'andata la Roma si \u00e8 imposta con un netto 3-1, ma al ritorno la Lazio ha vinto con un rotondo 3-0, una sconfitta molto dolorosa per i giallorossi: alla caduta nel derby sono seguiti, quattro giorni pi\u00f9 tardi, l'eliminazione agli ottavi di Champions League e l'esonero dell'allenatore Eusebio Di Francesco.\nDopo una stagione in cui i due derby terminarono 1-1 sia all'andata sia al ritorno, le stracittadine della stagione 2020-21, ricordate anche per l'insolita cornice di un Olimpico deserto a causa delle restrizioni per la pandemia di COVID-19, vedono un successo 3-0 all'andata per la Lazio e una vittoria 2-0 al ritorno per la Roma.\nRecord personali.\nNella lista dei recordman del derby di Roma, Francesco Totti detiene il primato di gare disputate: 44 stracittadine, suddivise in 37 partite di campionato e 7 di Coppa Italia, pi\u00f9 una gara amichevole con cui salirebbe a 45. In questa graduatoria \u00e8 seguito dai romanisti Daniele De Rossi che vanta 30 presenze in campionato e 2 in coppa e Sergio Santarini con 19 presenze in campionato e 6 in coppa. Per i biancocelesti i giocatori pi\u00f9 presenti sono Giuseppe Wilson con 23 gettoni (19 in campionato e 4 in coppa) e Silvio Piola con 19 (17 presenze in campionato e 2 in coppa). Le sette presenze nella coppa nazionale valgono a Francesco Totti il record per il giocatore con il maggior numero di presenze in Coppa Italia.\nTotti con 16 vittorie, di cui 12 in campionato e 3 in coppa, \u00e8 il giocatore ad aver vinto pi\u00f9 derby; in graduatoria viene seguito da Daniele De Rossi con 14 vittorie (13 in campionato e una in coppa), poi da Guido Masetti e Fulvio Bernardini con 10 vittorie, realizzate tutte in campionato. Seguono con 8 vittorie Luca Marchegiani, primo dei laziali (6 vittorie in campionato e 2 in coppa), e Santarini che con 5 vittorie in campionato e 4 in coppa \u00e8 anche il giocatore ad aver vinto il maggior numero di stracittadine in Coppa Italia. Totti \u00e8 inoltre il giocatore che ha perso pi\u00f9 derby capitolini: 17, di cui 13 in campionato e 4 in Coppa Italia. In questa classifica \u00e8 seguito da Silvio Piola e \u0218tefan Radu con 10 incontri persi, entrambi con 9 in campionato e uno in coppa. Il record del maggior numero di derby disputati senza vincerne nemmeno uno \u00e8 condiviso tra Dejan Stankovi\u0107 e Sini\u0161a Mihajlovi\u0107 (10).\nSergio Floccari e Guglielmo Stendardo condividono il record negativo di 5 sconfitte su 5 derby disputati.\nI giallorossi Dino Da Costa e Francesco Totti sono i migliori marcatori in assoluto del derby con 11 reti. Da Costa ha realizzato 9 marcature in campionato e 2 in Coppa Italia, Totti ha segnato esclusivamente in partite di campionato ed \u00e8 pertanto il miglior marcatore per quanto riguarda i derby disputati in Serie A. Il brasiliano and\u00f2 a segno in 8 derby consecutivi tra campionato (6) e coppa (2), durante la sua militanza nella , dal 1955 al 1960, stabilendo il primato assoluto di marcature. Il romanista Rodolfo Volk detiene il primato di reti consecutive nei derby di campionato, andando a segno per 7 gare, dal 1929 al 1932. Per la Lazio il migliore marcatore \u00e8 Silvio Piola con 7 reti (di cui 6 in campionato e una in coppa), seguito da Ciro Immobile con 6 reti (4 in Serie A e 2 in coppa). Le tre marcature consecutive di Dejan Stankovi\u0107 nei derby di campionato tra il 2002 e 2003 risultano essere, a tutt'oggi, il primato dei biancocelesti.\nSergio Santarini \u00e8 il giocatore ad aver segnato pi\u00f9 autogol nella storia del derby romano, insaccando il pallone nella propria porta, nei rispettivi incontri del 14 marzo 1971 e dell'11 marzo 1973. Hanno realizzato un'autorete nel derby, i giocatori: Faotto (primo tra i laziali), Gualtieri, Janich, Acerbi (primo tra i romanisti), Clerici, Rocca, Pulici e Negro.\nVincenzo Montella \u00e8 il giocatore che ha segnato pi\u00f9 gol in un unico derby: quattro reti, con il risultato finale di 5-1 a favore dei giallorossi, nella stagione 2001-2002. Fino ad allora vi erano state tre triplette: due nella stagione 1933-1934: all'andata del romanista Ernesto Tomasi (Roma-Lazio 5-0) e al ritorno quella del laziale Alejandro Demar\u00eda, che con le sue marcature segn\u00f2 la rimonta pi\u00f9 corposa avvenuta in un derby (da 0-3 a 3-3). L'ultima in ordine di tempo, e l'unica tra le tre a essere stata realizzata in trasferta, \u00e8 quella di Pedro Waldemar Manfredini che segn\u00f2 tre dei quattro gol con cui la Roma super\u00f2 la Lazio nel novembre del 1960.\nArne Selmosson, Aleksandar Kolarov e Pedro sono gli unici giocatori ad aver segnato nel derby con entrambe le squadre: lo svedese Selmosson segn\u00f2 per la Lazio il 3 marzo 1957 (Roma-Lazio 2-2) e il 16 marzo 1958 (Lazio-Roma 2-1), mentre per la Roma il 30 novembre 1958 (Lazio-Roma 1-3), il 12 aprile (Roma-Lazio 3-0) e il 18 ottobre 1959 (Roma-Lazio 3-0); il serbo Kolarov segn\u00f2 con la casacca della Lazio l'11 aprile 2009 (Lazio-Roma 4-2) e con quella della Roma il 29 settembre 2018 (Roma-Lazio 3-1) e il 1\u00ba settembre 2019 (Lazio-Roma 1-1); lo spagnolo Pedro segn\u00f2 per la Roma il 15 maggio (Roma-Lazio 2-0) e per la Lazio il 26 settembre 2021 (Lazio-Roma 3-2).\nSven-G\u00f6ran Eriksson, alla guida della Lazio, nella stagione 1997-1998 \u00e8 stato il primo e finora unico allenatore a vincere quattro derby in una sola stagione (2 di campionato e 2 di coppa). Il primato di vittorie consecutive in campionato \u00e8 di quattro partite, condiviso tra il romanista Luigi Barbesino, con le vittorie nelle stagioni 1935-1936 e 1936-1937, e il laziale Tommaso Maestrelli, vittorioso nelle stagioni 1972-1973 e 1973-1974. Claudio Ranieri, alla guida della Roma, ha ottenuto quattro vittorie consecutive vincendo entrambi i confronti, nella stagione 2009-2010, e il match di andata della stagione 2010-2011, finanche l'incontro di Coppa Italia del 19 gennaio 2011.\nStrutture.\nNel corso della storia del derby romano, furono cinque gli stadi utilizzati per disputare la sfida tra le due squadre. Il primo derby si disput\u00f2 nel 1929 in casa della Lazio, allo Stadio della Rondinella; il campo non fu pi\u00f9 riutilizzato, ed \u00e8 quindi la Roma, con la vittoria del primo derby, ad aver vinto l'unico match giocato in questo stadio. La partita di ritorno si gioc\u00f2 in casa della Roma a Campo Testaccio, che verr\u00e0 utilizzato per le partite in casa dei giallorossi fino alla stagione 1939-1940. Nello stadio situato nel quartiere di Testaccio vennero disputate dodici partite, di cui otto vinte dalla Roma. In questo periodo la Lazio gioc\u00f2 le partite casalinghe nello Stadio Nazionale, che in seguito all'abbattimento di Campo Testaccio venne utilizzato anche dalla Roma; nello stadio, che nel corso degli anni assunse anche il nome di \"Stadio del Partito Nazionale Fascista\" e \"Stadio Torino\", le due squadre capitoline si affrontarono per quarantatr\u00e9 volte di cui diciassette vinte dalla Lazio e tredici dalla Roma.\nDal 1953 entrambe le squadre utilizzarono per gli incontri casalinghi lo Stadio Olimpico, dove ancora tutt'oggi giocano; nelle centoventisei partite disputate nello stadio situato nel complesso del Foro Italico, la maggior parte sono terminate in pareggio, ben quarantacinque, mentre il maggior numero di vittorie \u00e8 stato conseguito dalla Roma, con quarantuno successi. Dal 1953 la struttura \u00e8 stata sempre utilizzata dalle due societ\u00e0, tranne che nella stagione 1989-1990, in cui per permettere gli interventi di ristrutturazione in vista dei mondiali, le due squadre romane disputarono i loro incontri allo Stadio Flaminio: in questa stagione un derby fu vinto dai giallorossi, mentre l'altro fin\u00ec in pareggio. Le statistiche riguardo ai risultati ottenuti dalle due squadre relative a ciascuno dei cinque impianti in cui si \u00e8 disputato il derby di Roma sono raccolte nella seguente tabella:\nEpisodi drammatici.\nLa morte di Vincenzo Paparelli.\nDurante un derby capitolino, il 28 ottobre 1979, trov\u00f2 la morte la seconda vittima italiana della violenza negli stadi: un sostenitore della Lazio, Vincenzo Paparelli, venne ucciso da un razzo nautico per segnalazioni luminose sparato da un diciottenne tifoso della Roma, Giovanni Fiorillo, che attravers\u00f2 tutto il campo di gioco da un lato all'altro, percorrendo oltre 250 metri e finendo proprio nell'occhio della vittima. Paparelli venne trasportato verso l'ospedale Santo Spirito, decedendo durante il tragitto. Allo stadio, una volta diffusa la notizia del decesso del tifoso laziale, i sostenitori biancocelesti chiesero la sospensione del match. Tuttavia, per evitare ulteriori incidenti, fu scelto di disputare normalmente la gara; questa scelta scaten\u00f2 l'ira dei tifosi laziali che iniziarono a lanciare oggetti in campo. Wilson e Giordano si fermarono a lungo per cercare di calmare la propria tifoseria, senza per\u00f2 riuscirci. Nel disordine generale l'arbitro D'Elia fischi\u00f2 l'inizio del derby, con le proteste che si affievolirono col passare dei minuti, grazie anche all'intervento delle autorit\u00e0.\nIl derby sospeso.\nUn evento molto particolare ebbe luogo invece nel derby del 21 marzo 2004. Sette tifosi della Roma, dopo aver scavalcato le recinzioni ed essere arrivati a bordo campo, chiesero al capitano della Roma, Francesco Totti, di pretendere dal direttore di gara l'interruzione della partita a causa di un presunto evento funesto, in ottemperanza alla norma che stabiliva proprio questa possibilit\u00e0. Si diffuse sugli spalti, infatti, la voce, poi rivelatasi infondata, circa la morte di un bambino che sarebbe stato investito da una camionetta della polizia. In effetti molti spettatori videro, entrando nello stadio, un ragazzo disteso e coperto con un telo, ma nessuno spieg\u00f2 al pubblico che era solo un malore dovuto alla respirazione di gas lacrimogeni sparati dalle forze dell'ordine nella zona della curva nord. L'ufficiale smentita da parte della polizia, diffusa tramite gli altoparlanti dello stadio, non fu in grado di levare ogni dubbio. Dopo 25 minuti di sospensione della partita, l'arbitro Rosetti, a seguito di una consultazione telefonica con il presidente della Lega Calcio, Adriano Galliani, decise di interrompere definitivamente la gara, ricordata negli anni successivi come \"il derby del bambino morto\". All'indomani dell'episodio la Questura di Roma oper\u00f2 numerosi arresti negli ambienti delle tifoserie ultr\u00e0 di Roma e Lazio, che dopo la sospensione dell'incontro si resero autrici di gravi intemperanze e incidenti al di fuori dello stadio.\nPartite a ranghi unificati.\nNella lunga storia delle due societ\u00e0 capitoline, contrassegnata dall'accesa rivalit\u00e0 tra le due compagini, ci furono alcune occasioni in cui giocatori di Lazio e Roma giocarono uniti sotto un'unica divisa per rappresentare l'Urbe. La prima volta che ci\u00f2 avvenne fu il 26 dicembre 1928, in una partita arbitrata dal romano Antonio Biolghini in cui ad affrontare i cechi del Viktoria \u017di\u017ekov ci fu una squadra mista formata da giallorossi e biancocelesti; i cechi si portarono subito in vantaggio con Novak, ma la reazione dei capitolini fu travolgente, e a trafiggere Zeman, il portiere avversario, furono prima Volk, poi Pardini e Fasanelli, e infine nuovamente Volk; Novak mise a segno il suo secondo gol, portando il risultato sul 4-2 che rimarr\u00e0 l'esito finale della partita. A scendere in campo da titolari per la rappresentativa romana furono Barzan, D'Aquino, Degni, Benatti, Fasanelli e Volk per la Roma e Sclavi, Bottacini, Caimmi, Pardini e Griggio per la Lazio, indossando una maglia bianca recante una lupa blu ricamata sul petto e con dei calzoncini neri. La stessa maglia fu utilizzata anche qualche giorno dopo, il 1\u00ba gennaio 1929, nella partita tra la rappresentativa romana e l'Hungaria disputata, come la precedente, allo Stadio Nazionale. Il match arbitrato dal romano De Santis, disputato sotto una pioggia incessante che rese il terreno pesante, fu condotto dagli ungheresi grazie alla doppietta nel primo tempo di Hirzer e al gol di Molnar; ad accorciare le distanze fu Fasanelli, servito da Bernardini, prima che Hirzer segni il suo terzo gol. Nel finale le reti di Bernardini e Chini non bastarono per completare la rimonta e la partita si concluse sul 4-3 a favore degli ungheresi.\nL'eccezionale evento si ripet\u00e9 nuovamente il 26 dicembre 1930, quando durante una tourn\u00e9e di squadre straniere in Italia nel periodo natalizio, si venne a formare nuovamente una rappresentativa romana per affrontare gli ungheresi del Sabaria. Disputata a Campo Testaccio, dove i capitolini scesero in campo con i colori giallorossi, la partita fu vinta dai padroni di casa per 3-2, pur non convincendo del tutto, a causa della mancata intesa tra giocatori di Lazio e Roma. Campo Testaccio era stato gi\u00e0 abbattuto da qualche anno quando le due squadre si unirono nuovamente per una partita: fu il 16 aprile 1944, in pieno periodo bellico, in un incontro che puntava a mettere di fronte i migliori giocatori del settore calcistico romano: da una parte gli \"Assi\", composta da giocatori affermati di grande fama, tutti selezionati tra le file di Lazio e Roma, e dall'altra parte i \"Giovani\", giocatori promesse del calcio romano scelti dalle altre otto squadre del campionato romano di guerra; gli Assi, selezionati da Dino Canestri, scesero in campo con Gradella, Pastori, Valenti, Gualtieri, Andreolo, Milano, Krieziu, Borsetti, Amadei, Manola e Koenig, indossando una maglia biancazzurra, mentre i Giovani, che contavano calciatori di Vigili del Fuoco, Tirrenia, Avia, Alba, Mater e Juventus Roma, scesero in campo con una maglia giallorossa. La squadra dei grandi campioni come era prevedibile si port\u00f2 subito in vantaggio, e dopo mezz'ora di gioco il risultato era fissato sul 3-0 grazie alla tripletta di Koenig; ma incredibilmente i Giovani riuscirono a rispondere lasciando da parte il timore, segnando tre reti che decisero il risultato finale, 3-3.\nSempre durante il periodo bellico, il 4 febbraio 1945, le due squadre capitoline diedero vita a una formazione mista per affrontare, per un'iniziativa benefica, una rappresentativa inglese formata da militari della British Army. Il match si disput\u00f2 allo Stadio del Partito Nazionale Fascista, al quale accorsero circa persone per assistere alla partita che fu un trionfo di correttezza e sportivit\u00e0; i romani, scesi in campo con maglia bianca e calzoncini neri, furono Rega, Pastori, Andreoli, Gualtieri, Andreolo, Manola, Krieziu, Dagianti, Amadei, Lombardi e Koenig; quest'ultimo si conferm\u00f2 uno dei giocatori pi\u00f9 prolifici in queste speciali occasioni, segnando una doppietta. Un terzo gol fu segnato da Krieziu, che garant\u00ec ai romani la vittoria per 3-1 sui britannici, che andarono a segno solamente una volta con Rudd.\nNel 1973 i giocatori delle due squadre tornarono a unirsi sotto un'unica livrea per sfidare, il 1\u00ba novembre, il CSKA Mosca, in quel periodo conosciuto come \"Armata Rossa\" perch\u00e9 sotto il diretto controllo del Ministero dell'Esercito. Davanti a spettatori accorsi all'Olimpico, i russi sconfissero per 1-0 la rappresentativa mista capitolina; i giocatori di Roma e Lazio, che indossavano una maglia bianca con tre bande verticali, rossa, blu e gialla, e dei calzoncini bianchi, delusero i tanti appassionati di calcio presenti allo stadio, dimostrando poca intesa e poco impegno; in particolare i giocatori dell\"'attacco atomico\" della rappresentativa non rispettarono le attese, non riuscendo a segnare nemmeno un gol.\nL'ultimo incontro, a oggi, in cui le due squadre scesero in campo con formazioni miste fu giocato il 18 novembre 1979, quando venne disputato un derby per ricordare la tragica morte di Vincenzo Paparelli, avvenuta meno di un mese prima, e per devolvere gli incassi della partita alla famiglia del defunto. La partita, a cui assistettero tifosi paganti, venne chiamata in vari modi, come \"derby amichevole, derby pro-Paparelli, derby dell'amicizia\" o \"derby della solidariet\u00e0\". I giocatori dei club si divisero in due squadre: i \"Romani\", composti da Cacciatori, Tassotti, Amenta, Peccenini, Manzoni, Spinosi, Manfredonia, Rocca, Conti, Scarnecchia, Montesi, A. Lopez, Giordano, Di Bartolomei e D'Amico, guidati dalla panchina da Roberto Lovati e con una maglia verde petrolio con dettagli bianchi e calzoncini verdi; ad affrontarli la squadra \"Resto d'Italia\", formata da Tancredi, Santarini, Maggiora, Citterio, Pighin, Wilson, Turone, Benetti, De Nadai, Garlaschelli, Viola, Pruzzo, Nicoli, Ancelotti e Ugolotti, guidati da Liedholm e con una maglia bianca con dettagli verdi e calzoncini bianchi; entrambe le maglie, invece, riportavano sul petto sia lo stemma della Roma, sia quello della Lazio. La partita fu vinta dal \"Resto d'Italia\" per 2-1, con a segno Pruzzo per due volte e Giordano su rigore.\nCinema e televisione.\nLa rivalit\u00e0 tra Lazio e Roma fin dalle sue origini \u00e8 stata pi\u00f9 volte rappresentata nei suoi aspetti pi\u00f9 vari, sia sul piccolo che sul grande schermo.\nAlla fine del film \"Un giorno in pretura\" (1953), il romanista Ferdinando Mericoni \"l'americano\" (Alberto Sordi) incontra allo stadio, durante un derby Roma-Lazio, il pretore (Peppino De Filippo) che lo ha gi\u00e0 condannato per atti osceni; nasce una rissa ed entrambi vengono condotti nuovamente in pretura.\nNel 1957 il derby capitolino compare nel film \"Il marito\", commedia diretta dal laziale Nanni Loy e Gianni Puccini, in cui il romanista Alberto Sordi dal balcone se la prende con i tifosi biancazzurri intenti a recarsi allo stadio per il derby. Molti anni pi\u00f9 tardi, nel 1975, Sordi ribadisce il suo attaccamento ai colori giallorossi nei panni di Nando Moriconi nella commedia \"Di che segno sei?\".\nAncora, nel film \"Ladro lui, ladra lei\" (1958), di Luigi Zampa, Ettore Manni, laziale, \u00e8 allo stadio a vedere il derby con gli amici Mario Riva, Mario Carotenuto e Alberto Bonucci, tutti romanisti, quanto meno nel film. Sono inquadrate alcune immagini di derby realmente giocati, anche se il punteggio finale di 4-1 per la Roma, \u00e8 un'invenzione cinematografica.\nNel film \"Squadra antifurto\" del 1976, della serie di Nico Giraldi interpretato da Tomas Milian, sono presenti scene del derby del 1973 oltrech\u00e9 del gol realizzato dal centravanti laziale Giorgio Chinaglia.\nNel 1983 il film \"Il tifoso, l'arbitro e il calciatore\" mette in scena un derby reso comico da Amadeo, interpretato da Pippo Franco, che per non scontentare n\u00e9 il padre, romanista, n\u00e9 il suocero, laziale, si cimenta in rocamboleschi cambi di colori per assistere al derby alternandosi tra una curva e l'altra, salvo poi essere scoperto. \nNel 1991 Ricky Tognazzi tenta di mettere in luce gli aspetti pi\u00f9 controversi delle tifoserie, come emarginazione e violenza, nel film \"Ultr\u00e0\", che sanc\u00ec la spaccatura tra Claudio Amendola, che interpretava un ultr\u00e0 romanista, e la Curva Sud. Tuttavia la frattura con i supporter giallorossi non impedisce all'attore di manifestare la sua fede giallorossa: cos\u00ec, nella serie televisiva \"I Cesaroni\", nella bottiglieria che gestisce insieme ad Antonello Fassari, \u00e8 presente una lavagnetta in cui si ricorda il derby terminato 4-1 del 21 novembre 1999.\nIl derby di Roma fa una piccola comparsa anche nel film \"Mangia prega ama\", del 2010, dove Julia Roberts, impersonando la scrittrice Elizabeth Gilbert, assiste, in un bar gremito di tifosi giallorossi, al derby, esultando alla rete decisiva di Amantino Mancini, sebbene nel romanzo da cui \u00e8 stata tratta la pellicola, la scrittrice sia simpatizzante per i biancocelesti. Chi invece dedica un intero documentario al derby capitolino \u00e8 l'attore inglese Danny Dyer, che nella sua serie di documentari \"\" si addentra alla scoperta del mondo ultr\u00e0 biancoceleste e di quello giallorosso, assistendo al derby alternandosi tra una curva e l'altra."}
{"id": "395540", "revid": "15377", "url": "https://it.wikipedia.org/wiki?curid=395540", "title": "Magneti-Marelli", "text": ""}
{"id": "395545", "revid": "77358", "url": "https://it.wikipedia.org/wiki?curid=395545", "title": "Edit Piaf", "text": ""}
{"id": "395551", "revid": "92723", "url": "https://it.wikipedia.org/wiki?curid=395551", "title": "Neuschwanstein", "text": ""}
{"id": "395559", "revid": "119629662", "url": "https://it.wikipedia.org/wiki?curid=395559", "title": "Rond\u00f2 per pianoforte e orchestra K 382", "text": "Il Rond\u00f2 per pianoforte e orchestra K 382, composto da W. A. Mozart, venne eseguito per la prima volta il 3 marzo 1782 quale finale del concerto per pianoforte e orchestra K 175.\nMozart giunse a Vienna da Salisburgo e voleva subito presentarsi a quel pubblico come compositore ma anche come pianista. A questo appuntamento pens\u00f2 di eseguire il concerto n. 5 in Re maggiore K 175, scritto ben dieci anni prima, con cui aveva riscosso tanti successi nelle sue tourn\u00e9e europee. Il K 175 rappresenta il superamento del concerto barocco e l'inizio del periodo classico. Unica pecca un finale costruito in un tempo di sonata e con un denso contrappuntismo che poteva risultare ostico alle orecchie dei viennesi. Mozart allora decise di sostituire il finale proprio con il rond\u00f2 K 382.\nQuesto finale risulta comunque discordante con gli altri movimenti del concerto e la sua costruzione appare piuttosto elementare e per questo oggetto di critica da parte di alcuni studiosi. Il brano va comunque giudicato per le finalit\u00e0 che si prefiggeva e sviluppa una integrazione tra solista e orchestra che supera il tradizionale rapporto di solista e comprimario.\nIl tema \u00e8 rappresentato da una marcetta mentre lo svolgimento si basa su variazioni su detto tema; le prime in tono minore, una variazione pi\u00f9 malinconica seguita da altre due con le stesse caratteristiche per approfondire il carattere patetico del brano per chiudere con un finale decisamente brillante. Questo modello sar\u00e0 spesso utilizzato da Mozart in quanto di facile attecchimento presso il pubblico.\nOggi il movimento viene eseguito come opera autonoma.\nDati sull'opera.\nCatalogo K\u00f6chel\nDurata\nMovimenti\nOrganico\nLuogo e data di composizione\nLuogo e data della prima esecuzione\nPrime edizioni a stampa\nAutografo"}
{"id": "395570", "revid": "536103", "url": "https://it.wikipedia.org/wiki?curid=395570", "title": "Lobachevsky", "text": ""}
{"id": "395587", "revid": "38802", "url": "https://it.wikipedia.org/wiki?curid=395587", "title": "K 382", "text": ""}
{"id": "395590", "revid": "10473", "url": "https://it.wikipedia.org/wiki?curid=395590", "title": "Nontiscordardim\u00e9", "text": ""}
{"id": "395639", "revid": "57342", "url": "https://it.wikipedia.org/wiki?curid=395639", "title": "Marco Baliani", "text": "Biografia.\nAssieme a Maria Maglietta, ha fondato nel 1975 il gruppo Ruotalibera, attivo a Roma nell\u2019ambito dell\u2019animazione teatrale e del teatro-ragazzi. Ha diretto il gruppo fino al 1990 e ne sono nati diversi spettacoli tra cui \"Rosa e Celeste\" (1983), \"Orphy 2013\" (1984, Premio Stregatto) e \"Oz\" (1986, segnalazione speciale Premio Stregatto).\nA met\u00e0 degli anni ottanta, Baliani inizia la sua ricerca sulla narrazione orale dando vita, in qualit\u00e0 di attore-narratore, a spettacoli come \"Storie\" (1986) e \"Kohlhaas\" (1989) tratto da Heinrich von Kleist, spettacolo simbolo del teatro di narrazione, esemplare sia sul piano attorale che drammaturgico. Prende il via da qui un originale percorso di ricerca fatto di spettacoli teatrali scritti e narrati dallo stesso Baliani, tra cui \"Frollo\" (1994) e \"Tracce\" (1996), sorta di conferenza narrativa sui temi dello stupore e dell\u2019incantamento. Nel 1998, in occasione del ventesimo anniversario del ritrovamento del cadavere di Aldo Moro, va in onda in diretta su Rai2 \"Corpo di Stato. Il delitto Moro: una generazione divisa\", in cui Baliani rivive la cronaca del sequestro da parte delle Brigate Rosse narrando in prima persona quelle che furono le sue reazioni, giorno dopo giorno, e disegnando il contesto sociale, politico e generazionale di quella esperienza.\nNel 1991, con Maria Maglietta, Baliani fonda Trickster-Bricconi Divini, soggetto teatrale in cui viene convogliata la ricerca sullo spazio del racconto in teatro. Nascono spettacoli premiati dalla critica come \"Piccoli Angeli\" (1993 \u2013 Premio Stregagatto) e, successivamente, \"Sole Nero\" (1998), interpretato da Maria Maglietta e dedicato alla storia della partigiana Gina Negrini.\nFigura eclettica e complessa del teatro italiano contemporaneo, Baliani ha sperimentato inoltre drammaturgie corali creando spettacoli-evento per molti attori, come \"Corvi di Luna\" (1989) a partire dalle suggestioni dei racconti di Italo Calvino. L\u2019anno successivo, sempre con lo stesso gruppo di attori, ha ideato e diretto \"D\u2019acqua la luna\" per il Centro Teatrale Bresciano. Ancora nel 1990, in occasione del decennale della strage di Bologna, Baliani \u00e8 chiamato a dirigere \"Antigone delle citt\u00e0\", spettacolo di impegno civile che ha visto il coinvolgimento di cento attori. L\u2019esperienza si ripete l\u2019anno successivo con \"Antigone della Terra\". \nDal 1994, per tre anni, Baliani dirige una trilogia teatrale realizzata nei forti del Trentino a partire dalle memorie e sulla Grande Guerra con gli spettacoli \"Come gocce di una fiumana\" (premio IDI per la regia, 1994), \"Terra dove non annotta\" (1995) e \"Le vie del ritorno\" (1996). Collegati a una precisa poetica della memoria, nel corso degli anni Novanta nascono spettacoli come \"Memoria del fuoco\" (1992) da Eduardo Galeano e \"Memoria del gelso\" sulla narrazione in forma epica della storia della citt\u00e0 di Alessandria dalle origini fino alla contemporaneit\u00e0. Per il Teatro dell\u2019Elfo dirige dirige \"Peer Gynt (1995)\" e \"Lola che dilati la camicia\" (1996). Nel 1997, per il CRT di Milano, dirige \"Giovent\u00f9 senza Dio\" a partire dall\u2019omonimo libro di Von Horv\u00e1th.\nSul finire degli anni Novanta, l\u2019Ente Teatrale Italiano affida a Baliani la realizzazione del progetto formativo \"I porti del Mediterraneo\", che vede la partecipazione di gruppi di giovani attori selezionati nei differenti percorsi laboratoriali condotti in diverse citt\u00e0 del Mediterraneo (Tunisi, Beirut, Casablanca, Marsiglia, Tirana, Bari, Genova). Ne nascono gli spettacoli \"Migranti\" (1996) collage di storie sul Mediterraneo e \"Giuf\u00e0, Gioch\u00e0, Gio\u00e0, Naareddini Hoca\" (1997) a partire dalla maschera di Giuf\u00e0, e infine \"Sakrifice\" (2000), ispirato al mito di Ifigenia. Nel 1999 dirige e ambienta nei capannoni della Zisa di Palermo \"La crociata dei fanciulli\" ispirato all\u2019omonimo romanzo di Marcel Schwob, su musiche originali di Goran Bregovic e con la partecipazione del coro delle voci bianche del Teatro Massimo di Palermo, ente coproduttore dello spettacolo assieme al Festival del Novecento.\nSempre nel 2000, Rai2 torna a trasmettere in diretta televisiva un lavoro di Marco Baliani: sul sagrato della basilica di Assisi va in scena \"Francesco a testa in gi\u00f9\", rilettura della vita di San Francesco di cui \u00e8 autore (insieme a Felice Cappa) e interprete (assieme a Roberto Anglisani) per la regia di Maria Maglietta.\nNel 2001, per il Teatro Metastasio di Prato, \u00e8 autore e interprete dello spettacolo \"Ombre\" (dal romanzo \u201cStoria meravigliosa di Peter Schlemihl\u201d di Adalbert von Chamisso) e \"Lo straniero\", trasposizione teatrale dell\u2019omonimo romanzo di Albert Camus, entrambi diretti da Maria Maglietta. Sempre nel 2002, Baliani si confronta l\u2019opera contemporanea, firmando la regia di \"Ellis Island\" con le musiche di Giovanni Sollima e il testo di Roberto Alajmo (produzione Teatro Massimo di Palermo).\nCon Amref, nel 2002 Baliani intraprende il progetto formativo \"Acting from the street,\" realizzato con un gruppo di ragazzi di strada degli slums di Nairobi. Sotto forma di \"volontariato artistico, Baliani dirige due spettacoli - Pinocchio Nero (Premio Ubu\" 2004) e \"L\u2019amore buono. Una ballata ai tempi dell\u2019Aids\" \u2013 che riscuotono un grande successo di pubblico e critica sia in Italia sia in Olanda, dove lo spettacolo \u00e8 stato in tourn\u00e9e.\nNel 2005, su commissione della Pinacoteca di Brera di Milano, Baliani e Maglietta fanno vivere sulla scena il quadro \"La cena di Emmaus\" di Caravaggio all\u2019interno del cortile della stessa Pinacoteca. Nel 2006, ispirandosi stavolta alle strisce dei fumetti di Sergio Tofano sulla figura di Bonaventura, Baliani mette in scena \"Qui comincia l\u2019avventura de Sig. Bonaventura\" (con la produzione del Teatro di Roma e la collaborazione della Fondazione Cinema per Roma). Nell\u2019estate dello stesso anno, Marco Baliani, assieme a Maria Maglietta, sono chiamati dalla Provincia Autonoma di Trento per dare vita a uno spettacolo dedicato alla memoria della figura di Cesare Battisti. Ne nasce lo spettacolo \"Di scomode parole\", coprodotto dal Museo Storico di Trento.\nNel 2008 Baliani prende parte, in qualit\u00e0 di attore protagonista, allo spettacolo \"La notte delle lucciole\", per la regia di Roberto And\u00f2, che porta in teatro una sorta di dialogo immaginario tra Leonardo Sciascia e Pier Paolo Pasolini. Ancora nel 2008, Baliani torna a confrontarsi con la letteratura mettendo in scena \"La Pelle\", tratto dall\u2019omonimo romanzo di Curzio Malaparte, prodotto dal Teatro Metastasio di Prato e dal Teatro Mercadante di Napoli. Successivamente per il Teatro di Roma progetta \"Fratelli di Storia\" per i 150 anni dell\u2019Unit\u00e0 di Italia che prevede la creazione di due spettacoli con lo stesso cast di artisti: \"Piazza di Italia\" (2009) tratto dal romanzo di Antonio Tabucchi e \"Repubblica di un solo giorno\" (2010), scritto assieme a Ugo Riccarelli e focalizzato sull\u2019esperienza della Repubblica Romana del 1849.\nSullo stesso filone della memoria risorgimentale viene creato nel 2011, assieme a Maria Maglietta e Felice Cappa, lo spettacolo \"Terra Promessa\" sulla figura del brigante lucano Carmine Crocco (produzione CRT Artificio).\nL\u2019anno successivo Baliani e Maria Maglietta scrivono, dirigono e interpretano lo spettacolo \"Identit\u00e0\" che si aggiudica il Premio Enriquez. Ancora, il 2012 segna l\u2019avvio di una progettualit\u00e0 condivisa con l\u2019attore Stefano Accorsi e il produttore Marco Balsamo. Al centro di questo sodalizio artistico c\u2019\u00e8 il \u201cProgetto Grandi Italiani\u201d che vuole affrontare in forma teatrale alcune opere letterarie della nostra grande tradizione poetica moderna. Nasce cos\u00ec \"Furioso Orlando\", spettacolo ispirato al capolavoro dell\u2019Ariosto che Baliani ha riscritto in rima. Protagonisti dello spettacolo Stefano Accorsi e l\u2019attrice francese e cantante Nina Savary; l\u2019anno successivo debutta \"Giocando con Orlando\" che vede in scena Accorsi, affiancato questa volta da Baliani stesso. Nel 2014, il progetto si concentra sulla grande opera di Giovanni Boccaccio e ne nasce \"Decamerone. Vizi Virt\u00f9 Passioni:\" per questa occasione il cast, oltre a comprendere Accorsi, si allarga ad altri cinque attori. La regia e la scrittura del testo \u00e8 sempre curata da Baliani, mentre la drammaturgia \u00e8 firmata questa volta da Maria Maglietta.\nIl 2013 \u00e8 costellato di progetti che riprendono una caratteristica importante (e fondante) della carriera di Marco Baliani e che mettono l\u2019accento sulla potenza pedagogica e formativa dell\u2019esperienza teatrale. Dapprima, Baliani \u00e8 chiamato dall\u2019Accademia dei Filodrammatici di Milano per mettere in scena \"Che ci faccio qui?,\" spettacolo con i neodiplomati della scuola per attori, frutto di un anno di incontri e di tappe percorse. Nell\u2019estate dello stesso anno, in occasione delle iniziative promosse da Marsiglia Capitale della Cultura 2013, Marco Baliani \u2013 affiancato da Maria Maglietta - raggiunge la citt\u00e0 francese per tenere una residenza di un mese presso l\u2019H\u00f4pital Sainte-Marguerite cui hanno partecipato pazienti con disagi mentali, personale medico e studenti della Sezione Teatro del Dipartimento Arts \u2013 P\u00f4le Lettres et Arts UFR ALLSH Universit\u00e9 Aix-Marseille e della Scuola d\u2019Arte Drammatica Conservatoire National \u00e0 Rayonnement R\u00e9gional Pierre Barbizet de Marseille. Il gruppo ha lavorato un mese intorno al tema del ranocchio e della ricerca del bacio e della possibile trasformazione in principe azzurro: al termine della residenza \u00e8 nato lo spettacolo \"Il bacio del ranocchio\" andato in scena il 27 e 28 luglio 2013 al Jardin d\u2019hospitalit\u00e9 \u2013 H\u00f4pital Salvator di Marsiglia.\nNel 2014 prende avvio una collaborazione biennale con il compositore Mauro Montalbetti che porter\u00e0 alla creazione di due opere. Dapprima, in occasione del quarantennale della strage di Piazza della Loggia di Brescia, Marco Baliani diriger\u00e0 \"Il sogno di una cosa\", di cui \u00e8 autore anche del libretto, affiancato dalla regia video di Alina Marazzi e la direzione musicale di Montalbetti. L\u2019opera \u00e8 prodotta dalla Fondazione del Teatro Grande di Brescia. L\u2019anno successivo continua la collaborazione tra Baliani e Montalbetti che dar\u00e0 vita all\u2019opera \"Corpi Eretici. Dramma pasoliniano in nove canti\", prodotto dalla Fondazione I Teatri di Reggio Emilia e dedicata all\u2019opera di Pier Paolo Pasolini nel quarantesimo anniversario dalla sua morte. \nDal 2015 inizia invece una collaborazione artistica tra Marco Baliani e Marche Teatro che porta alla creazione di diversi spettacoli. Nel 2015, prima tappa di questo sodalizio, nasce \"Trincea\", spettacolo che vede in scena il solo Baliani che \u00e8 anche autore del testo, diretto da Maria Maglietta. Nel centenario dall\u2019inizio della Prima Guerra Mondiale, Baliani veste i panni di un soldato qualunque, senza nome, imprigionato nelle trincee che percorsero mezza Europa. Questo lavoro vince il Premio Enriquez e d\u00e0 avvio al cosiddetto ciclo di \"teatro di post-narrazione\", superamento di quella narrazione che si era fatta spazio nello scenario teatrale sul finire degli Anni Ottanta.\nL\u2019anno successivo Marco Baliani dirige uno spettacolo corale a partire dal tema delle migrazioni degli ultimi anni. Vede la luce nel 2016 \"Human\", spettacolo scritto a quattro mani e interpretato da Baliani e Lella Costa. Nell\u2019estate dello stesso anno, Baliani torna a riabitare \u201cla solitariet\u00e0 della scena\u201d in un reading dal titolo \"Del coraggio silenzioso\" dedicato ad alcuni atti di coraggio che, nella nostra recente storia, non hanno avuto bisogno di pubblicit\u00e0, ma sono scaturiti da un moto spontaneo dell\u2019anima. Il reading \u00e8 stato presentato per la prima volta nel Duomo di Bergamo il 26 agosto 2016, in occasione dei festeggiamenti di Sant\u2019Alessandro, patrono della citt\u00e0.\nNel 2017, Marco Baliani viene chiamato dalla Fondazione Inda di Siracusa che gli commissiona la regia la tragedia \"Sette contro Tebe\" che va in scena tra maggio e giugno 2017 nel grande Teatro Greco di Siracusa. Tratta da Eschilo e riscritta dallo stesso Baliani, la tragedia \"Sette contro Tebe\" viene messa in scena come se si descrivesse una guerra del giorno d\u2019oggi: gli spettatori si trovano di fronte ad una citt\u00e0 svuotata dove la guerra e l\u2019assedio sono stillicidio quotidiano, una citt\u00e0 che ricorda gli assedi del giorno d\u2019oggi (Aleppo, Sarajevo negli anni Novanta, Kabul\u2026).\nL\u2019anno dopo, Baliani, riprendendo il personale filone di teatro pedagogico-formativo, mette in scena \"La mandragola\" da Niccol\u00f2 Machiavelli interpretata da I Nuovi, ovvero la compagnia dei giovani diplomati della Scuola per Attori \u201cOrazio Costa\u201d della Fondazione Teatro della Toscana.\nNel 2019 debutta \"Una notte\" sbagliata, secondo spettacolo del ciclo di post-narrazione, prodotto da Marche Teatro. Baliani \u00e8 solo in scena ed \u00e8 autore del testo; la regia \u00e8 di Maria Maglietta. Baliani torna a confrontarsi con un tema caro al suo percorso, ovvero quello della violenza nella societ\u00e0: questa volta, per\u00f2, ci troviamo di fronte a una violenza esercitata sui pi\u00f9 deboli e questo permette all\u2019autore di \u201candare a mettere il dito dentro le pieghe nascoste della psiche\u201d, allontanandosi dalla logica della cronaca e da quella del \u201cteatro civile\u201d.\nCinema e TV.\nMarco Baliani \u00e8 stato anche attore cinematografico in numerosi film, tra cui \"Teatro di guerra\" di Mario Martone (1998), \"Domani\" di Francesca Archibugi (2000), \"Il pi\u00f9 bel giorno della mia vita\" di Cristina Comencini, \"Il canto dell\u2019allodola\" di David Ballerini (2005), \"Viaggio Segreto\" di Roberto And\u00f2 (2006). Nel 2007 \u00e8 diretto da Saverio Costanzo nel film \"In memoria di me\" e da Andrea Molaioli ne \"La ragazza del lago;\" nel 2008 \u00e8 nel cast de \"Il passato \u00e8 una terra straniera\" di Daniele Vicari. Nel 2015 \u00e8 attore ne \"Il nome del figlio\", di nuovo diretto da Francesca Archibugi.\nPer la televisione ha curato la serie di trasmissioni per Rai3 \"Storie dell\u2019Arte\" e per Sky Arte ha scritto e condotto il format televisivo \"Camerini\" dedicato al teatro.\nLibri.\nBaliani \u00e8 inoltre autore di diversi libri. Rizzoli ha pubblicato il testo teatrale \"Corpo di Stato\" e i diari di viaggio \"Pinocchio Nero\" e \"L\u2019amore buono\". Inoltre, sempre per Rizzoli sono usciti i romanzi \"Nel regno di Acilia\", \"L\u2019occasione\" e la raccolta di racconti \"La met\u00e0 di Sophia.\" Con Titivillus Edizioni Baliani ha pubblicato \"Ho cavalcato in groppa a una sedia.\" Del 2016 l\u2019uscita con Skira del volume \"Quanto vale un uomo\" con Andrea Camilleri, Ascanio Celestini, Marco Paolini e \"Chi ha tempo\" per Marcos y Marcos. \"Ogni volta che si racconta una storia\" \u00e8 l\u2019ultimo libro di Baliani che per la prima volta pubblica con Laterza Editore.\nNegli ultimi anni, Baliani ha dato voce a moltissime pagine della narrativa italiana e internazionale registrando differenti audiolibri. Tra questi \"In viaggio con Erodoto\" di Ryszard Kapu\u015bci\u0144ski, \"Il giardino dei Finzi-Contini\" di Giorgio Bassani, \"Il richiamo della foresta\" di Jack London e \"Lolita\" di Nabokov per Emons Audiolibri. Per Full Color Sound ha letto \"Sogni di sogni\" di Tabucchi e, dello stesso autore, \"Donna di Porto Pim\"."}
{"id": "395681", "revid": "889336", "url": "https://it.wikipedia.org/wiki?curid=395681", "title": "Arsuf", "text": "Ars\u016bf ( ) era un'antica citt\u00e0 fenicia. Nota anche con il nome greco di Apollonia, quando la Palestina pass\u00f2 ai Bizantini la citt\u00e0 venne rinominata Sosouza di Palestina (per distinguerla da Sosouza di Libia), e dopo la conquista islamica nel 640 assunse la denominazione attuale.\nIl sito \u00e8 stato scavato dal 1994 e nel 2002 \u00e8 diventato un parco archeologico.\nStoria.\nEt\u00e0 antica.\nL'insediamento fu fondato dai Fenici nel VI o V secolo a.C. con il nome di \"Arshuf\", in onore di Reshef divinit\u00e0 cananea. La citt\u00e0 entr\u00f2 poi a far parte dell'Impero persiano e fu governata dalla citt\u00e0 di Sidone. I Fenici di Arsuf producevano principalmente porpora, un colorante molto prezioso, derivato dal murice comune, che esportavano verso l'Egeo.\nDurante il periodo ellenistico la citt\u00e0 entro a far parte dell'Impero Seleucide e fu rinominata \"Apollonia\" in quanto i greci identificavano Reshef con Apollo.\nSotto il dominio romano la citt\u00e0 crebbe e divenne un importante insediamento attraversato dalla Via maris, tra Giaffa e Cesarea marittima. Nel 113, Apollonia fu parzialmente distrutta da un terremoto, ma venne presto ricostruita, sviluppando traffici commerciali con l'Italia e il Nordafrica.\nDurante il periodo bizantino la citt\u00e0 si estese, divenendo, tra il V e il VI secolo la seconda citt\u00e0 della pianura di Sharon dopo Cesarea, popolata da cristiani ed ebrei samaritani, con una raffinata chiesa ed una prospera industria vetraria.\nMedioevo.\nNel 640 la citt\u00e0 venne conquistata dai musulmani che la ribattezzarono con il suo antico nome semitico di \"Arsuf\" e la fortificarono con una cinta di mura ed un fossato, con lo scopo di trasformarla in un caposaldo contro i continui attacchi dal mare delle flotte bizantine. Compaiono in quest'epoca sia una sviluppata produzione ceramica che vasti mercati. Nell'809, con la morte del califfo abbaside H\u0101r\u016bn al-Rash\u012bd, la comunit\u00e0 samaritana venne distrutta e il suo tempio demolito.\nNel 1101 Arsuf venne occupata da Baldovino I di Gerusalemme e dal suo esercito, e fu ribattezzata Azotus. Baldovino fece ricostruire la cinta di mura e nacque cos\u00ec la Signoria di Arsuf, vassalla del Regno di Gerusalemme. Nel 1187, con la caduta di Gerusalemme, la citt\u00e0 venne nuovamente conquistata da Saladino, ma il 6 settembre 1191, dopo una battaglia tra le armate di Riccardo Cuor di Leone e Saladino, che vide la sconfitta di quest'ultimo, la citt\u00e0 torn\u00f2 nuovamente in mano cristiana.\nNel 1207 Giovanni di Ibelin, Signore di Beirut, assunse anche la signoria di Arsur, prendendo in moglie Melisenda di Arsur. Il titolo venne ereditato dal loro figlio Giovanni di Arsur e dal figlio maggiore di quest'ultimo Baliano che nel 1241 edific\u00f2 nuove mura, la fortezza e il porto. Dal 1261 la citt\u00e0 venne governata e presidiata dai Cavalieri Ospitalieri.\nLa localit\u00e0 rimase in mano ai Crociati fino al 1265, anno in cui il sultano mamelucco Baybars al-Bunduqd\u0101r\u012b la espugn\u00f2 al termine di un assedio durato 40 giorni. La citt\u00e0 era difesa da circa 300 Ospitalieri che combatterono duramente fino a quando furono costretti alla resa, dopo aver perduto circa un terzo delle loro forze. La resa venne accettata con la condizione di lasciare in libert\u00e0 i difensori, tuttavia Baybars non mantenne la promessa e li uccise tutti, radendo in seguito al suolo la fortezza e le mura nel timore che potessero essere riutilizzate dai Crociati. Dopo la distruzione la citt\u00e0 fu abbandonata definitivamente.\nIl parco archeologico.\nIl sito \u00e8 stato riordinato ed \u00e8 parzialmente accessibile, tuttavia vi continuano periodiche campagne di scavo. Sono stati scavati, fra l'altro, parte delle mura, una villa romana costruita attorno ad un cortile centrale, cisterne e sistemi di distribuzione dell'acqua di epoca bizantina, le triplici mura e strutture edilizie del forte crociato.\nCampagne di archeologia subacquea hanno inoltre individuato le strutture del porto crociato, materiali ceramici dall'epoca persiana a quella bizantina, lingotti di vetro, monete, una cinquantina di ancore le pi\u00f9 antiche delle quali databili alla media et\u00e0 del bronzo, statue di divinit\u00e0 in bronzo e in terracotta tra cui una Minerva romana.\nNella cultura di massa.\nLa citt\u00e0 compare nel videogame Assassin's Creed."}
{"id": "395683", "revid": "729019", "url": "https://it.wikipedia.org/wiki?curid=395683", "title": "Battaglia di Arsuf", "text": "La battaglia di Arsuf si tenne presso l'omonima citt\u00e0 il 7 settembre 1191 tra le forze ayyubidi del sultano Saladino e quelle crociate del re d'Inghilterra Riccardo Cuor di Leone.\nContesto storico.\nDopo la riconquista di San Giovanni d'Acri nel 1191, Riccardo cerc\u00f2 di marciare lungo la costa del Mediterraneo in agosto verso Giaffa e il suo porto, prima di tentare la riconquista di Gerusalemme.\nAllo scopo di prevenire la presa di Giaffa da parte dei Crociati, Saladino attese l'esercito nemico ad Arsuf, a nord di Giaffa, per bloccare loro il passaggio.\nLo schieramento musulmano, sebbene superiore numericamente e pi\u00f9 fresco, era dotato soprattutto di armamenti leggeri (in particolar modo la cavalleria di Saladino). Al contrario, i cavalieri crociati montavano cavalcature massicce e robuste, e portavano armamenti pesanti.\nLo schieramento crociato si dispose in file serrate, ponendo la cavalleria al centro, insieme agli arcieri inglesi, mentre gli Ospitalieri si posero sul fianco sinistro e i Templari sul fianco destro, presso il mare. All'interno dello schieramento crociato, c'erano anche soldati francesi, gran parte dei quali erano stati lasciati in Terra Santa da Filippo II di Francia dopo la sua partenza al comando di Ugo III di Borgogna, insieme ad altri nobili normanni, fiamminghi e bretoni, tra i quali Guido di Lusignano, Enrico II di Champagne, Andr\u00e9 de Chauvigny, Roberto di Beaumont e Hubert Walter arcivescovo di Canterbury.\nLa battaglia.\nIniziata subito dopo le nove del mattino, la battaglia si apr\u00ec con una carica della fanteria egiziana e beduina di Saladino che scagli\u00f2 una serie di lanci ripetuti di lance e giavellotti contro lo schieramento serrato dei crociati. Questo ebbe l'effetto di scompaginare le file dei fanti crociati, ma non sort\u00ec alcun effetto sulla cavalleria pesantemente armata. Dopo questo primo attacco, la fanteria musulmana si apr\u00ec per lasciare spazio alla cavalleria che caric\u00f2 a ondate con spade e asce contro le file cristiane. A fronteggiare l'attacco fu soprattutto l'ala sinistra degli Ospitalieri, i quali, pur subendo gravi perdite, non cedettero, aiutati anche dagli arcieri inglesi che fecero molte vittime tra i cavalieri turchi armati solo di corazze leggere.\nNonostante i ripetuti inviti di attaccare da parte dei suoi comandanti, Riccardo continu\u00f2 a tenere serrato lo schieramento: tuttavia, come vuole la cronaca, due cavalieri Ospitalieri si staccarono dalle fila iniziando la carica, seguiti subito dopo dagli altri, che a loro volta vennero seguiti dal resto della cavalleria cristiana. Vedendo che non era pi\u00f9 possibile ritardare oltre, Riccardo si pose al comando della carica e spezz\u00f2 le file dei musulmani, sfiancati dall'attacco sferrato senza esito.\nA seguito della battaglia Riccardo e il suo esercito raggiunsero Giaffa conquistandola il 10 settembre, ricostruendone le mura e fornendo un porto sicuro per i rifornimenti cristiani pronto per marciare verso Gerusalemme, che per\u00f2 non riusc\u00ec mai ad espugnare.\nConseguenze.\nLa battaglia dur\u00f2 solo pochi minuti e l'esercito musulmano fu messo in rotta e costretto alla fuga. Sebbene Saladino non avesse subito pesanti perdite e fosse riuscito a riorganizzare il suo esercito subito dopo, le conseguenze psicologiche per il morale dei crociati furono enormi, poich\u00e9 questo era il primo vero e proprio scontro diretto con l\"'invincibile\" Saladino dopo il disastroso massacro di Hattin del 1187.\nQuanto avvenuto facilit\u00f2 un accordo di tregua tra Riccardo e Saladino (chiamato Pace di Ramla), avvenuto nella seconda decina del mese di settembre."}
{"id": "395686", "revid": "287204", "url": "https://it.wikipedia.org/wiki?curid=395686", "title": "Carmen Mart\u00edn Gaite", "text": "\u00c8 ritenuta una delle figure pi\u00f9 rilevanti della letteratura spagnola del XX secolo. Ha ricevuto numerosi premi, fra cui nel 1978 il Premio Nadal per l'opera \"El cuarto de atr\u00e1s,\" nel 1988 il Premio Principessa delle Asturie e nel 1994 il Premio Nacional de Literatura.\nBiografia.\nL'infanzia e l'adolescenza.\nMar\u00eda del Carmen de la Concepci\u00f3n Mart\u00edn Gaite nasce l'8 dicembre 1925 a Salamanca nella residenza familiare di Plaza de los Bandos. \u00c8 la seconda figlia di Jos\u00e9 Mart\u00edn L\u00f3pez, notaio originario di Valladolid, e di Mar\u00eda Gaite Veloso, galiziana di Orense. Il padre, di ideali liberali e laici, si occupa personalmente dell'educazione delle figlie, trasmettendo loro l'amore per l'arte e per la letteratura.\nSin da piccola Carmen instaura un legame molto forte con la terra d'origine della madre, trascorrendo molte delle sue estati a San Lorenzo de Pi\u00f1or, a circa cinque chilometri da Orense, capoluogo galiziano. Questo luogo assumer\u00e0 grande rilevanza nei suoi scritti e nelle sue esperienze sentimentali: \u00e8 qui che conosce i suoi primi amori e che ambienta il racconto \"Las ataduras\" ed il romanzo \"Retah\u00edlas,\" pubblicato nel 1974. Il mondo galiziano, la cui cultura \u00e8 ricca di leggende e miti, funge da catalizzatore per i contenuti della sua opera, orientati verso il fantastico e il meraviglioso. La stessa scrittrice affermer\u00e0:\nCon lo scoppio della Guerra Civile Spagnola, Carmen, a differenza della sorella maggiore, non frequenta l'Instituto Escuela di Madrid, di ispirazione laica e liberale, molto simile a quello della celebre Instituci\u00f3n Libre de Ense\u00f1anza che rinnov\u00f2 la cultura spagnola. Porta a termine gli studi presso l'Instituto Femenino de Salamanca, luogo che far\u00e0 da sfondo al romanzo \"Entre Visillos\". Avr\u00e0 come insegnanti due importanti intellettuali, poi divenuti membri della Real Academia Espa\u00f1ola, che segneranno il suo percorso: Rafael Lapesa e Salvador Fern\u00e1ndez Ram\u00edrez. Le loro lezioni rafforzarono la passione per la letteratura di Carmen Gaite.\nIl periodo universitario.\nNel 1943 si iscrive alla Facolt\u00e0 di Lettere dell'Universit\u00e0 di Salamanca, dove insegnano C\u00e9sar Real de la Riva, Manuel Garc\u00eda Blanco ed Alonso Zamora Vicente; nel 1948, consegue la laurea in filologia romanza. Durante il periodo universitario stringe amicizia con altri studenti, alcuni dei quali poi affermatisi come intellettuali: Agust\u00edn Garc\u00eda Calvo, Federico Latorre, M. Dolores Ruiz Olivera, Natalia Guilarte e Ignacio Aldecoa. Quest'ultimo, scrittore neorealista, eserciter\u00e0 su di lei un'importante influenza tra il 1948 ed il 1953. Le prime pubblicazioni di Carmen Mart\u00edn Gaite, firmate con il nome di Carmi\u00f1a, compaiono nelle riviste \"Trabajos y D\u00edas\" e \"La Hora y Alcal\u00e1\". Nella prima verr\u00e0 pubblicata una poesia intitolata \"La barca nevada\" (1947) ed una narrazione, \"Desde el umbral\" (1948). Nella seconda pubblicher\u00e0 nel 1949 l'articolo \"Vuestra Prisa.\"\nCarmen si sposta all'estero per ottenere una borsa di studio: dapprima si reca a Coimbra, dove trae ispirazione per la sua tesi di dottorato sui canzonieri galiziano-portoghesi, e poi a Cannes. Questi soggiorni la porteranno a un cambiamento nella sua prospettiva di vita:\nGli anni '50.\nNel novembre 1948 si trasferisce a Madrid con lo scopo di intraprendere il dottorato in Filologia romanza. Al bar della Facolt\u00e0 di Lettere ritrover\u00e0 un amico, lo scrittore Ignacio Aldecoa, che le presenter\u00e0 un uomo che segner\u00e0 profondamente la sua esistenza: lo scrittore Rafael S\u00e1nchez Ferlosio, con cui si sposa nel 1953 e da cui si separa nel 1970.\nTra il 1948 ed il 1953 il suo percorso letterario si incrocer\u00e0 con le vite di molti scrittori e artisti, tra cui Jes\u00fas Fern\u00e1ndez Santos, Medardo Fraile, Alfonso Sastre, Mayra O\u2019Wisiedo, Carlos Jos\u00e9 Costas, Manolo Mampaso, Jos\u00e9 Mar\u00eda de Quinto, Carlos Edmundo de Ory e Josefina Rodr\u00edguez. Il gruppo ruota attorno alla \"Revista Espa\u00f1ola\", pubblicazione di taglio letterario, e pu\u00f2 contare sull'appoggio di Antonio Rodr\u00edguez-Mo\u00f1ino, filologo fortemente colpito dagli scritti di Aldecoa, di S\u00e1nchez Ferlosio e di Alfonso Sastre. A questi tre autori spetta la direzione del periodico, che rappresenta il terreno di formazione dei giovani della Generazione del '50, a cui Carmen Mart\u00edn Gaite appartiene. In questa rivista viene pubblicato uno dei racconti della scrittrice: \"Un d\u00eda de libertad\".\nGli studi per il conseguimento del dottorato che Carmen intendeva svolgere all'Universit\u00e0 subiscono una battuta d'arresto a causa della contrazione di una malattia, la febbre tifoide, che la costringe ad una convalescenza di 40 giorni. Questa patologia provoca delle alterazioni dell'organismo, fra cui visioni deliranti, che la scrittrice descrive nell'opera \"El libro de la fiebre\" (1949). Quest'opera contiene in nuce il suo progetto letterario, ovvero i temi che verranno poi affrontati nella sua produzione: tratta ad esempio dell'importanza della memoria e della scrittura, temi ripresi in \"El cuento de nunca acabar\" (1983) e nel romanzo \"El Cuarto de Atr\u00e1s\" (1978). In corso d'opera legge il saggio \"Introduction \u00e0 la litt\u00e9rature fantastique\" di Tzvetan Todorov, che diventer\u00e0 punto di riferimento per lo sviluppo del suo stile fantastico.\nLa decade degli anni \u201950 sar\u00e0 fondamentale per la scrittrice: Carmen entra a far parte della cosiddetta Generazione del \u201850, un gruppo letterario influenzato in modo particolare dal neorealismo italiano, con il quale la scrittrice entra in contatto durante i lunghi soggiorni in Italia con la famiglia del marito, Rafael S\u00e1nchez Ferlosio. Carmen si appassiona molto presto alla cultura italiana, introducendola in Spagna attraverso le sue traduzioni di Italo Svevo, Primo Levi, Natalia Ginzburg ed Ignazio Silone.\nL'influenza di Rafael S\u00e1nchez Ferlosio e di Ignacio Aldecoa \u00e8 evidente fino al 1954, anno di pubblicazione del racconto \"La mujer de cera\", con cui l'autrice si allontana dai suoi mentori. I consigli dei due scrittori le permettono tuttavia di gettare le basi per il suo progetto futuro: tramite i consigli degli autori matura la concezione che la letteratura di mistero e l'osservazione rigorosa del mondo non siano elementi incompatibili fra loro e che, al contrario, si possano entrambi utilizzare nella narrazione. Nel processo di scrittura che lei fa proprio, precisione ed accuratezza del lessico permettono di mettere a fuoco quelle che l'autrice definisce \"brechas en la costumbre\" ( brecce nell'abitudine), utilizzando l'irruzione del fantastico come strumento di sconvolgimento del punto di vista.\nLa carriera letteraria.\nCarmen Mart\u00edn Gaite si fa conoscere nello scenario letterario internazionale con \"El Balneario\" (1955), racconto con cui ottiene il Premio Caf\u00e9 Gij\u00f3n.\nCon \"Entre Visillos,\" romanzo che inizia a gennaio del 1955 e che termina a settembre del 1957, vince il Premio Nadal. Il ritardo della pubblicazione \u00e8 dovuto alla morte del figlio Miguel, di soli sei mesi, e alla nascita della seconda figlia, Marta. Con questo riconoscimento viene considerata uno degli esponenti pi\u00f9 importanti della Generazione del \u201950.\nIl romanzo successivo \u00e8 \"Ritmo Lento\", finalista del Premio Biblioteca Breve nel 1962, che scrive in concomitanza con la lettura di Italo Svevo, di cui \u00e8 evidente l'influenza. Da questo momento in poi, una crisi non solo letteraria, ma anche personale, condurr\u00e0 la scrittrice verso una svolta. Due ne saranno gli elementi determinanti: l'insoddisfazione maturata verso il genere del romanzo, e la separazione dal marito Rafael S\u00e1nchez Ferlosio, che dopo diciassette anni di matrimonio abbandona il tetto familiare. Per quanto riguarda la sua scelta temporanea di non dedicarsi al romanzo, sar\u00e0 da lei stessa cos\u00ec commentata:\nLa sua attenzione si rivolge successivamente alla storia spagnola del XVIII secolo; frutto di questo nuovo interesse saranno \"El proceso de Macanaz\" (1969), \"Usos amorosos del siglo XVIII espa\u00f1ol\" (1972) e \"Usos amorosos de la posguerra espa\u00f1ola\" (1987). La separazione dal marito dar\u00e0 invece origine a due romanzi, \"Retah\u00edlas\" (1974) e \"Fragmentos de interior\" (1976), che trattano ampiamente il tema del distacco.\nNel 1972 porta a termine gli studi e la tesi di dottorato in precedenza abbandonati: \"Usos Amorosos del Dieciocho en Espa\u00f1a,\" con relatore Alonso Zamora Vicente. Lontana dall'idea iniziale dei canzonieri galiziano-portoghesi, viene pubblicata quello stesso anno.\nQualche anno dopo ricever\u00e0, prima volta per una donna, il \"Premio Nazionale di Letteratura per la Narrativa di Spagna\" per l'opera \"El cuarto de Atr\u00e1s\" (1978), e nel 1984 il \"Premio Nacional de Literatura Infantil y Juvenil\" per la letteratura d'infanzia. A questo genere appartiene il romanzo \"Caperucita en Manhattan\" (1990), scritto dopo la tragica morte della figlia avvenuta nel 1985. La sua scomparsa segna profondamente la vita della scrittrice, gi\u00e0 colpita in precedenza dal lutto di un altro figlio, e la porter\u00e0 a interrompere per un certo periodo di tempo la sua produzione letteraria: il romanzo \"La reina de las nieves\", iniziato nel 1985, verr\u00e0 ripreso solo nel 1993.\nNel 1988 riceve il prestigioso Premio Principessa delle Asturie e nel 1994 le viene conferito nuovamente il \"Premio Nacional de Narrativa\" per l'intera produzione letteraria.\nTra i romanzi di grande successo pubblicati negli anni Novanta vi sono \"Nubosidad variable\" (1992), \"La reina de las nieves\" (1994), \"Lo raro es vivir\" (1997) e \"Irse de casa\" (1998).\nCarmen, nel corso della sua vita, partecipa ad attivit\u00e0 teatrali e realizza diversi adattamenti di opere pi\u00f9 o meno conosciute, tra cui la \"Tragicomedia de Don Duardo\"s di Gil de Vicente (1979), \"El burlador de Sevilla\" di Tirso de Molina\"(\"1988) ed \"El marinero\" di Fernando Pessoa (1990). Scrive due opere intitolate \"A palo seco,\" monologo scritto nel 1985 e messo in scena nel 1987, e \"La hermana peque\u00f1a\" (1999).\nTra gli anni Ottanta e Novanta, oltre a dedicarsi alla scrittura, si occupa anche di critica letteraria e lavora come traduttrice; in particolare traduce Michelangelo Antonioni, Ignazio Silone, Italo Svevo, Primo Levi e Natalia Ginzburg. Svolge anche attivit\u00e0 giornalistica per \"Diario 16\" e collabora con la televisione spagnola alla redazione di copioni di famose serie TV, tra cui \"Santa Teresa de Jes\u00fas\" (1982), \"Celia\" (1989) e la serie basata sui racconti della scrittrice madrilena Elena Fort\u00fan.\nCarmen Mart\u00edn Gaite muore all'et\u00e0 di 74 anni il 23 luglio del 2000, a causa di un tumore che le era stato diagnosticato un mese e mezzo prima.\nStile e pensiero.\nCarmen Mart\u00edn Gaite appartiene alla cosiddetta Generazione del '50. La stessa scrittrice afferma:\nTra le caratteristiche di questa corrente emerge un forte interesse nei confronti del quotidiano, l\u2019uso di un linguaggio colloquiale e di tecniche cinematografiche, l\u2019attenzione nei confronti dell\u2019infanzia, un approccio poetico alla realt\u00e0 e l\u2019idea di sviluppare questioni universali partendo dagli aspetti pi\u00f9 infimi dell\u2019esistenza.\nLa data significativa che segna la comparsa di tale movimento \u00e8 il 1954, in cui vengono pubblicate le opere pi\u00f9 rilevanti: \"Los bravos\" (1954) di Jes\u00fas Fern\u00e1ndez Santos\", El fulgor y la sangre\" (1954) di Ignacio Aldecoa\", Juegos de manos\" (1954) di Juan Goytisolo\", Peque\u00f1o teatro\" (1954) di Ana Maria Matute e, l'anno successivo, \"El Balneario\", della stessa Carmen Mart\u00edn Gaite. Il filone, denominato \"neorealista\", \u00e8 costituito da Ignacio Aldecoa, Jes\u00fas Fern\u00e1ndez Santos, Rafael S\u00e1nchez Ferlosio, Carmen Mart\u00edn Gaite, Ana Maria Matute e Juan Goytisolo. Il neorealismo italiano, in particolare quello cinematografico, ispira tale gruppo ed arriva in Spagna nella prima met\u00e0 degli anni \u201950, con tre eventi: nel 1951 e nel 1953 si svolgono a Madrid due settimane di cinema italiano, mentre nel 1955 si terranno le prime Conversazioni Cinematografiche Nazionali di Salamanca.\nIn questo contesto la scrittrice sviluppa la sua idea di letteratura che avrebbe finalit\u00e0 e caratteristiche precise, tra cui raccontare, evocare e convincere, ma anche intrattenere il lettore affascinandolo, suscitando emozioni e sorpresa. Considera, inoltre, fondamentale la cura del linguaggio e della parola, definita da lei stessa come un vero tesoro. I suoi lavori mostrano un'ampia conoscenza dello spagnolo e una concezione purista della lingua, esente cio\u00e8 da neologismi e parole straniere. Tra i suoi modelli principali vi \u00e8 Virginia Woolf; in particolare, la lettura dell'opera \"A room of one's own\" (1929) sar\u00e0 determinante. La lettura del romanzo, avvenuta nell'autunno del 1980, porta Carmen Mart\u00edn Gaite a scrivere \"Desde la ventana\" (1987), saggio focalizzato sulle difficili condizioni della donna nel mondo patriarcale. Altro modello importante, relativo alle opere iscrivibili nel modo fantastico, \u00e8 Tzvetan Todorov.\nQuando scrive Carmen Mart\u00edn Gaite cerca di trasmettere un messaggio chiaro per il lettore: utilizza una lingua precisa e colta che, talvolta, si mescola con un registro pi\u00f9 colloquiale, tipico del parlato.\nAltra peculiarit\u00e0 della sua opera narrativa risiede nel combinare diversi generi letterari. \u00c8 il caso di \"El Cuarto de Atr\u00e1s\" (1978), libro di memorie sulla memoria e romanzo fantastico dai tratti autobiografici che racconta il processo di scrittura.\nGli anni '70, epoca di transizione in Spagna, provocano una vera e propria esplosione del genere autobiografico in cui le dinamiche esistenziali e personali si collegano alle problematiche sociali. Nel caso specifico di Carmen Mart\u00edn Gaite, si parla di una scrittura che viene definita da Maria Vittoria Calvi come \"scrittura dell'io\".\nLa scrittura autobiografica di Carmen Mart\u00edn Gaite comprende opere come \"El Cuarto de Atr\u00e1s\" (1978) ed \"Esperando el Porvenir\" (1994).\nAll'interno del \"Cuarto de\" \"Atr\u00e1s\" rievoca il passato attraverso i ricordi e usa il dialogo a fini introspettivi: infatti, nonostante si tratti di un romanzo ascrivibile al genere fantastico, con elementi al limite tra realt\u00e0 ed immaginazione (la scrittrice, infatti, inventa luoghi fittizi e d\u00e0 voce ad un personaggio la cui identit\u00e0, sino alla fine del romanzo, rimane dubbia), comprende anche ricordi infantili ed adolescenziali. In \"Esperando el provenir\", invece, saggio dedicato alla memoria di Ignacio Aldecoa, viene raccontata la nascita della \"Revista Espa\u00f1ola\" e l'incontro del gruppo di giovani scrittori che formeranno la cosiddetta \"Generaci\u00f3n del '50\". Carmen Mart\u00edn Gaite lascia dunque la propria impronta un po' ovunque, attraverso memorie personali e testimonianze.\nCitando le parole dell'autrice:\nUn altro elemento importante all'interno della sua concezione letteraria \u00e8 la scrittura terapeutica, idea che vede la parola come cura, come una sorta di psicoterapia. \"Raccontare\", diceva, \"allevia il peso insopportabile con cui ci travolge ci\u00f2 che \u00e8 stato semplicemente sofferto, ci rende protagonisti, ci aiuta a sopravvivere [...]\". L'interesse nei confronti della scrittura terapeutica deriva dalla lettura del libro di Marie Cardinal, \"Les mots pour le dire\" (1975), opera che narra il percorso di guarigione dalla malattia mentale da cui era affetta Marie, avvenuto tramite la psicanalisi.\nTra i temi pi\u00f9 cari alla scrittrice, oltre all'importanza dell'infanzia e all'interesse relativo alla guerra civile e alla vita spagnola, vi sono la ricerca dell'interlocutore, il ruolo della donna e, in alcune delle sue opere, il fantastico. Inoltre, citando le parole dell'autrice, all'interno del \"Prologo\" ai suoi \"Cuentos Completos\" lei stessa definir\u00e0 le questioni che sviluppa nella propria narrativa:\nLa ricerca dell'interlocutore.\nUno dei temi ricorrenti nel percorso letterario di Carmen Mart\u00edn Gaite \u00e8 la ricerca dell'interlocutore, definito dalla scrittrice come colui che:\nLa scrittrice ritiene che la parola sia l'antidoto perfetto in grado di curare ed arginare la solutidine, motivo per cui difende nelle sue opere l'importanza di trovare un allocutore ideale. Risultato di tale analisi \u00e8 un saggio intitolato \"La busqueda del interlocutor\" (1973), in cui l'autrice punta sull'auto-narrazione. Alla base di quest'opera vi \u00e8 la convinzione della scrittrice che se la comunicazione fosse facile, il bisogno di scrivere e di trovare un destinatario sfumerebbe; l'essere umano vuole trovare qualcuno che lo ascolti per raccontargli ci\u00f2 che prima ha narrato a s\u00e9 stesso.\nLa letteratura \u00e8, per Carmen Mart\u00edn Gaite, effetto inevitabile della solitudine e sorge proprio per la necessit\u00e0 di colmare un vuoto interiore. L'interlocutore ideale \u00e8 colui che condivide la nostra attitudine nei confronti del linguaggio e che partecipa al nostro piacere e divertimento derivante dalla lettura. Da qui, la concezione della letteratura come attivit\u00e0 ludica, svago, felicit\u00e0, in cui il lettore e l'autore partecipano ad un gioco dialettico: il lettore, presenza viva, ricrea la storia letteraria raccontata dallo scrittore, la cui funzione \u00e8 stimolare la partecipazione del proprio interlocutore.\nSempre mantenendo la prospettiva dell'interlocutore in \"La busqueda del interlocutor\" (1973) l'autrice si interroga su ci\u00f2 che dovrebbe differenziare la lingua orale da quella scritta. Per quanto riguarda la narrazione orale, in mancanza di un interlocutore, la conversazione non avviene; nel caso della narrazione scritta, invece, lo scrittore pu\u00f2 andare oltre, tanto da poter creare lui stesso un interlocutore. A tal riguardo, Carmen Mart\u00edn Gaite afferma:\nTale tema viene ripreso anche in \"El cuento de nunca acabar: apuntes sobre la narraci\u00f3n, el amor y la mentira\" (1983).\nLa scrittrice individua due tipi di narrazione: una narrazione \"eros\", che permette al lettore di entrare nella narrazione; una narrazione \"thanatos\", frutto di un tentativo fallimentare provocato dall'eccessivo protagonismo dello scrittore. Carmen Mart\u00edn Gaite, inoltre, ribadisce in varie occasioni la sua preferenza per la lingua parlata, poich\u00e9 garantisce verosimiglianza, e sostiene l'esigenza di creare complicit\u00e0 con il lettore accorciando le distanze: chi scrive deve garantire un alto livello di comprensione a chi legge, utilizzando parole di uso comune, che per il loro utilizzo nella lingua colloquiale hanno maggiore credibilit\u00e0.\nLa donna nella narrativa di Carmen Mart\u00edn Gaite.\nCon l'avvento della Guerra Civile Spagnola e, successivamente, della dittatura franchista, le condizioni della donna in Spagna diventano particolarmente difficili, segnate da sottomissione e rigide regole sociali. Lo stato spagnolo si configura come conservatore, cattolico e marcato da una forte morale religiosa: questi fattori risultano incisivi quando si pensa al ruolo della donna all'interno della societ\u00e0. Non solo la Chiesa Cattolica, ma anche la \"Secci\u00f3n Femenina\", ramo femminile del movimento politico di stampo fascista denominato Falange Spagnola, contribuiscono alla creazione di un nuovo modello di donna, attraverso un piano educativo ben strutturato. Secondo queste due istituzioni, la donna doveva essere obbediente, fedele al regime, rispettosa, dedita all'uomo, essere buona sposa e madre.\nQuesta situazione stimol\u00f2 l'emergere di una nuova generazione di scrittrici, fortemente motivate a far conoscere la vita e le inquietudini delle donne del periodo, con una speciale attenzione alla condizione femminile nella fase del postguerra. Tra queste, Ana Maria Matute, Elena Quiroga, Carmen Laforet e Carmen Mart\u00edn Gaite.\nIn prosa e in poesia, Carmen Mart\u00edn Gaite propone tipi femminili antitetici all'ideale falangista: le protagoniste delle sue opere si presentano come donne consapevoli alla ricerca del proprio posto nel mondo, senza timori di mostrare la propria fragilit\u00e0 di fronte alla perdita e alla solitudine. La scrittrice non \u00e8 contraria al matrimonio, ma alla visione franchista dell'unione matrimoniale, ossia alle nozze come unica via di realizzazione della vita di una donna. Afferma a tal proprosito:\nDue esempi di critica alla societ\u00e0 spagnola e al trattamento riservato alle donne si trovano nelle opere \"El cuarto de atr\u00e1s\" (1978) ed \"El Balneario\" (1955). In \"El cuarto de atr\u00e1s\" (1978) vengono raccontati gli anni in cui la scrittrice da bambina diventa donna, anni di privazioni e paure legate al regime, colpevole di averle rubato l'infanzia e l'innocenza. La tecnica utilizzata \u00e8 quella dello sdoppiamento di autore-personaggio, ragione per cui \u00e8 la stessa Carmen Martin Gaite a divenire parte della finzione nell'opera, assumendo le vesti del personaggio principale. Nonostante le restrizioni del regime rivolte alla donna indipendente che voleva affermarsi, la protagonista del romanzo dimostra di voler costruire da s\u00e9 la libert\u00e0 che a quel tempo le veniva negata: ci\u00f2 avviene attraverso la scrittura e all'attivit\u00e0 di scrittrice.\nLa seconda opera, \"El balneario\" (1955) \u00e8 divisa in due parti: la prima viene narrata in prima persona, mentre nella seconda parte il narratore \u00e8 onnisciente ed utilizza la terza persona. Entrambe le sezioni sono ambientate alle terme e la storia si sviluppa seguendo un preciso ordine cronologico. Nella prima parte si scopre che la protagonista \u00e8 una donna di et\u00e0 indefinita, in viaggio con il marito Carlos; la seconda parte svela il nome del personaggio, Matilde, e rivela che ci\u00f2 che era stato narrato nella prima parte era in realt\u00e0 un sogno, compreso Carlos. Matilde \u00e8 una donna con molte frustrazioni, che agisce in modo nervoso ed \u00e8 in stato di paranoia. Il senso di oppressione raggiunge il suo apice quando, nella prima parte, tenta di commentare il comportamento di Carlos, ma non ci riesce: questa assenza di voce, per traslato, rappresenta la difficolt\u00e0 di espressione per la donna nel mondo franchista, di taglio patriarcale. L'intero romanzo \"El balneario\" (1955) costituisce una ricerca continua della propria identit\u00e0. Tale ricerca si conclude per Matilde con la contemplazione della propria immagine allo specchio: inizialmente la protagonista prova invidia nei confronti della donna saggia che vede riflessa, non riconoscendosi, ma poi, lasciate alle spalle le proprie insicurezze, afferma \"\"Yo soy \u00e9sa, yo soy \u00e9sa. Yo soy t\u00fa.\" (Sono io quella. Sono io quella. Io sono te.). L'evoluzione del personaggio termina, quindi, con la presa di coscienza del proprio valore.\nCarmen Mart\u00edn Gaite, per riferirsi ad un nuovo modello femminile nato dopo la Guerra Civile, utilizza il termine di \"chica rara\" (ragazza strana). In \"Desde la Ventana\" (1987), saggio che tratta la difficolt\u00e0 della donna ad esprimere il proprio punto di vista, la scrittrice afferma:Il tentativo della scrittrice, nelle sue opere, \u00e8 quello di inserire la donna in un luogo diverso da quello del focolare domestico - ritenuto da Franco l'ambiente idoneo per fondare un nucleo familiare e per dedicarsi alle faccende domestiche - e di costruire una nuova consapevolezza femminile.\nIl fantastico.\nNel romanzo \"El Cuarto de Atr\u00e1s\" e nei racconti \"Dos relatos fant\u00e1sticos\" (1986) e \"El pastel del diablo\" (1985) appare evidente l'interesse della scrittrice per il modo fantastico.\nCarmen Mart\u00edn Gaite afferma pi\u00f9 volte nel corso della sua vita di amare molto il fantastico, che lega indissolubilmente alle origini galiziane e alla sua passione per le fiabe, coltivata fin dall'infanzia. Colui che permette la crescita di tale predilezione \u00e8 Cvetan Todorov con \"La letteratura fantastica\" (2000), ma anche la lettura di Conrad, Melville e Kafka. Todorov, filosofo e linguista bulgaro del Novecento, con questo saggio, diventa pietra miliare per appassionati e studiosi del modo fantastico. Oltre a definire il fantastico come esitazione (il lettore, di fronte ad un fenomeno insolito, si trova davanti ad una scelta: accettare la spiegazione naturale oppure optare per la spiegazione sovrannaturale), classifica il genere letterario proponendo alcune sottocategorie.\nDel libro di Todorov la scrittrice, nell'opera \"El Cuarto de Atr\u00e1s\", dir\u00e0:\nPrendendo come punto di riferimento Todorov, spesso l'autrice crea mondi al limite tra spazio e tempo (ad esempio, in \"El Cuarto de Atr\u00e1s\", il romanzo pare svolgersi tra le quattro mura domestiche, entro confini stabiliti; tuttavia, ben presto la narratrice immagina di trovarsi in una spiaggia o di ripercorrere momenti della propria infanzia, allontanandosi da ci\u00f2 che \u00e8 reale) , tra verit\u00e0 e menzogna, al fine di lasciare il lettore nell'incertezza e nel dubbio. I personaggi, restando nel mondo della finzione, intessono la propria identit\u00e0 mediante la memoria ed i ricordi, mescolando esperienza reale ed immaginazione. Nei lavori di Carmen Martin Gaite sono spesso presenti due livelli distinti, quello della realt\u00e0 vera e propria e quello di una realt\u00e0 alternativa, difficilmente scindibili. Inoltre, la scrittrice fa spesso riferimento a tradizioni folkloristiche e popolari, oltre che a spazi concreti, come castelli e poderi, a cui vengono dati nomi fittizi. Un esempio \u00e8 \"El castillo de las tres murallas\"\"(1986), racconto fortemente influenzato dalla letteratura gotica inglese ambientata in fortezze e manieri. Il castello, in questo testo, prende vita e la storia si sviluppa in un paese dal nome inventato: Belfondo. In \"El cuarto de atr\u00e1s\" i confini tra vita reale e finzione appaiono sfumati: viene narrato l'incontro tra la stessa autrice ed un uomo vestito di nero, la cui intenzione \u00e8 farle un'intervista. Ci\u00f2 che non appare chiaro \u00e8 se la presenza dell'uomo sia vera, immaginaria o se sia frutto di un'allucinazione. Diversi elementi fantastici all'interno dell'opera sono, secondo l'interpretazione dei critici, dotati di forte carica simbolica: lo scarafaggio rappresenterebbe la paura, la claustrofobia ed il timore del cambiamento; lo specchio che permette alla protagonista di vedere s\u00e9 stessa bambina - sarebbe una sorta di tunnel temporale, un ponte con il passato; Cunigan e l'Isola di Bergai, luoghi inventati che fungono da rifugio e servono alla protagonista per evadere dalla realt\u00e0. Il libro ha come epigrafe una frase di Georges Bataille: \"L'esperienza non pu\u00f2 essere comunicata senza legami di silenzio, di occultamento, di distanza\", ed \u00e8 dedicato a Lewis Carroll, autore di \"Alice nel Paese delle Meraviglie\" (1865) e maestro del modo fantastico: \"A Lewis Carroll, che ci conforta ancora con la sua saggezza e ci accoglie nel suo mondo sottosopra\".\nLa scrittrice cos\u00ec definisce il fantastico in un frammento di \"Agua Pasada\" (1993):\nNel caso dell'opera \"El libro de la fiebre\", le visioni deliranti provocate dalla malattia scaturiscono nella scrittrice un profondo interesse nei confronti del fantastico e le serviranno da pretesto per spiegare questo genere letterario. Il fantastico, inoltre, sar\u00e0 approfondito dalla stessa scrittrice nelle conferenze \"Galicia en mi literatura\" e \"\"Brechas en la costumbre\",\" entrambe pubblicate postume all'interno del libro \"Pido la Palabra\" dalla casa editrice Anagrama nel 2002."}
{"id": "395687", "revid": "614400", "url": "https://it.wikipedia.org/wiki?curid=395687", "title": "Mario Pieri", "text": "Biografia.\nNel 1880 si iscrisse all'Universit\u00e0 di Bologna, ma l'anno seguente vinse un posto alla Scuola Normale Superiore di Pisa, dove si laure\u00f2 nel 1884, quindi inizi\u00f2 a insegnare nelle scuole pubbliche di Pisa.\nA partire dal 1888, ebbe incarichi di insegnamento in geometria prima alla Scuola Militare di Torino, poi, dal 1891, conseguita la libera docenza in geometria, anche alla locale universit\u00e0, dove fu collaboratore di Corrado Segre, Giuseppe Peano e Cesare Burali-Forti.\nNel 1900, vinto un concorso, prese servizio alla cattedra di geometria proiettiva e descrittiva dell'Universit\u00e0 di Catania, dove rimase fino al 1908, quando pass\u00f2 alla stessa cattedra dell'Universit\u00e0 di Parma, che resse fino alla morte prematura, a soli 52 anni, per un tumore.\nAutore di una sessantina circa di pubblicazioni, queste riguardarono dapprima la geometria proiettiva e descrittiva, quindi, dal periodo torinese in poi, sotto l'influenza di Peano, la logica matematica e la filosofia della matematica, con particolare attenzione agli aspetti logici concernenti i fondamenti della matematica e della geometria, definendo, tra l'altro, un sistema di assiomi per la geometria proiettiva sui numeri reali nel 1895 e, nel 1905, uno sui complessi.\nFu, tra le altre, membro dell'Accademia Lucchese di Scienze, Lettere ed Arti e dell'Accademia Gioenia di Catania."}
{"id": "395688", "revid": "292162", "url": "https://it.wikipedia.org/wiki?curid=395688", "title": "Coppa dei Campioni 1960-1961", "text": "La Coppa dei Campioni 1960-1961 fu la sesta edizione del massimo torneo continentale di calcio.\nAvvenimenti.\nL'edizione vide la partecipazione di 28 squadre campioni in carica, tra le quali debuttava la formazione campione di Norvegia. Per la prima volta la finale non viene disputata dal , che fino all'anno precedente aveva dominato la competizione, e che fu invece eliminato, al secondo tentativo consecutivo, dai connazionali del . La Spagna, comunque, riusc\u00ec ancora a mandare la sua rappresentante in finale, ma stavolta perse contro i portoghesi del .\nRisultati.\nPrimo turno.\nLe seguenti squadre furono esentate dal primo turno nelle risultanze del sorteggio effettuato a Parigi il 7 luglio 1960 e basato su criteri geografici."}
{"id": "395690", "revid": "1983214", "url": "https://it.wikipedia.org/wiki?curid=395690", "title": "Pengwern", "text": "Con il nome di Pengwern si indica un regno medioevale delle Midlands Occidentali (Inghilterra). Non si sa nulla sulla sua nascita, sebbene il territorio sarebbe stato governato come una parte del Powys, con capitale Caer Guricon (l'ex Viroconium Cornoviorum romana, l'odierna Wroxeter). Quest'ultima sarebbe stata saccheggiata attorno al 584 ad opera delle truppe del Wessex. Ma \u00e8 probabile che la capitale fosse gi\u00e0 stata spostata. Pengwern e Powys erano forse divisioni dell'antica trib\u00f9 preromana dei cornovi, la cui \"civitas\" (centro amministrativo) era Viroconium Cornoviorum.\nIn una data incerta, il Powys sembra essere stato diviso, con una nuova capitale orientale, a \"Llys Pengwern\", la cui posizione esatta non \u00e8 conosciuta, anche se \u00e8 stato ipotizzato che potrebbe essersi trattato di quella che \u00e8 oggi Shrewsbury (che molta gente di lingua gallese chiama ancora Pengwern), o forse Berth, a Baschurch, una fortezza che sovrasta il villaggio. \nSi sa che nel 613 sul trono del Pengwern regnava Cyndrwyn Fawr. Costui partecip\u00f2 alla disastrosa battaglia di Caer Legion (Chester), dove le forze britanniche di Gwynedd, Powys e Rheged furono sconfitte dagli anglosassoni. E cos\u00ec, la \"Citt\u00e0 delle legioni\" cadde. Cyndrwyn Fawr sopravvisse alla battaglia e ritorn\u00f2 in patria per difenderla, prima di morire attorno al 620. Il figlio Cynddylan sal\u00ec sul trono e strinse un'alleanza con il Powys e la Mercia per proteggere il suo regno dal sempre pi\u00f9 potente reame anglo della Northumbria. Le sue imprese sono ricordate nei poemi \"Marwnad Cynddylan\" e \"Canu Heledd\". \nCynddylan un\u00ec le sue forze con quelle di Penda, sovrano di Mercia, per affrontare la Northumbria nella battaglia di Maserfield (Oswestry) nel 642, dove il loro nemico comune, Oswald, fu ucciso. Ci\u00f2 sembra aver garantito un periodo di pace al Pengwern, fino alla morte di Penda. A questo punto, nel corso di un raid northumbriano guidato dal fratello di Oswald, Oswiu, la famiglia reale del Pengwern fu massacrata. L'unica a sopravvivere fu la principessa Heledd, che visse nel Powys. Il Pengwern collass\u00f2 e fu diviso tra Mercia e Powys. La parte occidentale divenne quello che fu poi conosciuto come \"Y'r Paradys Powys\", cio\u00e8 \"Paradiso del Powys\", che rimase in mano gallese fino al regno di Offa di Mercia e alla costruzione del suo vallo. "}
{"id": "395691", "revid": "767487", "url": "https://it.wikipedia.org/wiki?curid=395691", "title": "Arrondissement di Carpentras", "text": "L\"arrondissement\" di Carpentras \u00e8 un \"arrondissement\" dipartimentale della Francia situato nel dipartimento della Vaucluse, nella regione della Provenza-Alpi-Costa Azzurra.\nStoria.\nFu creato nel 1800, sulla base dei preesistenti distretti; nel 1926, in seguito alla soppressione dell'arrondissement di Orange, entrarono a far parte dell'arrondissement anche i cantoni di Beaumes-de-Venise, Malauc\u00e8ne e Vaison-la-Romaine.\nComposizione.\nL\"arrondissement\" \u00e8 composto da 58 comuni raggruppati in 8 cantoni:"}
{"id": "395692", "revid": "49022", "url": "https://it.wikipedia.org/wiki?curid=395692", "title": "Fosso di Offa", "text": ""}
{"id": "395694", "revid": "292162", "url": "https://it.wikipedia.org/wiki?curid=395694", "title": "Coppa dei Campioni 1961-1962", "text": "La Coppa dei Campioni 1961-1962 fu la settima edizione del massimo torneo continentale di calcio.\nAvvenimenti.\nGiunta al suo terzo triennio di vita, la formula della manifestazione rimase inalterata, con la partecipazione di ventotto squadre campioni nazionali in carica pi\u00f9 lo , invitato a rappresentare il Portogallo in quanto i campioni lusitani del erano gi\u00e0 qualificati come detentori del trofeo; quest'edizione fu l'ultima che vide l'applicazione di tale regola.\nPer la prima volta il parco dei partecipanti accolse inoltre un rappresentante di Malta, l'; la piccola nazione mediterranea si era infatti da pochi anni affialiata a FIFA e UEFA sebbene, all'epoca, fosse ancora un'isola s\u00ec autonoma ma non ancora indipendente dal Regno Unito.\nL'esito della competizione vide il ritornare in finale dopo un solo anno di esilio, ma perdendo contro i lusitani che si aggiudicarono cos\u00ec il trofeo per la seconda volta consecutiva.\nRisultati.\nPrimo turno.\nLe seguenti squadre furono esentate dal primo turno nelle risultanze del sorteggio effettuato a Copenaghen il 4 luglio 1961 e basato su criteri geografici.\nClassifica marcatori.\nFonte."}
{"id": "395698", "revid": "45674337", "url": "https://it.wikipedia.org/wiki?curid=395698", "title": "Centro sociale occupato autogestito", "text": ""}
{"id": "395700", "revid": "226458", "url": "https://it.wikipedia.org/wiki?curid=395700", "title": "Coppia di Poiret", "text": "Nella teoria dei segnali si definisce coppia di Poiret un sistema ordinato di impulso-risposta in cui la convergenza non influisce in alcun modo su un numero discreto \"n\" di valori trasformati unilateri quando il sistema \u00e8 stabile rispetto all'intervallo di tempo nel dominio della frequenza preso in considerazione.\nPer una coppia di Poiret qualsiasi {A, f(t)} vale la disequazione di commensurabilit\u00e0:\ncos\u00ec come il limite di semicasualit\u00e0 di Chebyshev:\nCuriosit\u00e0.\nHa destato interesse presso la comunit\u00e0 scientifica il recente annuncio di uno studio accurato delle coppie di Poiret per mezzo di supercomputer per conto dell'Agenzia Spaziale Europea nell'ambito di un programma volto alla ricerca delle propriet\u00e0 dei superfluidi nel vuoto."}
{"id": "395703", "revid": "1318658", "url": "https://it.wikipedia.org/wiki?curid=395703", "title": "Arrondissement di Apt", "text": "L\"arrondissement\" di Apt \u00e8 un \"arrondissement\" dipartimentale della Francia situato nel dipartimento della Vaucluse, nella regione della Provenza-Alpi-Costa Azzurra.\nStoria.\nFu creato nel 1800, sulla base dei preesistenti distretti; tra il 1926 e il 1933 la sede della sottoprefettura fu spostata a Cavaillon.\nComposizione.\nL\"arrondissement\" \u00e8 composto da 56 comuni raggruppati in 6 cantoni:"}
{"id": "395708", "revid": "709565", "url": "https://it.wikipedia.org/wiki?curid=395708", "title": "Viroconium", "text": "Viroconium era una citt\u00e0 romana in Inghilterra. Oggi \u00e8 il villaggio di Wroxeter, circa otto chilometri a sud-est di Shrewsbury. Si pensa che fosse il quarto insediamento romano pi\u00f9 grande della Britannia, con una popolazione di oltre 15.000 abitanti. Fu fondata nel tardo I secolo d.C., per poi crescere fino a includere un acquedotto, delle terme ed un Foro dedicato all'imperatore Adriano nel 129-130.\nContinu\u00f2 ad essere occupata fino al 410, data del ritiro delle truppe romane dall'isola ed \u00e8 stato suggerito che potrebbe essere stata la Camelot arturiana. Era posizionata nel territorio dell'antica trib\u00f9 celtica Cornovi.\nStoria.\nLa conquista della Britannia sotto Claudio.\nUna volta sbarcate sull'isola le armate romane agli inizi del 43, si trovarono a dover fronteggiare la resistenza britannica dei principi Togodumno e Carataco, figli del re catuvellauno Cunobelino. Un consistente esercito britannico diede battaglia alle legioni romane vicino a Rochester, sul fiume Medway. La battaglia infuri\u00f2 per due giorni e visto il ruolo decisivo da lui svolto, Osidio Geta fu insignito degli \"ornamenta triumphalia\". I Britanni furono incalzati oltre il Tamigi dai Romani che inflissero loro gravi perdite. Togodumno mor\u00ec poco dopo.\nIn breve i Romani dilagarono e conquistarono il sud-est dell'isola, ponendo un primo forte di truppe ausiliarie a Viroconium attorno al 49/50 ed un Municipio..\nDa Nerone a Domiziano.\nIl risultato di questo primo decennio di campagne militari, consegnarono parte della Britannia meridionale nelle mani dell'imperatore romano. E dopo la morte di Ostorio, il nuovo governatore, Aulo Gallo, riusc\u00ec a penetrare nel Galles, senza per\u00f2 poi dilagare nella regione. Quando sul trono imperiale sal\u00ec Nerone nel 54, i governatori Quinto Veranio Nipote prima e Gaio Svetonio Paolino poi, scatenarono una nuova offensiva che port\u00f2 nel 60 alla conquista dell'isola di Mona, centro della religione druidica. Delle quattro legioni che ne componevano l'armata d'invasione, sappiamo che la legio XIV Gemina fu posta per un breve periodo dal 56 al 65 proprio a \"Viroconium\", in seguito sostituita fino all'88 dalla Legio XX Valeria Victrix.\nIl nuovo municipio che si stava sviluppando attorno al castra militare, copriva ora un'area di ben 81 ha, che si suppone avesse non meno di 15.000 abitanti ed una fiorente industria del vetro ed estrattiva per la produzione di gesso. Ma attorno agli anni 60/61 i romani dovettero fronteggiare due difficili ribellioni: la prima da parte della regina degli Iceni, Boudica, la seconda, una decina di anni pi\u00f9 tardi (attorno al 70), da parte di un certo Venuzio, marito della regina filo-romana Cartimandua, entrambi sconfitti a fatica dalle armate romane. A ci\u00f2 segu\u00ec la rapida romanizzazione dei Briganti e dei Parisi.\nGli anni successivi videro il governatore Sesto Giulio Frontino alcune campagne contro i Siluri ed altre trib\u00f9 gallesi ostili alla presenza romana nell'isola. A lui segu\u00ec il famoso Gneo Giulio Agricola, suocero dello storico romano Tacito. Agricola spazz\u00f2 via la resistenza degli Ordovici del Galles, marci\u00f2 poi nelle Pennines, costru\u00ec strade e l'odierna Chester. Egli era deciso a portare a termine l'occupazione dell'intera isola, comprese le aree settentrionali. Le armate romane dopo aver ottenuto un'importante vittoria contro i Caledoni di Calgaco al Monte Graupio nell'attuale Scozia settentrionale, sembravano vicine al grande epilogo, quando l'allora Imperatore, Domiziano, decise di richiamare il governatore, trasferendo dalla Britannia parte delle sue truppe, in vista delle campagne in Germania per l'occupazione degli \"Agri decumates\". Era la fine di un sogno, tentano invano ancora un paio di volte sotto Antonino Pio e Settimio Severo, ma mai portato a termine.\nIn seguito a questi ultimi accadimenti le truppe legionarie della legio XX Valeria Victrix di sede a \"Viroconium\", furono trasferite (nell'88) ed il castra definitivamente chiuso.\nDal II al V secolo.\nDi questa localit\u00e0 sappiamo che in seguito, attorno al 169, forse in seguito ad una rivolta delle trib\u00f9 del Galles il suo Foro fu incendiato. Ed ancora che attorno al 260 alcuni raid delle trib\u00f9 dell'antica Irlanda potrebbero aver portato devastazione fino alle sue \"porte\". Fu definitivamente abbandonata quando l'intero esercito fu ritirato e lasciato in balia delle invasioni di Angli e Sassoni attorno al 409-411."}
{"id": "395709", "revid": "126257", "url": "https://it.wikipedia.org/wiki?curid=395709", "title": "Ceratonia siliqua", "text": "Il carrubo (Ceratonia siliqua ) \u00e8 un albero da frutto appartenente alla famiglia delle Caesalpiniaceae (altri autori la inseriscono nella famiglia delle Fabaceae) e al genere del Ceratonia. \u00c8 prevalentemente dioico (esistono cio\u00e8 piante con soli fiori maschili e alberi con fiori solo femminili, raramente presentano fiori di ambedue i sessi sulla stessa pianta). \nViene chiamato anche carrubbio. Per le sue caratteristiche si pu\u00f2 avere sullo stesso carrubo contemporaneamente fiori, frutti e foglie, essendo sempreverde e la maturazione dei frutti molto lunga.\nInsieme all\"Olea europaea\" \u00e8 una specie caratteristica dell'alleanza fitosociologica \"Oleo-ceratonion\".\nDescrizione.\nIl carrubo \u00e8 un albero poco contorto, sempreverde, robusto, a chioma espansa, ramificato in alto. Pu\u00f2 raggiungere un'altezza di 9\u201310 m.\nHa una crescita molto lenta, anche se \u00e8 molto longevo e pu\u00f2 diventare pluricentenario.\nIl fusto \u00e8 vigoroso, con corteccia grigiastra-marrone, poco fessurata.\nHa foglie composte, paripennate, con 2-5 paia di foglioline robuste, coriacee, ellittiche-obovate di colore verde scuro lucente superiormente, pi\u00f9 chiare inferiormente, con margini interi.\nLa pianta \u00e8 dioica. I fiori sono molto piccoli, unisessuali, verdastri tendenti al rossiccio; si formano su corti racemi lineari all'ascella delle foglie. I fiori maschili hanno 5 stami liberi; quelli femminili uno stilo corto.\nLa fioritura avviene in agosto-settembre e la maturazione si completa tra agosto e ottobre dell'anno successivo alla fioritura che ha dato loro origine.\nI frutti, chiamati popolarmente carrube o vajane, sono dei lomenti: grandi baccelli indeiscenti lunghi 10\u201320\u00a0cm, spessi e cuoiosi, dapprima di colore verde pallido, in seguito quando sono maturati, nel periodo compreso tra agosto e ottobre, marrone scuro. Presentano una superficie esterna molto dura, con polpa carnosa, pastosa e zuccherina che indurisce col disseccamento. I frutti permangono per parecchio tempo sull'albero e hanno maturazione molto scalare per cui possono essere presenti, allo stesso tempo, frutti secchi di colore marrone, e frutti immaturi di colore pi\u00f9 chiaro. A causa dell'elevato contenuto in tannino, la polpa dei frutti pu\u00f2 avere effetto irritante, se assunta in grande quantit\u00e0.\nI frutti contengono semi scuri, tondeggiati e appiattiti, assai duri, molto omogenei in peso, detti \"carati\" poich\u00e9 venivano utilizzati in passato come misura dell'oro.\nDistribuzione e habitat.\n\u00c8 pianta spontanea nel bacino del Mediterraneo, del Portogallo e Marocco atlantici, vive nelle zone aride di questa regione. In Italia \u00e8 presente allo stato spontaneo nelle regioni del Sud mentre \u00e8 naturalizzata in Toscana e a nord di questa, dove tuttavia \u00e8 rara.\nIn Puglia, una legge regionale (Art. 18 L. R. 04/06/2007) la fa rientrare nelle specie protette.\nColtivazione.\n\u00c8 coltivato specialmente in Nord Africa, Grecia e Cipro e, con minore estensione, in Spagna, Italia meridionale e Albania.\nIn Italia \u00e8 ancora coltivato in Sicilia, anche se la rilevanza economica di questa produzione \u00e8 in declino: esistono tuttora importanti carrubeti nel ragusano e nel siracusano; in queste zone sono ancora attive alcune industrie, che trasformano il mesocarpo del carrubo in semilavorati, utilizzati nell'industria dolciaria e alimentare.\nLa provincia di Ragusa copre circa il 70% della produzione nazionale.\nIl carrubo \u00e8 una pianta rustica, poco esigente, che cresce bene in terreni aridi e poveri, anche con molto calcare, non resiste alle gelate, ma sopporta bene i climi caldi."}
{"id": "395713", "revid": "712828", "url": "https://it.wikipedia.org/wiki?curid=395713", "title": "Narsil", "text": ""}
{"id": "395714", "revid": "21880", "url": "https://it.wikipedia.org/wiki?curid=395714", "title": "Specie di Artemisia", "text": "Il genere Artemisia comprende oltre 480 differenti specie, tra cui:"}
{"id": "395716", "revid": "124585690", "url": "https://it.wikipedia.org/wiki?curid=395716", "title": "Boudry", "text": "Boudry (toponimo francese) \u00e8 un comune svizzero di 5\u00a0720 abitanti del Canton Neuch\u00e2tel, nel distretto di Boudry, del quale \u00e8 capoluogo, sul lago di Neuch\u00e2tel. Nel 1870 ha inglobato il comune soppresso di Areuse.\nInfrastrutture e trasporti.\nBoudry \u00e8 servita dall'omonima stazione sulla ferrovia Losanna-Olten. \u00c8 inoltre servita dalla rete tranviaria di Neuch\u00e2tel."}
{"id": "395717", "revid": "1318658", "url": "https://it.wikipedia.org/wiki?curid=395717", "title": "Arrondissement di Avignone", "text": "L\"arrondissement\" di Avignone \u00e8 un \"arrondissement\" dipartimentale della Francia situato nel dipartimento della Vaucluse, nella regione della Provenza-Alpi-Costa Azzurra.\nStoria.\nFu creato nel 1800, sulla base dei preesistenti distretti; nel 1926, in seguito alla soppressione dell'arrondissement di Orange, entrarono a far parte dell'arrondissement anche i 4 cantoni di Boll\u00e8ne, Orange-Nord, Orange-Sud e Valr\u00e9as.\nComposizione.\nL\"arrondissement\" \u00e8 composto da 37 comuni raggruppati in 10 cantoni:"}
{"id": "395719", "revid": "104458", "url": "https://it.wikipedia.org/wiki?curid=395719", "title": "Chevroux", "text": ""}
{"id": "395720", "revid": "122484154", "url": "https://it.wikipedia.org/wiki?curid=395720", "title": "Roberto Marcolongo", "text": "Biografia.\nSi laure\u00f2 in matematica all'Universit\u00e0 di Roma nel 1886 e qui rimase, subito dopo, come assistente di Valentino Cerruti. Nel 1895 divenne professore di meccanica razionale all'Universit\u00e0 di Messina. Nel 1908 si trasfer\u00ec all'Universit\u00e0 di Napoli, dove rimase fino al collocamento a riposo nel 1935.\nStudioso di fisica matematica, in particolare si impegn\u00f2 in una risistemazione del calcolo vettoriale con Cesare Burali-Forti, Pietro Burgatti e Tommaso Boggio, che poi fu detta \"Scuola vettorialistica italiana\". Nel 1906 scrisse uno dei primi lavori di relativit\u00e0 che sfruttavano il formalismo quadridimensionale usato per tenere conto dell'invarianza relativistica per trasformazioni di Lorentz. \nNel 1921 pubblic\u00f2 a Messina uno dei primi trattati al mondo sulla relativit\u00e0 speciale e generale, dove aveva applicato il calcolo differenziale assoluto senza coordinate, sviluppato insieme a Burali-Forti, in possibile alternativa al calcolo differenziale assoluto con coordinate di Tullio Levi-Civita e Gregorio Ricci-Curbastro. \nFu socio dell'Accademia nazionale dei Lincei e di altre accademie e societ\u00e0 italiane. Anche se fece parte, con Cesare Burali-Forti, Tommaso Boggio e Pietro Burgatti, del cosiddetto \"gruppo dei vettorialisti italiani\", in proposito non assunse posizioni radicali.\nSuo figlio fu il medico Fernando Marcolongo (1905-1969)."}
{"id": "395722", "revid": "119253099", "url": "https://it.wikipedia.org/wiki?curid=395722", "title": "John Wiley &amp; Sons", "text": "John Wiley &amp; Sons, Inc. comunemente conosciuta come Wiley, \u00e8 una casa editrice statunitense specializzata in testi di riferimento. L'attivit\u00e0 inizi\u00f2 nel 1807 quando Charles Wiley apr\u00ec una tipografia in Manhattan che pubblicava testi di legge e nei primi anni pubblic\u00f2 lavori di letteratura. Con suo figlio John, adott\u00f2 il nome attuale nel 1875 e aggiunse alcuni testi scientifici e tecnici al suo catalogo. Oggi ha pi\u00f9 di 3500 impiegati in tutto il mondo.\nTra le sue pubblicazioni la serie \"...For Dummies\", il dizionario \"Webster's New World\" e le serie a carattere informatico \"Wrox Press\" e \"Sybex\". Oltre ai libri la Wiley pubblica diverse riviste scientifiche.\nWiley-VCH.\nWiley-VCH \u00e8 una casa editrice tedesca della John Wiley &amp; Sons. Fondata nel 1921 col nome di Verlag Chemie (VCH) da due societ\u00e0 di appendimento, fu successivamente assorbita all'interno della Societ\u00e0 Chimica Tedesca (\"Gesellschaft Deutscher Chemiker\", GDCh).\nNel 91, VCH acquis\u00ec la casa editrice Akademie Verlag e, cinque anni pi\u00f9 tardi, fu a sua volta rilevata dalla John Wiley &amp; Sons, che nel 1997 cedette alla R. Oldenbourg Verlag i diritti sul catalogo delle pubblicazioni umanistiche, trattenendo la sezione scientifica."}
{"id": "395723", "revid": "110157", "url": "https://it.wikipedia.org/wiki?curid=395723", "title": "Chevroux (Svizzera)", "text": "Chevroux (, toponimo francese) \u00e8 un comune svizzero di 446 abitanti del Canton Vaud, nel distretto della Broye-Vully.\nGeografia fisica.\nChevroux si affaccia sul Lago di Neuch\u00e2tel.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "395725", "revid": "32698", "url": "https://it.wikipedia.org/wiki?curid=395725", "title": "J.Wiley", "text": ""}
{"id": "395726", "revid": "4252", "url": "https://it.wikipedia.org/wiki?curid=395726", "title": "Wiley", "text": ""}
{"id": "395727", "revid": "32698", "url": "https://it.wikipedia.org/wiki?curid=395727", "title": "John Wiley and Sons", "text": ""}
{"id": "395728", "revid": "1573940", "url": "https://it.wikipedia.org/wiki?curid=395728", "title": "Salmo carpio", "text": "Il carpione del Garda (Salmo carpio ) \u00e8 un pesce osseo di acqua dolce appartenente alla famiglia dei Salmonidi, endemico dell'Italia.\nDistribuzione e habitat.\n\u00c8 una specie endemica del lago di Garda.\nQuesto pesce compie il suo intero ciclo vitale nel lago, senza mai risalire gli affluenti, senza avvicinarsi alle rive o alla superficie e, essendo pelagico, senza avere mai rapporti con il fondo se non nel periodo riproduttivo. Di solito staziona a profondit\u00e0 notevoli, fino a 200 metri.\nDescrizione.\nAssai simile alla trota di lago ma pi\u00f9 slanciato e con scaglie pi\u00f9 grandi. La livrea \u00e8 argentea su fianchi e dorso (maculati da poche macchiette nere irregolari) e bianca sul ventre. Le pinne dorsale e caudale sono scure, le altre chiare. Non ci sono punti neri sulla pinna dorsale. \nLa taglia non supera mediamente i 40\u00a0cm per 500 grammi di peso, tuttavia sono stati pescati esemplari attorno ai 3\u00a0kg.\nAlimentazione.\nBasata su piccoli crostacei planctonici come copepodi e cladoceri.\nRiproduzione.\nUnico tra i salmonidi italiani, il carpione ha due stagioni riproduttive: una invernale e una estiva, anche se attualmente alcuni ittiologi ritengono che vi sia un solo periodo riproduttivo prolungato. \nLa riproduzione avviene su fondi mobili della parte nord del lago, ad alte profondit\u00e0, tra gli 80 ed i 300 metri.\nMinacce.\nQuesto pesce, ricercato per le sue ottime carni fin dal tempo degli antichi romani, ha subito una sovrapesca tale da essere oggi in pericolo critico di estinzione.\nTassonomia.\n\u00c8 stato a lungo considerato come una sottospecie di \"Salmo trutta\". Recenti indagini biogeografiche e molecolari sul DNA mitocondriale hanno mostrato come questo taxon sia da considerare una sottospecie della ancora non descritta trota mediterranea \"Salmo mediterraneus\"."}
{"id": "395733", "revid": "123093663", "url": "https://it.wikipedia.org/wiki?curid=395733", "title": "La casa nel tempo", "text": "La casa nel tempo \u00e8 un film per la televisione, diretto da Lucio Fulci nel 1989.\nQuesto film \u00e8 uno degli episodi della serie televisiva \"Le case maledette\", commissionata da Reteitalia (una ex-societ\u00e0 del gruppo Mediaset) a due dei pi\u00f9 famosi registi horror italiani, cui venne data carta bianca: Lucio Fulci (\"La casa nel tempo\" e \"La dolce casa degli orrori\") e Umberto Lenzi (\"La casa del sortilegio\" e \"La casa delle anime erranti\"). Il progetto per\u00f2 fu un fallimento; i film non vennero mai trasmessi in televisione a causa dei contenuti ritenuti troppo violenti. Tra il 2000 e il 2001 emittenti private locali e non, hanno trasmesso sia \"La dolce casa degli orrori\" sia \"La casa nel tempo\", senza nessun tipo di divieto. Nel 2006 li ha trasmessi il canale Zone Fantasy, visibile su Sky.\nTrama.\nUna banda di tre teppisti decide di svaligiare una villa dove abitano due anziani e un giardiniere. Per loro sfortuna, gli inquilini sono dei pazzi che tengono nascosti nella cappella di famiglia i cadaveri dei due nipoti, e che hanno ucciso la governante, la quale li aveva scoperti.\nQuando la banda irrompe in casa si scatena una carneficina alla quale sopravvivono solo i tre ragazzi; durante la notte, per\u00f2, gli orologi del defunto proprietario si metteranno a scorrere indietro nel tempo, finch\u00e9 i defunti non risorgeranno assetati di vendetta e i ragazzi verranno coinvolti in una situazione da incubo da cui sar\u00e0 impossibile uscire."}
{"id": "395734", "revid": "120608647", "url": "https://it.wikipedia.org/wiki?curid=395734", "title": "Pincho", "text": "Pincho, o pintxo, \u00e8 un termine usato nel centro-nord della Spagna, per la precisione nei Paesi Baschi, in Navarra e in Castiglia e Le\u00f3n, per identificare uno stuzzichino che accompagna l'aperitivo. I pinchos sono accomunabili alle tapas spagnole e del tutto simili ai cicheti veneziani.\nIl pincho \u00e8 costituito da una fetta di pane con sopra uno o pi\u00f9 ingredienti (i pi\u00f9 diffusi sono prosciutto, formaggio, pesce, olive, tortilla de patatas, peperoni, ecc.).\nIl nome deriva dal fatto che per tradizione il pincho era tenuto insieme da uno stuzzicadenti, anche se oggi questa caratteristica non \u00e8 sempre rispettata.\nI pinchos sono un piatto tipico della gastronomia basca e si gustano come aperitivo accompagnati con un bicchiere di vino rosso (chiamato \"txikito\" in lingua basca), o di birra (\"zurito\" in lingua basca).\nI pinchos, all'ora dell'aperitivo, sono esposti lungo tutto il banco del bar, in modo che ogni cliente possa prendere ci\u00f2 che vuole, in modo analogo a come avviene nei bacari di Venezia e alle altre tapas spagnole. Curioso \u00e8 il fatto che in molti locali si paga il conto in base al numero di stuzzicadenti rimasti sul piatto con il quale i pinchos vengono portati al proprio tavolo."}
{"id": "395735", "revid": "1632387", "url": "https://it.wikipedia.org/wiki?curid=395735", "title": "Live at Donington", "text": "Live at Donington \u00e8 il quarto album dal vivo del gruppo musicale britannico Iron Maiden, pubblicato l'8 novembre 1993 per la EMI.\nIl disco.\nRegistrato durante il Monsters of Rock Festival svoltosi a Castle Donington in Inghilterra il 22 agosto 1992, si tratta dell'ultimo disco con il cantante Bruce Dickinson (il quale sarebbe rientrato nel gruppo nel 1999). I 70.000 spettatori presenti a questa data del Fear of the Dark Tour hanno poi avuto occasione di veder salire sul palco anche l'allora ex chitarrista Adrian Smith nel brano conclusivo del concerto, \"Running Free\". L'album \u00e8 stato rimasterizzato nel 1998 ed integrato di tracce CD-ROM contenenti fotografie e biografie e di un libretto di 24 pagine."}
{"id": "395736", "revid": "1776051", "url": "https://it.wikipedia.org/wiki?curid=395736", "title": "Cortaillod", "text": "Cortaillod (toponimo francese) \u00e8 un comune svizzero di 4\u00a0802 abitanti del Canton Neuch\u00e2tel, nel distretto di Boudry, sul lago di Neuch\u00e2tel."}
{"id": "395753", "revid": "1564499", "url": "https://it.wikipedia.org/wiki?curid=395753", "title": "Marmore", "text": ""}
{"id": "395754", "revid": "228587", "url": "https://it.wikipedia.org/wiki?curid=395754", "title": "Natel", "text": "Natel \u00e8 un termine usato in Svizzera e nel Liechtenstein per definire il telefono cellulare.\nLa parola ebbe origine nel 1975, quando il servizio postale elvetico, allora denominato PTT (Posta, Telefono e Telegrafo), decise di introdurre in Svizzera una rete di telefonia mobile per i veicoli, chiamata Nationales Auto-telefonnetz (letteralmente \"rete nazionale telefonica per le auto\"), nel quadro del programma di promozione economica varato dal Consiglio federale. \nTale rete (denominata per esteso \"Natel A G0\") venne lanciata nel 1978 sulla banda di frequenza dei 169 MHz, per poi essere progressivamente implementata e slegata dall'utilizzo sugli automezzi: nel 1980 le subentr\u00f2 la \"Natel B G0\" a 155\u00a0MHz, utilizzabile sui primi radiotelefoni portatili (pesanti circa 12\u00a0kg), alla quale fece seguito nel 1987 la \"Natel C G1\" a 900\u00a0MHz, basata sul sistema NMT 900 (Nordic Mobile Telephone 900) per apparecchi pi\u00f9 maneggevoli; da ultimo nel 1992 si passo alla \"Natel D G2\", operativa sui 900\u00a0MHz e basata sul sistema GSM.\nLo smantellamento dell'originaria PTT (1998) comport\u00f2 il trasferimento del ramo telecomunicazioni alla Swisscom (divenuta la societ\u00e0 leader nazionale nel campo della telefonia), la quale deposit\u00f2 \"Natel\" come marchio registrato, riservandosi tutti i diritti di utilizzo a scopi commerciali. A dispetto di ci\u00f2 e della liberalizzazione del mercato delle telecomunicazioni, avvenuta poco tempo dopo, in Svizzera \"Natel\" (insieme all'acronimo TMTV, ossia Terminale Mobile di Telecomunicazione Vocale) \u00e8 rimasto in uso come sinonimo di telefonino in tutte le sue regioni linguistiche. \nL'uso non trova alcun riscontro al di fuori della Svizzera."}
{"id": "395756", "revid": "1305772", "url": "https://it.wikipedia.org/wiki?curid=395756", "title": "Gambo", "text": ""}
{"id": "395758", "revid": "767487", "url": "https://it.wikipedia.org/wiki?curid=395758", "title": "Forel (Estavayer)", "text": "Forel (toponimo francese) \u00e8 una frazione di 368 abitanti del comune svizzero di Estavayer, nel Canton Friburgo (distretto della Broye).\nGeografia fisica.\nForel si affaccia sul Lago di Neuch\u00e2tel.\nStoria.\nGi\u00e0 comune autonomo che si estendeva per 5,03\u00a0km\u00b2 e che comprendeva anche la frazione di Les Planches, 2006 \u00e8 stato accorpato agli altri comuni soppressi di Autavaux e Montbrelloz per formare il nuovo comune di Vernay, del quale Forel era il capoluogo; Vernay a sua volta il 1\u00ba gennaio 2017 \u00e8 stato accorpato agli altri comuni soppressi di Bussy, Estavayer-le-Lac, Morens, Murist, Rueyres-les-Pr\u00e9s e Vuissens per formare il nuovo comune di Estavayer.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "395760", "revid": "106456", "url": "https://it.wikipedia.org/wiki?curid=395760", "title": "Francesco Giacomo Tricomi", "text": "Biografia.\nSi iscrisse all'Universit\u00e0 di Napoli dove ottenne la laurea nel 1918, durante una licenza dal fronte bellico. \nSuccessivamente fu assistente di Francesco Severi, prima a Padova, poi a Roma. \nFin dal 1925 ebbe l'idea di studiare l'equazione (oggi detta \"equazione di Tricomi\")\nsi tratta di un'equazione differenziale alle derivate parziali del secondo ordine di tipo \"misto,\" ossia di tipo iperbolico in una regione dello spazio, di tipo ellittico nella regione complementare e di tipo parabolico sulla frontiera. Essa divenne il prototipo dei modelli matematici per la descrizione dei flussi transonici.\nNel 1925 ottenne una cattedra a Firenze, ma si trasfer\u00ec subito dopo a Torino, chiamatovi da Giuseppe Peano. Qui tenne la cattedra di Analisi infinitesimale fino al suo collocamento a riposo nel 1967.\nDal 1943 al 1945 e dal 1948 al 1951 fu presso il California Institute of Technology di Pasadena per collaborare alla stesura del manuale di funzioni speciali previsto dal \"Bateman manuscript project\" con Arthur Erd\u00e9lyi, Ludwig Immanuel Magnus e Fritz Oberhettinger.\nScrisse numerosi trattati e manuali di grande chiarezza, alcuni dei quali sono stati tradotti in inglese, francese, tedesco e russo.\nFu autore di una serie di biografie su matematici italiani del primo secolo dell'unit\u00e0 d'Italia, assumendo anche toni critici e dissacratori.\nSocio dell'Accademia nazionale dei Lincei e dell'Accademia delle Scienze di Torino, di cui fu anche presidente, ottenne la medaglia d'oro per la matematica dell'Accademia Nazionale dei XL.\nIn relazione al congresso della Unione Matematica Internazionale tenuto a Bologna nel 1928, Tricomi aiut\u00f2 Salvatore Pincherle nella sua opera di rappacificazione tra matematici francesi e tedeschi, i cui rapporti si erano pesantemente deteriorati a causa degli eventi della prima guerra mondiale. \nFece parte fino alla morte del comitato editoriale di \"Aequationes Mathematicae\", a partire dalla fondazione della rivista. Gli altri membri lo hanno descritto come un \u00ab...carattere forte, fiero oppositore di ogni dittatura, di ogni tipo di rilassatezza morale, dell'astrazione per amor dell'astrazione e della \"sindrome\" del \"publish or perish\"\u00bb. &lt;BR&gt;\nIl padre Arturo, ingegnere, fu professore universitario di disegno, insegnando a Cagliari prima ed a Napoli poi. Lo zio paterno Ernesto fu pure un docente universitario, ordinario di chirurgia.\nRiconoscimenti.\nNel 1961, per i suoi meriti di scienziato, l'Accademia Nazionale dei Lincei gli ha conferito il Premio Feltrinelli"}
{"id": "395761", "revid": "76127702", "url": "https://it.wikipedia.org/wiki?curid=395761", "title": "Francesco Tricomi", "text": ""}
{"id": "395764", "revid": "73843", "url": "https://it.wikipedia.org/wiki?curid=395764", "title": "Sette arcangeli", "text": "Il sistema di sette maggiori arcangeli \u00e8 un'antica tradizione dell'angelologia di matrice giudaica. Nella Bibbia, per\u00f2 compaiono solo i nomi di tre di essi: Michele, che viene riconosciuto come arcangelo in Giuda 9, Gabriele e Raffaele vengono invece chiamati angeli. Quest'ultimo, poi, solo nel libro di Tobia, un'opera deuterocanonica, cio\u00e8 ritenuta ispirata solo dalla chiesa cattolica e da quella ortodossa, non dagli ebrei e dai protestanti. Un quarto arcangelo, Uriele compare nei libri apocrifi di Enoch e nel III e IV Libro di Esdra, opere autorevoli soprattutto in Oriente, dove il primo libro di Enoc entr\u00f2 nel canone della chiesa copta e i libri di Esdra in quello ortodosso. \nL'esistenza di sette arcangeli e il loro nome risale al Libro di Enoch, un'opera giudaica post-biblica del I secolo a.C., ritenuta canonica solo dalla chiesa copta e non dagli altri cristiani, n\u00e9 dagli ebrei. \nDifferenti fonti successive sono in disaccordo sia sull'identificazione dei sette arcangeli (nome e funzione) sia sulla loro appartenenza alle diverse gerarchie angeliche.\nL'utilizzo dei sette arcangeli nella Cabala e in altre dottrine esoteriche ha portato a cercare una corrispondenza con i giorni della settimana, cio\u00e8 con i sette astri mobili (\"pianeti\") dell'astronomia antica: Sole, Luna, Marte, Mercurio, Giove, Venere e Saturno. Anche su questo punto, tuttavia, non c'\u00e8 completo accordo fra le diverse proposte.\nDiverse denominazioni.\nVi \u00e8 una grande variabilit\u00e0 nel nome degli arcangeli, anzitutto perch\u00e9 i nomi non sono perfettamente uguali nemmeno nei diversi antichi manoscritti di una stessa opera e inoltre perch\u00e9 i traduttori vocalizzano l'ebraico (che scrive solo le consonanti) in modo diverso e pi\u00f9 adatto alla fonetica della propria lingua. \nIl pi\u00f9 antico riferimento al sistema dei sette arcangeli compare nel cap. XX del Libro di Enoch (l'Enoch Etiope), dove vengono chiamati Michele, Gabriele, Raffaele, Uriele, Raguel, Zerachiel (o Saraqael) e Remiel.\nI primi quattro nomi sono invariati in tutte le elencazioni fatte in seguito da altri testi angelologici. \nGli ultimi tre, invece, hanno spesso nomi diversi. Secoli dopo, Pseudo-Dionigi li denomina Camael, Jofiele e Zadkiel (o Hesediel). \nNella cupola della Cappella palatina di Palermo sono le immagini dei sette arcangeli, con i loro nomi, motti ed attributi, secondo la tradizione bizantina e poi cattolica. Mentre nella Chiesa di San Michele in Vasto, Abruzzo, sono raffigurate le uniche statue dei 7 arcangeli (9).\nLe diversit\u00e0 fra queste e altre proposte risalgono a tre fattori:\nPer esempio Jeudiel (Geudiele) coincide ovviamente con Jehudiel o Jegudiel; i suoi attributi, inoltre, mostrano che \u00e8 un angelo giustiziere (la corona per premiare e la frusta per punire). Egli perci\u00f2 potrebbe corrispondere a Samaele (\"Dio punisce\"), che Gregorio I chiama \"Simiel\", e a Camaele (\"Dio vede\" peccati e meriti), l'arcangelo che espulse Adamo ed Eva dall'Eden e che compare nello Pseudo-Dionigi. Interpretando, per\u00f2, \"Camaele\" come il nome dell'arcangelo \"che vede Dio\", le sue funzioni possono essere considerevolmente modificate. Analogamente se \"Samaele\" \u00e8 un \"castigo di Dio\", potrebbe anche essere un demonio: ecco perci\u00f2 che alcuni autori esoterici ne hanno alterato notevolmente il profilo. Considerando, poi, il lato premiale, della giustizia divina, come presente in Jeudiel, sorge una corrispondenza con il Raguel (\"Dio incoraggia\") del libro di Enoch. Raguel e Samael, cos\u00ec diversi fra loro, risultano essere le due facce della giustizia divina.\nAsrael (\"colui che dio aiuta\") \u00e8 dipinto come arcangelo sotto il comando di Dio anzich\u00e9 come la figura della Morte personificata. \nAnalogamente la funzione di dispensare grazie divine \u00e8 svolta da Barachiel, come da Zadkiel (\"Dio favorisce\"), detto anche \"Takiel\" e da Zerachiel, detto anche \"Zachariel\", che assegna ad ogni uomo il suo angelo custode.\nSealtiele, poi, \u00e8 una deformazione di \"Salathiel\" o \"Salaphiel\" (=\"Dio comunica\"). Egli insegna a pregare e intercede per gli uomini. Corrisponde, quindi all'angelo del Sabato (il giorno di preghiera) \"Shabbataj\" o Cassiel e a Jofiele, l'arcangelo che lo Pseudo-Dionigi associa alla bellezza della Torah, la parola \"comunicata\" da Dio.\nRaziel (\"il segreto di Dio\"), Remiel (\"fulmine inviato da Dio\"), Ariel (\"leone di Dio\"), Haniel (\"allegria di Dio\") ed Asariel (\"colui che Dio ha legato\") sono considerati angeli aggiuntivi a questi nella Kabbala; lo stesso vale per Asrael di cui reale identit\u00e0 si crede sia Esdra, Metatron (\"piccolo YHWH\") reincarnazione di Enoch dopo l'ascensione ed a Sandalphon, anch'esso una incarnazione angelica di Elia. Questi sono angeli meno conosciuti,per\u00f2 anch'essi ritenuti Arcangeli e collegati ai pianeti. \nIn conclusione gli arcangeli sono i ministri di Dio e la scelta del loro nome sembra determinata da riflessioni teologiche su come Dio interviene nella storia umana.\nIl culto degli angeli nella chiesa delle origini.\nIl cristianesimo del periodo apostolico \"eredit\u00f2 un fiorente e in un certo senso problematico culto degli angeli...influenzato da certe pratiche ebraiche eterodosse, cos\u00ec come dalla fede pagana nei messaggeri divini\". Vi si oppose San Paolo: \"Nessuno v'impedisca di conseguire il premio, compiacendosi in pratiche di poco conto e nella venerazione di angeli, seguendo le proprie pretese, gonfio di vano orgoglio nella sua mente carnale\" (Lettera ai Colossesi ). Ancora tre secoli dopo, al sinodo di Laodicea il canone 35 recita: \"Non \u00e8 bene che i cristiani lascino la chiesa di Dio e si abbandonino ad invocare gli angeli e si ritrovino in segrete conventicole, poich\u00e9 queste cose sono vietate. Se dunque chiunque fosse sorpreso a dedicarsi a questa segreta idolatria, sia anatema, perch\u00e9 egli ha abbandonato Nostro Signore Ges\u00f9 Cristo e ha abbracciato l'idolatria\". Il pericolo di un culto idolatrico e di una sovrapposizione fra le figure dell'arcangelo Michele e di Ges\u00f9 Cristo, forse particolarmente vivo solo in Frigia e Pisidia, si attenu\u00f2 col tempo e la Chiesa ortodossa trov\u00f2 il modo di venerare i sette arcangeli senza ulteriori problemi.\nIl culto in occidente nel medioevo e nell'et\u00e0 moderna.\nIn Occidente, invece, nel corso del secolo VIII il culto dovette essere abbandonato per evitare abusi. Nel sinodo di Roma del 745, infatti, papa Zaccaria dovette intervenire contro Adalberto, vescovo di Magdeburgo, che aveva unito in un'unica preghiera il nome dell'arcangelo Michele con quelli di Uriel, Raguel, Simihel e con i completamente sconosciuti Tubuel, Adimis, Tubuas e Sabaoth, da alcuni considerati nomi di demoni. Egli, quindi, proib\u00ec ogni culto di angeli diverso dalla venerazione e invocazione dei soli arcangeli \"biblici\" Michele, Gabriele e Raffaele. Successivamente, essendosi diffusa l'invocazione di Uriele (\"Fuoco di Dio\") come quarto arcangelo, essa fu esplicitamente proibita nel Concilio di Aquisgrana del 798.\nI nomi e il culto dei sette arcangeli ricomparvero in Occidente nel 1516, quando il sacerdote Antonio Lo Duca riscopr\u00ec le loro immagini nella volta della Cappella Palatina di Palermo, con i loro nomi, i loro motti e i loro attributi, come sopra riportati. Ci\u00f2 determin\u00f2 un ampio, ma temporaneo, interesse devozionale, che determin\u00f2 nel 1523 la fondazione della confraternita dei Sette Arcangeli, a cui ader\u00ec anche l'imperatore Carlo V d'Asburgo.\nTrasferitosi a Roma nel 1527 il Lo Duca continu\u00f2 a proporre il culto dei sette arcangeli, per i quali svilupp\u00f2 anche i testi liturgici. Nel 1561 riusc\u00ec a convincere il papa Paolo IV ad avviare la costruzione della Basilica di Santa Maria degli Angeli e dei Martiri, realizzata sulle Terme di Diocleziano seguendo un progetto predisposto da Michelangelo Buonarroti. Pochi anni dopo anche ad Assisi e a Napoli fu avviata la realizzazione di due basiliche analoghe.\nIl culto, destinato perlopi\u00f9 a essere soppiantato dal culto per l'Angelo Custode, si diffuse anche in altre citt\u00e0 e nazioni. Ad esempio nella Cappella Metropolita del Duomo di Siracusa, l'attuale Cappella del Crocefisso, ma che sino al XVII secolo era l'abside meridionale, i fedeli avevano l'usanza di offrire ai sette Arcangeli sette monete e collocare sette ceri mentre facevano le loro richieste; curiosamente San Geudiele era invocato affinch\u00e9 non mancasse mai il benessere.\nLa preghiera ai \"Sette Arcangeli\" \u00e8 incisa anche su una lapide presso l'altare della Cattedrale di Citt\u00e0 del Messico). Il suo testo tradotto in italiano \u00e8:\n\"Oh Signore che creasti gli Angeli e Arcangeli affinch\u00e9 ti servissero e adorassero,\ne hai dato loro la missione di proteggerci e aiutarci a compiere la Tua volont\u00e0,\nfai che non ci manchi mai la loro protezione, consolazione e il loro aiuto.\nAllontana con la loro presenza le insidie del nemico e la presenza del maligno.\nSanti Arcangeli Michele, Gabriele, Raffaele, Uriel, Sealtiel, Jehudiel e Barachiel pregate per me. Amen\".\nIl culto attuale secondo la chiesa cattolica.\nNonostante la parziale diffusione del culto dei sette arcangeli, la chiesa cattolica ha mantenuto la prudenza, che aveva determinato le sue norme medioevali. Esse, infatti, sono state ribadite anche in tempi recenti e sono da ritenersi tuttora in vigore. Nel decreto \"Litteris Diei\" del 6 giugno 1992, il magistero pontificio ha chiarito che \"\u00e8 illecito insegnare e utilizzare nozioni sugli angeli e sugli arcangeli, sui loro nomi personali e sulle loro funzioni particolari, al di fuori di ci\u00f2 che trova diretto riscontro nella Sacra Scrittura; conseguentemente \u00e8 proibita ogni forma di consacrazione agli angeli ed ogni altra pratica diversa dalle consuetudini del culto ufficiale.\"\nIl Direttorio su Piet\u00e0 popolare e Liturgia del 2002 al n. 217 dice:\n\u00c8 da riprovare anche l\u2019uso di dare agli Angeli nomi particolari, eccetto Michele, Gabriele e Raffaele che sono contenuti nella Scrittura.\nIn base a queste disposizioni emanate dalla Santa Sede, \u00e8 illecito per i fedeli utilizzare nelle preghiere pubbliche e private, nomi di angeli se non solo quelle canonicamente approvate.\nCorrispondenza con i giorni della settimana.\nLa corrispondenza, infine, fra arcangeli e giorni della settimana/pianeti \u00e8 stata stabilita in modo contrastante dagli studiosi delle dottrine cabalistiche ed esoteriche; una soluzione possibile \u00e8: Michael= Sole; Gabriel=Luna; Samael=Marte; Raphael=Mercurio; Takiel=Giove; Haniel o Uriel= Venere; Cassiel=Saturno\nCorrispondenza con i punti cardinali.\nNel \"Libro dei Vigilanti\", una sezione del Libro di Enoch, IX, quattro angeli, Michele, Gabriele, Suriele (=Raffaele) e Uriele, \u201cguardarono dal cielo e videro il molto sangue che scorreva sulla terra e tutta l'iniquit\u00e0 che si faceva sulla terra\u201d per opera degli angeli ribelli. Dato che il primo punto cardinale per gli ebrei \u00e8 l'Est, i quattro arcangeli possono essere messi in corrispondenza con i punti cardinali. L'incertezza del verso (orario o antiorario) rende per\u00f2 incerta la corrispondenza di Uriele col Nord o col Sud e di Gabriele col Sud o col Nord."}
{"id": "395770", "revid": "1272592", "url": "https://it.wikipedia.org/wiki?curid=395770", "title": "Psilofyr", "text": ""}
{"id": "395773", "revid": "174925", "url": "https://it.wikipedia.org/wiki?curid=395773", "title": "Hockey da tavolo", "text": "L'hockey da tavolo (chiamato anche col nome inglese air hockey) \u00e8 uno sport in cui due giocatori hanno come obiettivo segnare dei gol nella porta dell'avversario.\nNon va confuso col gioco, dal nome simile, dell'hockey su tavolo.\nMateriali e regole.\nPer giocare ad hockey da tavolo serve: un tavolo per hockey da tavolo, due piattini (uno per giocatore) e un disco.\nLa United States Air Hockey Association (USAA) \u00e8 l'organizzazione che dal 1978 stabilisce le regole del gioco e i tipi di tavoli, piattini e dischi validi per le competizioni."}
{"id": "395783", "revid": "125724513", "url": "https://it.wikipedia.org/wiki?curid=395783", "title": "Chus Lampreave", "text": " Tra le attrici pi\u00f9 apprezzate del cinema spagnolo, ha recitato in oltre 50 pellicole e in svariate produzioni televisive sotto la regia dei principali cineasti spagnoli.\nBiografia.\nOttenuto il diploma, si iscrisse all'Accademia di Belle Arti per perfezionare lo studio della pittura, sua prima grande passione. Nel 1958 debutt\u00f2 come attrice televisiva. Gir\u00f2 il suo primo film sotto la direzione di Marco Ferreri (\"El pisito\"), quindi collabor\u00f2 con Luis Garc\u00eda Berlanga e Jaime de Armi\u00f1\u00e1n, interpretando quasi sempre parti secondarie. Raggiunse la popolarit\u00e0 negli anni ottanta, quando Pedro Almod\u00f3var la scelse come attrice ne \"L'indiscreto fascino del peccato\" (1983) e poi in altri suoi film tra cui \"Che ho fatto io per meritare questo?\" (1984), \"Matador\" (1985) e \"Donne sull'orlo di una crisi di nervi\" (1988). Con Almod\u00f3var ha collaborato anche in altre pellicole (in tutto otto) fra le quali \"Volver - Tornare\" (2006) per cui ottenne, insieme alle altre attrici del film, il Premio per la miglior interpretazione femminile al Festival di Cannes 2006. Ha recitato anche per Fernando Trueba nei film \"L'anno delle luci (El a\u00f1o de las luces)\" e \"Belle \u00c9poque\". Con quest'ultimo film, nel 1993 ha vinto il Premio Goya come migliore attrice non protagonista.\nOnorificenze.\n2001, Medaglia d'Oro Reale al Merito nelle Belle Arti"}
{"id": "395784", "revid": "7", "url": "https://it.wikipedia.org/wiki?curid=395784", "title": "Palazzo San Giorgio di Genova", "text": ""}
{"id": "395790", "revid": "123386910", "url": "https://it.wikipedia.org/wiki?curid=395790", "title": "Gerarchia degli angeli", "text": "Secondo la tradizione ebraica e successivamente cristiana, gli angeli sono organizzati in una gerarchia di differenti ordini, detti nel medioevo cori angelici.\nQueste gerarchie consistono in entit\u00e0 intermedie tra Dio e gli uomini, in quanto collegano e descrivono il rapporto esistente fra l'assoluta trascendenza divina e la sua attivit\u00e0 nel mondo. \nLo Pseudo-Dionigi l'Areopagita, nel libro \"De coelesti hierarchia\", indica alcuni passaggi del Nuovo Testamento, nello specifico la \"Lettera agli Efesini\" e la \"Lettera ai Colossesi\", sulla cui base costruire uno schema di tre gerarchie, sfere o triadi di angeli, ognuna delle quali contiene tre ordini o cori. In decrescente ordine di potenza esse sono:\nA partire da antiche tradizioni misteriche, ogni gerarchia era identificata inoltre con una delle orbite degli astri, dalle quali proveniva un coro, un'armonia recondita conosciuta come \u00abmusica delle sfere\u00bb.\nOrigini e fortuna della gerarchie angeliche.\nUn primo accenno alle Gerarchie si ha nell'Antico Testamento, dove gli angeli, pur comparendo all'inizio come semplici controfigure di Jahv\u00e8, ed acquistando solo in seguito i connotati di entit\u00e0 distinte, nel sogno di Giacobbe appaiono posizionati su una scala che unisce il cielo alla terra. La loro presenza sar\u00e0 pi\u00f9 esplicita negli scritti ebraici diffusi fra il III secolo a.C. e il V secolo successivo, quali \"Hekhalot\", ed il \"Libro di Enoch\", dove l'ascesa al cielo dell'omonimo patriarca \u00e8 descritta come l'attraversamento di successive schiere angeliche fino alla visione beatifica del Nome.\nLa figura degli angeli, tuttavia, potrebbe avere anche un'origine pre-biblica, nutrendosi di antiche conoscenze sapienziali, astrologiche, ed esoteriche riguardanti esseri divini e soprannaturali, appartenenti alle culture persiana, assiro-babilonese, egiziana, spogliandosi in seguito delle diverse connotazioni politeistiche.\nAll'inizio dell'era cristiana l'angelologia veniva coltivata soprattutto dagli gnostici. Paolo di Tarso, pur polemizzando contro costoro, rappresent\u00f2 la fonte principale del Nuovo Testamento da cui attinger\u00e0 la futura angelologia cristiana utilizzando i suoi stessi accenni (, , , ). Il testo di riferimento pi\u00f9 famoso su questo tema sar\u00e0 appunto il \"De coelesti hierarchia\". Occorre considerare inoltre i contributi della filosofia classica e neoplatonica, tra cui il concetto di \"dynamis\" della metafisica di Proclo, negli influssi sull'angelologia cristiana.\nLa Chiesa cattolica cerc\u00f2 di limitare il culto degli angeli ai tre soli citati nella Bibbia, dirigendo la piet\u00e0 dei fedeli solo verso l'angelo custode. Si deve in ogni caso a Papa Gregorio la diffusione in Occidente delle gerarchie angeliche descritte dallo Pseudo-Dionigi l'Areopagita, anche se collocate in un ordine diverso da quello indicato da quest'ultimo.\nNel Medioevo altri schemi furono proposti, spesso collegati a considerazioni di natura astrologica e cosmologica. Riallacciandosi ancora a Dionigi, Tommaso d'Aquino scriveva nel XIII secolo:\nSecondo ulteriori concezioni astrologiche ed esoteriche, risalenti a remote dottrine iniziatiche e riprese anche da Dante Alighieri nella sua \"Divina Commedia\", ogni gerarchia angelica dominava su una delle nove sfere celesti ruotanti al di sopra della Terra, da intendere come le orbite planetarie di luoghi celesti di cui i diversi pianeti non sarebbero che una manifestazione riduttiva a livello fisico. \u00c8 questa una delle rappresentazioni pi\u00f9 recenti dell'angelologia sviluppatasi a partire dalla scuola antroposofica creata dall'esoterista Rudolf Steiner.\nPrima sfera.\n&lt;poem&gt;:\u00ab[...] I cerchi primi\n&lt;/poem&gt;\nSerafini.\nI Serafini (nome ebraico \"Seraphim\") appartengono al pi\u00f9 alto ordine di Angeli, quello situato nel cielo del Primo mobile, o cristallino, il pi\u00f9 prossimo a Dio. Dall'Empireo ricevono in forma immediata le idee e le direttive con cui far evolvere un complesso cosmico.\nLa Bibbia li raffigura come angeli dotati di sei ali: due per volare, due per coprirsi il volto e due per coprirsi i piedi. Cantano continuamente le lodi di Dio: \u00abSanto, Santo, Santo \u00e8 il Signore degli eserciti. Tutta la terra \u00e8 piena della Sua gloria\u00bb.\n\u00c8 anche detto che cantano la musica delle sfere, regolando il movimento del cielo, cos\u00ec come loro comandato, e che ardendo di amore e zelo per Dio, emanano una luce cos\u00ec potente e brillante che nessuno, se non occhi divini, pu\u00f2 guardarli.\nFrancesco d'Assisi viene anche appellato \"Serafico\" perch\u00e9, al momento di ricevere le stigmate, il Cristo gli apparve in una visione in cui si mostrava Crocefisso e velato da sei ali come un Serafino; e dalle Sue mani, piedi e costato, partirono i raggi che segnarono il corpo di Francesco rendendolo simile a Lui. Sarebbe cos\u00ec stata esaudita la preghiera di Francesco: \"Fa' o Signore che io possa soffrire per te tanto quanto lo pu\u00f2 una creatura umana e amarti quanto lo pu\u00f2 un cuore umano\" (senza fonte).\nI serafini vengono menzionati alcune volte nella Bibbia solo nel libro di Isaia. Secondo Tommaso d'Aquino, i serafini presiedevano alla carit\u00e0 e i cherubini alla scienza.\nCherubini.\nI Cherubini (nome ebraico \"Cherubim\") risiedono oltre il trono di Dio, nelle profondit\u00e0 del firmamento, o cielo stellato dello zodiaco (Ottavo Cielo); sono perci\u00f2 i guardiani della luce e delle stelle. Essi rielaborano le intuizioni immediate dei Serafini traducendole in riflessioni e pensieri di saggezza riguardanti l'evoluzione dei sistemi planetari.\nLa Bibbia li raffigura come esseri con quattro ali e quattro facce, ovvero una umana, una di bue, una di leone ed infine una di aquila. I Cherubini vengono inoltre descritti come angeli dediti alla protezione, posti a guardia dell'Eden e del trono di Dio. Ad essi \u00e8 attribuita una perfetta conoscenza di Dio, superata soltanto dall'amore di Dio dei serafini.\nSempre secondo la Bibbia, le sculture di due cherubini contrapposti erano rappresentate sul coperchio dell'Arca dell'Alleanza. Essi vengono menzionati di solito al plurale, ma anche al singolare.\nTroni.\nI Troni (in ebraico \"ophanim\", in greco \"Thronoi\") sono esseri angelici dalla forma mutevole e dagli infiniti colori. Il loro luogo spirituale \u00e8 il settimo cielo, che corrisponde all'orbita di Saturno. Il loro compito \u00e8 quello di tradurre in opera la sapienza e il pensiero elaborato dai Cherubini.\nVengono descritti dalla Bibbia come ruote intersecate ad altre ruote, delle quali se una si muove avanti e indietro, l'altra si muove da un lato all'altro. Si tratta di ruote dotate di innumerevoli occhi, secondo l'immagine presente nel libro di Ezechiele, dove il profeta Ezechiele descrive la visione dei cieli; il profeta non descrive esplicitamente queste ruote come angeli, ma come oggetti o \"creature viventi\" che possiedono uno spirito.\nL'apostolo Paolo usa il termine \"troni\" nella lettera ai Colossesi.\nSecondo Steiner, si deve ai Troni il fatto che l'universo esista in forma fisica cos\u00ec come lo conosciamo, grazie all'emanazione della loro stessa sostanza di calore, sviluppatasi in densit\u00e0.\nSeconda sfera.\n&lt;poem&gt;:\u00abIn essa gerarchia son l'altre dee: \n&lt;/poem&gt;\nDominazioni.\nLe Dominazioni (in ebraico \"hashmallim\", in greco \"Kyriotetes\") esercitano la loro influenza a partire dalla sfera orbitante di Giove. Essi hanno il compito di regolare i compiti degli angeli inferiori. Ricevono i loro ordini dai Serafini, Cherubini o direttamente da Dio, e devono assicurarsi che il cosmo sia sempre in ordine.\nPseudo Dionigi us\u00f2 il nome di \"Dominazioni\" per indicare una categoria di \"intelligenze celesti\" libere da qualsiasi legame con le dimensioni pi\u00f9 basse, e volta interamente verso l'Essere Sovrano. Sono gli angeli ai quali Dio affida la forza del dominare. Si suppone essi compongano l'esercito dell'Apocalisse, e da loro dipendano l'ordine universale e la disciplina ferrea alla quale gli angeli inferiori si rivolgono per mantenerlo.\nIl termine \"dominazioni\" \u00e8 usato da Paolo di Tarso nella lettera ai Colossesi.\nVirt\u00f9.\nLe Virt\u00f9, anche chiamate \"Fortezze\" (in greco \"Dynameis\") risiedono nella sfera orbitale di Marte. Per Dionigi, \u00abil nome delle sante Virt\u00f9 significa coraggio saldo e intrepidit\u00e0 in tutte le attivit\u00e0, un coraggio che mai si stanca di accogliere le illuminazioni donate dal Principio divino\u00bb.\nSono menzionati da Paolo di Tarso nella \"Lettera agli Efesini\" (1,21). Spiriti combattenti, che presiedono ai grandi cambiamenti della storia, nella prospettiva esoterica dell'antroposofia di Rudolf Steiner le Virt\u00f9 definiscono l'archetipo, in termini di qualit\u00e0 specifiche, degli elementi creati, in quanto si deve a loro tutto ci\u00f2 che nel creato muta e si evolve, come ad esempio la trasformazione del seme in una pianta.\nPotest\u00e0.\nLe Potest\u00e0 (in ebraico \"Elohim\", in greco \"Exusiai\") estendono il loro dominio sul Sole. Descritti dalla Bibbia come esseri angelici dai molti colori, simili a vapori nebbiosi, sono gli elementi portanti della coscienza e i custodi della storia. Sono descritti da Dante come accademicamente guidati e interessati alla sapienza, a discipline quali filosofia, teologia, religione, e ai documenti che appartengono a questi studi. In una prospettiva esoterica, le Potest\u00e0 si occupano di guidare l'evoluzione della Terra verso una successiva epoca cosmica, pianificando e sorvegliando lo sviluppo e la distribuzione di poteri all'umanit\u00e0. Nella credenza popolare essi sono gli angeli che accompagnano le decisioni dei padri e li consigliano nella cura della famiglia.\nPaolo di Tarso usa il termine \"potest\u00e0\" nella lettera ai Colossesi e nella lettera agli Efesini. Egli tuttavia usa sia il termine \"potenza\" che \"autorit\u00e0\" nella lettera agli Efesini, per riferirsi a questo tipo di angeli: le potenze svilupperebbero le ideologie, laddove le autorit\u00e0 scrivono i documenti e le dottrine.\nEntrambe sono comunque coinvolte nella formulazione delle ideologie. Mentre per\u00f2 le potenze comprendono tutto, le autorit\u00e0 si focalizzano su particolari linee di conoscenza, specializzandosi nel codificare quelle idee, e nella produzione di documenti concettuali a quelle inerenti.\nTerza sfera.\n&lt;poem&gt;:\u00abPoscia ne' due penultimi tripudi \n&lt;/poem&gt;\nAlla terza sfera appartengono quegli angeli che assolvono la funzione di messaggeri del Cielo.\nPrincipati.\nI Principati (in greco \"Archai\") esercitano i loro influssi dall'orbita di Venere. Esseri angelici dalla forma simile a raggi di luce, si trovano oltre il gruppo degli arcangeli. Sono gli spiriti della storia e del tempo, guardiani delle nazioni e delle contee, e di tutto quello che concerne i loro problemi ed eventi, inclusa la politica, i problemi militari, il commercio e lo scambio.\nPaolo usa il termine \"principati\" nelle lettere ai Colossesi e agli Efesini.\nIl compito dei Principati consiste nell'ispirare la nascita di nuove idee o invenzioni in grado di segnare una certa epoca, facendo anche in modo che l'uomo acquisisca sempre pi\u00f9 consapevolezza del suo periodo storico, per trovare in questo il suo posto, non lasciandosi trascinare dal progresso della civilt\u00e0, bens\u00ec appropriandosene, per vivere pienamente il destino in cui si trova collocato.\nArcangeli.\nGli Arcangeli, il cui influsso giunge fino a Mercurio, appartengono al secondo ordine della terza sfera; questi angeli tendono ad essere i pi\u00f9 grandi consiglieri e amministratori inviati dal Cielo. Un arcangelo ha normalmente un ruolo di grande importanza nei riguardi dell'uomo. Secondo l'angelologia dello Pseudo-Dionigi, tuttavia, gli arcangeli stanno appena sopra l'ordine pi\u00f9 basso, quello degli angeli comuni. Nella prospettiva antroposofica, i compiti degli arcangeli consistono nell'ispirare e proteggere grandi gruppi di persone, come nazioni, popolazioni o gruppi etnici; essi perci\u00f2 sono chiamati anche spiriti del popolo. Ci\u00f2 li distingue dagli Angeli, che invece si occupano dei singoli individui (angeli custodi) o dei piccoli gruppi.\nLa parola \u00abarcangelo\u00bb \u00e8 usata solamente due volte nelle Scritture, ma vi sono alcuni riferimenti nella \"Septuaginta\". La presenza di sette arcangeli maggiori, che presiedono a tutti gli altri, \u00e8 invece un'antica tradizione dell'angelologia di matrice giudaica, risalente al \"Libro di Tobia\" e a quello di \"Enoch\".\nIn particolare, in san Raffaele afferma di appartenere ai \"sette santi angeli\" (in greco: \u1f01\u03b3\u03af\u03c9\u03bd \u1f00\u03b3\u03b3\u03ad\u03bb\u03c9\u03bd; trasl.: \"ag\u00ed\u014dn angh\u00e9l\u014dn\") ammessi ad essere presenti al cospetto dei santi e alla maest\u00e0 del Santo di Dio, il Signore Ges\u00f9. Tale verso risulta da confrontarsi con l'altro termine greco di (in greco: \u1f00\u03c1\u03c7\u03b1\u03b3\u03b3\u03ad\u03bb\u03bf\u03c5; trasl.: \"archangh\u00e9lou\"), l'arcangelo dell'ultima tromba prima del Giudizio Finale. Questi opera con lo strumento divino come un medico che guarisce e riporta in vita i corpi, mentre annuncia il segno di Dio che \u00e8 uno dei \"sette spiriti\" di (\u1f11\u03c0\u03c4\u1f70 \u03a0\u03bd\u03b5\u03cd\u03bc\u03b1\u03c4\u03b1; trasl. \"hepta' Pneumata\", maiuscolo) che sono i sette \"occhi di Dio\" sulla creazione visibile, gli angeli custodi del creato e del genere umano deputati all'annuncio dei segni dei tempi a venire: sette sigilli, sette coppe, sette angeli con altrettante trombe di Dio. Il numero di sette arcangeli \u00e8 associabile alla santa assenza di peccato che li ammette alla piena di visione di Dio, cos\u00ec come al privilegio di sette angeli di conoscere e poter preannunciare il futuro, causando gli stessi miracoli di Ges\u00f9 Cristo, a partire dalla Resurrezione dei morti prima del Giudizio Finale. Tuttavia, la Bibbia menziona esplicitamente e in modo personale soltanto tre.\nAngeli.\nGli Angeli appartengono all'ordine pi\u00f9 basso della gerarchia; sono i pi\u00f9 vicini agli uomini e ai singoli individui, sovraintendendo a tutte le loro occupazioni. Risiedono infatti nello spazio cosmico pi\u00f9 prossimo alla Terra, quello della Luna.\nRappresentano la coscienza della singola persona, custodendo la memoria della sua vita e, in un'ottica esoterica, delle sue diverse incarnazioni. All'interno della categoria degli angeli ci sono, in ogni caso, differenze di molti tipi. Gli angeli vengono sovente inviati come messaggeri agli uomini. La parola \"angelo\" proviene dal greco \"anghelos\", cio\u00e8 \"messaggero\".\nNel cattolicesimo, tutte le gerarchie angeliche vengono lodate dall'umanit\u00e0 grazie alla corona angelica, una corona simile ad un rosario, con la quale si pregano gli angeli di ogni gerarchia e si chiede loro di intercedere presso Dio per ottenere delle grazie. Essa consente inoltre di ricevere, in particolari giorni, anche delle indulgenze.\nGerarchia angelica ebraica.\nMaimonide, nel suo \"Mishneh Torah: Yesodei ha-Torah\", conta dieci ranghi di angeli nella gerarchia angelica ebraica, iniziando dal pi\u00f9 alto:\nSenza fornire il nome proprio di persona, la parola \"angelo\" (del Signore, di Dio) ricorre oltre 100 volte nell'Antico Testamento.\nIn esso sono rintracciabili diverse modalit\u00e0 con cui si parla di Dio e degli Angeli.\nGerarchia angelica cabalistica.\nNell'ebraismo, inoltre, l'angelologia cerc\u00f2 indizi di supporto nella Bibbia e trov\u00f2 la sua piena fioritura nella cabala. Nella scuola cabalistica di Gerona, ambiente catalano del XII secolo, l'assegnazione di un angelo a 72 segmenti dello zodiaco, ognuno di 5\u00b0, consent\u00ec la formulazione di oroscopi inculturando le tradizioni astrologiche pagane, diffuse dal \"Tetrabiblos\" di Claudio Tolomeo, e aggirando cos\u00ec il divieto per i pii ebrei di prestar fede alle stelle dello zodiaco. Il numero 72 o il suo multiplo 216 era associato al nome di Dio \"Shemhamphorasch\", creato prendendo una o tre lettere dai nomi dei 72 angeli.\nSecondo la Cabala, come descritta dall\"Ordine ermetico dell'alba dorata\", associazione esoterica del XIX secolo, ogni coro di angeli della gerarchia ebraica \u00e8 comandato da un arcangelo ed \u00e8 in corrispondenza con uno dei \"sephirot\"."}
{"id": "395796", "revid": "37401", "url": "https://it.wikipedia.org/wiki?curid=395796", "title": "Reato omissivo", "text": ""}
{"id": "395799", "revid": "254401", "url": "https://it.wikipedia.org/wiki?curid=395799", "title": "Piccapietra", "text": ""}
{"id": "395801", "revid": "287204", "url": "https://it.wikipedia.org/wiki?curid=395801", "title": "Mustang", "text": ""}
{"id": "395802", "revid": "767487", "url": "https://it.wikipedia.org/wiki?curid=395802", "title": "Giulio De Petra", "text": "Biografia.\nNacque a Casoli dal medico Pietro e da Raffaella Vigezzi: dopo gli studi presso il collegio degli scolopi di Chieti, si iscrisse alla facolt\u00e0 di Giurisprudenza dell\"universit\u00e0 di Napoli\", ma ben presto prefer\u00ec gli studi storici e inizi\u00f2 a frequentare le lezioni di archeologia di Giuseppe Fiorelli che, nel 1862, lo volle come suo coadiutore alla direzione del \"Museo Archeologico Nazionale\" di Napoli e ispettore agli scavi di Pompei, Ercolano, Stabia e Cuma.\nSuccedette al Fiorelli come professore ordinario di Archeologia presso l\"Universit\u00e0 di Napoli\" il 28 novembre 1872 e, il 2 maggio 1875, come direttore del \"Museo Archeologico Nazionale\". Nel 1895 De Petra fu il primo a studiare con criterio scientifico il sito archeologico di \"Cluviae\", antica citt\u00e0 sannita, nei pressi del suo paese natale Casoli (CH).\nPubblic\u00f2 numerosi e notevoli studi, in particolare sulle tavolette cerate di Pompei e sulla villa dei Papiri di Ercolano. Fu uno dei pi\u00f9 stretti collaboratori di Theodor Mommsen per i suoi studi sull'Italia meridionale. Numerosi furono i riconoscimenti alla sua attivit\u00e0 scientifica: venne nominato membro della \"Societ\u00e0 Reale di Napoli\" (1877) e dell\"Imperiale Istituto Archeologico Germanico\" (1878), socio dell\"Accademia dei Lincei\" (1888) e Deputato della \"Regia Deputazione abruzzese di storia patria\" (1910).\nIl 30 dicembre 1914, pochi mesi prima di lasciare la cattedra, venne nominato senatore del Regno, ma a causa dell'et\u00e0 avanzata e della salute malferma partecip\u00f2 poco ai lavori parlamentari.\nMor\u00ec a Napoli il 22 luglio 1925.\nScritti.\nLa voce bibliografica redatta su Giulio De Petra da Raffaele Aurini nel \"Dizionario bibliografico\" conta 122 scritti editi. &lt;br&gt;Qui si ricordano:\nnumerosi scritti e saggi sono contenuti nei seguenti periodici: \u201cGiornale degli scavi di Pompei\u201d,\n\u201cNotizie degli Scavi d Antichit\u00e0\u201d, Atti della R. Accademia dei Lincei\u201d, \u201cAtti della Societ\u00e0 italiana pel progresso delle scienze\u201d; \u201cAtti dell'Accademi di Architettura e Belle Arti\u201d; \u201cArchivio storico napoletano\u201d, \u201cRivista abruzzese di scienze, lettere e arti\u201d;"}
{"id": "395803", "revid": "767487", "url": "https://it.wikipedia.org/wiki?curid=395803", "title": "Autavaux", "text": "Autavaux (toponimo francese) \u00e8 una frazione di 229 abitanti del comune svizzero di Estavayer, nel Canton Friburgo (distretto della Broye).\nGeografia fisica.\nAutavaux si affaccia sul Lago di Neuch\u00e2tel.\nStoria.\nGi\u00e0 comune autonomo che si estendeva per 1,42\u00a0km\u00b2, 2006 \u00e8 stato accorpato agli altri comuni soppressi di Forel e Montbrelloz per formare il nuovo comune di Vernay, il quale a sua volta il 1\u00ba gennaio 2017 \u00e8 stato accorpato agli altri comuni soppressi di Bussy, Estavayer-le-Lac, Morens, Murist, Rueyres-les-Pr\u00e9s e Vuissens per formare il nuovo comune di Estavayer.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "395804", "revid": "125685723", "url": "https://it.wikipedia.org/wiki?curid=395804", "title": "Bertrando Spaventa", "text": "Biografia.\nFratello maggiore del patriota Silvio Spaventa, Bertrando nacque da un'agiata famiglia borghese. Sua madre, Maria Anna Croce, fu prozia del filosofo Benedetto Croce. All'anagrafe venne registrato come Beltrando.\nStudi\u00f2 presso il Seminario diocesano di Chieti e venne ordinato sacerdote: nel 1838, ottenuto l'incarico di docente di matematica e retorica presso il locale seminario, si trasfer\u00ec col fratello a Montecassino. La sua formazione continu\u00f2 a Napoli, dove giunse nella seconda met\u00e0 del 1840 e si dedic\u00f2 anche allo studio del tedesco e dell'inglese; fu infatti tra i primi a studiare i filosofi stranieri nella loro lingua originale. Si avvicin\u00f2 ai circoli liberali e a pensatori come Ottavio Colecchi e Antonio Tari. Fond\u00f2 una scuola privata di filosofia; inoltre partecip\u00f2 alla redazione de \"Il Nazionale\", il giornale fondato e diretto dal fratello Silvio.\nNel 1848, dopo l'abrogazione della Costituzione da parte di Ferdinando II, fu costretto a lasciare Napoli per trasferirsi prima a Firenze, quindi a Torino, dove depose l'abito sacerdotale e divenne giornalista scrivendo su giornali e riviste piemontesi: \"Il Progresso\", \"Il Cimento\", \"Il Piemonte\", \"Rivista Contemporanea\". \u00c8 nel periodo torinese che Spaventa si avvicin\u00f2 al pensiero di Hegel ed elabor\u00f2 il proprio sistema filosofico e il pensiero politico: pubblic\u00f2, tra l'altro, una serie di saggi in cui polemizzava con \"La Civilt\u00e0 Cattolica\", la rivista dei Gesuiti, rifiutando l'idea di religione come passo necessario per lo sviluppo umano.\nEgli in tal modo condivise con altri esuli napoletani gli stessi fermenti patriottici e liberali che avevano nell'idealismo hegeliano il loro motivo ispiratore.\nNel 1859 ottenne la cattedra di \"Filosofia del Diritto\" presso l'Universit\u00e0 di Modena, poi quella di \"Storia della Filosofia\" presso l'Universit\u00e0 di Bologna (1860) e, l'anno successivo, quella di \"Filosofia\" a Napoli. E proprio a Napoli, tra il novembre e il dicembre del 1861, Spaventa tenne le lezioni in cui espose le sue teorie sul rapporto di circolarit\u00e0 tra pensiero italiano ed europeo.\nScopo di questa interpretazione era quello di liberare la cultura filosofica italiana dal suo provincialismo, attraverso la diffusione nella penisola dell'idealismo tedesco, in particolare hegeliano.\nSpaventa fu anche deputato del Regno d'Italia per tre legislature: fu sostenitore di una politica laica e legata a un forte senso dello Stato, considerato come sorgente dei princ\u00ecpi e dei valori ispiratori di un armonioso sviluppo civile, da cui gli individui e la comunit\u00e0 devono trarre l'alimento necessario per una crescita \u00abordinata e corretta\u00bb.\nDottrina.\nSecondo Gentile, il pensiero di Bertrando Spaventa poggia su tre cardini fondamentali: \nLa circolazione del pensiero europeo.\nLa tesi spaventiana della circolazione del pensiero europeo si articola in due passaggi:\nMentre per la critica tradizionale la filosofia italiana era caratterizzata dalla sua ininterrotta fedelt\u00e0 alla linea platonico-cristiana, lo Spaventa cerc\u00f2 di dimostrare, con gli studi dedicati al pensiero del Rinascimento, che la filosofia moderna, laica e idealistica, generalmente associata alla Riforma luterana, in realt\u00e0 era nata in Italia, pur essendosi arrestata poi a causa della Controriforma, per conoscere il suo massimo sviluppo in Germania: egli interpret\u00f2 con chiave di lettura hegeliana questo progressivo passaggio dello Spirito filosofico dall'Italia all'Europa, e il suo successivo ritorno, sottolineando la continuit\u00e0 del razionalismo di Cartesio col principio innatistico di Tommaso Campanella della \"cognitio abdita\", dell'empirismo di John Locke con la campanelliana \"cognitio illata\" (\u00abnozione acquisita\u00bb), dell'immanentismo di Baruch Spinoza col panteismo di Giordano Bruno, del criticismo di Immanuel Kant con la \u00abmetafisica della mente\u00bb di Giambattista Vico, mentre poi Pasquale Galluppi e Antonio Rosmini si sarebbero riappropriati inconsciamente di quello stesso spirito permeato dal kantismo, come Vincenzo Gioberti di quello dell'idealismo tedesco. \nUno dei propositi di Spaventa, giustificato dalla stessa tesi della circolazione del pensiero europeo, era il tentativo di far uscire gli intellettuali italiani dal provincialismo stagnante in cui versavano, apportando loro gli elementi pi\u00f9 innovativi del pensiero idealistico d'oltralpe, per dare un fondamento filosofico-culturale al processo rivoluzionario dell'unificazione nazionale. \nLa rivoluzione storica da attuare, per Spaventa, non era il programma neoguelfo del \"Primato morale e civile\" di Gioberti che ripudiava in blocco la filosofia moderna, ma andava intesa hegelianamente come \u00abstoria della libert\u00e0\u00bb, nella quale lo spiritualismo non significava un'involuzione, bens\u00ec un riallineamento alle nazioni pi\u00f9 avanzate.\nLa riforma della dialettica hegeliana.\nSpaventa non si limit\u00f2 a recepire passivamente l'hegelismo, ma diede avvio ad una sua profonda revisione, introducendovi temi originali che cerc\u00f2 di riprendere dalla tradizione autoctona italiana.\nIn particolare, cerc\u00f2 di rispondere alle critiche di Trendelenburg, il quale non vedeva come dal primo momento della Logica hegeliana, quello dell'Essere puro e indeterminato, potesse scaturire il divenire dialettico del pensiero, se non tramite un'indebita intromissione dal di fuori.\nPer dimostrare l'identit\u00e0 dell'essere col pensare, e quindi che l'Idea \u00e8 intrinseca alla realt\u00e0 storica, avente come scopo la libert\u00e0, Spaventa sostenne l'esigenza di \u00abmentalizzare\u00bb o \u00abkantianizzare\u00bb la logica di Hegel, unificando quest'ultima con la fenomenologia, cio\u00e8 col percorso conoscitivo del singolo individuo umano, che diventa progressivamente autocosciente di avere in s\u00e9 stesso, nella propria mente, tutta la realt\u00e0 assoluta logicamente articolata.\nEgli riformava cos\u00ec la dialettica hegeliana nell'ottica di Kant e Fichte, ritenendo prevalente l'atto soggettivo della coscienza trascendentale rispetto ad ogni presupposto oggettivistico, valorizzando inoltre il momento finale dello Spirito rispetto alle fasi precedenti della Logica e della Natura, situate fuori dall'autocoscienza. \u00c8 la Mente la protagonista di ogni originaria produzione.\nIn maniera simile a Kuno Fischer, infatti, la deduzione hegeliana, che dalla contrapposizione di essere e nulla faceva scaturire il divenire, venne intesa da Spaventa in senso kantiano e fichtiano dando il primato alla sintesi unificatrice del divenire: \u00e8 il pensare, nel suo perenne fluire, che d\u00e0 luogo all'essere, il quale, originariamente indeterminato e perci\u00f2 im-pensabile, si rivela un non-essere, essendo posto all'interno del pensare stesso.\nPer questo primato assegnato all'atto del pensare, Spaventa far\u00e0 da apripista all'idealismo attuale di Gentile.\nPrassi e concretezza nel processo conoscitivo.\nPer contrastare l'avanzata del positivismo che era penetrato in Italia dopo la raggiunta unit\u00e0 nazionale, di fronte all'esaurirsi delle spinte ideali che avevano caratterizzato il Risorgimento, Spaventa si impegn\u00f2 nella valorizzazione dell'aspetto pratico del processo conoscitivo, per evitare la caduta in un \u00abastratto idealismo, che non cura n\u00e9 pregia il sapere sperimentale\u00bb.\nIn particolare riprese da Vico una concezione pratica e storica della metafisica dell'Assoluto, intendendo l'autocoscienza hegeliana (quale \"Begierde\", cio\u00e8 \u00abappetizione\u00bb) come \"Umanit\u00e0\", ovvero impeto che agisce nel soggetto umano.\nAnalogamente Spaventa poteva sostenere, nel tracciare la storia spirituale d'Italia, che \u00e8 il soggetto umano a dare concretezza e coscienza di s\u00e9 al processo storico.\nLa Riforma della modernit\u00e0 che aveva abolito i vecchi principi della filosofia scolastica si basava per l'appunto sull'immanenza di Dio e sulla capacit\u00e0 della coscienza umana di autodeterminarsi e di accedere direttamente all'Infinito, come gi\u00e0 avevano enunciato Bruno e Campanella. Il riconoscimento del valore infinito dell'uomo ebbe ripercussioni anche sulla concezione etico-politica di Spaventa, stimolando studi e interessi sulla filosofia hegeliana del diritto.\nPermase in Spaventa una viva concezione etica dello Stato, che lo indusse a rinvenire nell'idealismo hegeliano la sintesi tra la corrente post-illuministica, basata sull'arbitrio individuale e su una concezione meramente contrattualistica dello Stato, ed il cattolicesimo liberale, fondato viceversa sull'arbitrio divino e sull'aderenza dogmatico-confessionale al principio d'autorit\u00e0.\nIl liberalismo di Spaventa rigettava l'individualismo che privilegiava l'interesse del singolo portandolo a servirsi dell'organismo universale per i propri fini, distruggendo la societ\u00e0. Allo Stato spetta dunque la funzione \"pedagogica\" di promuovere gli interessi di tutti, tutelando la famiglia, in cui si forma l'individuo, e al contempo la societ\u00e0 civile.\nPoich\u00e9 il potere stesso dello Stato pu\u00f2 essere utilizzato da un individuo o da una classe in vista dei suoi interessi di parte, Spaventa accetta il modello costituzionale, sebbene non privo di conflitti tra particolarit\u00e0 e universalit\u00e0, nel quale \u00abla personalit\u00e0 dello Stato sia elevata sopra le lotte sociali\u00bb. Ripudiando l'astratto cosmopolitismo, lo Stato va dunque inteso come l'immanenza di Dio, dell'universalit\u00e0 dello Spirito calato nella concretezza della \u00abnazionalit\u00e0\u00bb dei popoli, tutti uguali \u00abfratelli dell'umana famiglia\u00bb.\nFortuna.\nBertrando Spaventa fu uno dei maggiori teorici che si sforzarono dare un un'impronta ideale e spirituale al percorso risorgimentale verso l'unit\u00e0 d'Italia, non limitata all'ambito accademico, come riconobbero in seguito storici e studiosi del Risorgimento.\nL'opera di Spaventa influenzer\u00e0 profondamente, attraverso la mediazione di Donato Jaja, anche l'idealismo italiano di Giovanni Gentile, il quale port\u00f2 a termine il lavoro di \u00abkantianizzazione\u00bb o \u00abmentalizzazione\u00bb di Hegel avviato da Spaventa, trasformando la sua dottrina in un compiuto \u00abattualismo\u00bb, o filosofia dell'atto, basata cio\u00e8 sul perenne dinamismo dell'atto del pensiero.\nGentile cur\u00f2 inoltre nel 1908 la pubblicazione della spaventiana \"Prolusione e introduzione alle lezioni di filosofia nella Universit\u00e0 di Napoli\", rinominandola significativamente \"La filosofia italiana nelle sue relazioni con la filosofia europea\", ritenendola un'opera di carattere non solamente storiografico, ma soprattutto fenomenologico, in cui cio\u00e8 lo Spirito del Pensiero Italiano esprimeva la sua ritrovata coscienza di s\u00e9 e delle sue relazioni con la storia d'Europa.\nGentile si confront\u00f2 ampiamente con Spaventa nella propria \"Riforma della dialettica hegeliana\" (1913), oltre a raccogliere e sistemare alcuni suoi scritti inediti (tra cui un \"Frammento\" del 1881 giudicato uno snodo importante verso la genesi del proprio attualismo) contribuendo alla riscoperta e alla rinascita degli studi intorno alla dottrina spaventiana.\nAnche l'idealista Benedetto Croce, che dopo la morte dei genitori and\u00f2 a vivere da Silvio Spaventa, segu\u00ec le lezioni di Bertrando, apprezzandone soprattutto lo spirito profondamente liberale.\nAltri \"scolari\", o allievi della scuola hegeliana del filosofo abruzzese furono Francesco Fiorentino (1834\u20131884), Sebastiano Maturi (1843\u20131917), il gi\u00e0 ricordato Donato Jaja (1839\u20131914), Filippo Masci (1844\u20131922), Felice Tocco (1845\u20131911), Antonio Labriola (1843\u20131904), Nicol\u00f2 d'Alfonso (1853\u20131933).\nNuovi studi sono sorti in occasione del bicentenario della nascita di Spaventa e De Sanctis, entrambi nati nel 1817."}
{"id": "395805", "revid": "113442935", "url": "https://it.wikipedia.org/wiki?curid=395805", "title": "Ottavio Colecchi", "text": "Biografia.\nNacque a Pescocostanzo nel 1773. Si dedic\u00f2 dapprima alla teologia e divenne frate domenicano presso il convento di Ortona, dove sub\u00ec diverse perquisizioni da parte dell'Inquisizione per la sua tacita simpatia verso gli ideali rivoluzionari. Nel 1809, a causa della soppressione degli ordini religiosi, fu costretto ad abbandonare l'abito religioso. Insegnante di matematica presso la Reale Accademia Militare della Nunziatella intorno al 1812, dopo la caduta di Murat, venne mandato in missione in Russia, dove si dedic\u00f2 all'insegnamento della Filosofia e della Matematica. Al ritorno, nel 1817, soggiorn\u00f2 a K\u00f6nigsberg, in Germania, dove ebbe modo di conoscere l'opera di Immanuel Kant. Fu uno dei primi filosofi italiani a studiare Kant in lingua originale.\nRientrato in Italia, fond\u00f2 a Napoli una scuola privata di filosofia ed ebbe tra i suoi allievi i fratelli Spaventa, Bertrando e Silvio, Francesco De Sanctis, Luigi Settembrini e Camillo Caracciolo. Il suo merito principale fu quello di essere, insieme a Pasquale Galluppi, il primo assertore del criticismo kantiano nell'Italia meridionale.\nOggi una targa \u00e8 posta sulla sua casa natale in via del Convento (oggi via Colecchi); a lui \u00e8 dedicata la biblioteca pubblica e un busto nella piazzetta tra via Colecchi e via Mastri Lombardi."}
{"id": "395811", "revid": "599013", "url": "https://it.wikipedia.org/wiki?curid=395811", "title": "Giuliano Cazzolato", "text": "Professionista dal 1979 al 1981.\nCarriera.\nNato nel trevigiano nel 1954, intraprese giovane la via del ciclismo. Dapprima dilettante, entr\u00f2 presto nel professionismo. Nonostante le numerose vittorie conseguite da dilettante, nella sua breve esperienza da professionista Cazzolato si distinse per le sue doti di gregario, collaborando per portare alla vittoria i suoi capisquadra.\nPartecip\u00f2 al Giro d'Italia 1979, aiutando il caposquadra Mario Beccia a vincere la seconda tappa e a piazzarsi sesto assoluto nella classifica generale finale. L'anno successivo, il 16 marzo 1980 termin\u00f2 cinquantasettesimo alla Milano-Sanremo, con 2'41\" di ritardo dal vincitore Pierino Gavazzi e successivamente fu gregario ancora di Beccia che vinse il 44\u00ba Tour de Suisse e si piazz\u00f2 quarantaseiesimo.\nPartecip\u00f2 ancora una volta al Giro d'Italia, che termino ottantanovesimo a 3.44'07\" aggiudicandosi la maglia nera, assegnata all'ultimo corridore della classifica generale finale.\nUgo da Ros, che recentemente ha raccolto (nel libro \"Testa Bassa e Pedalare\") le storie dei ciclisti trevigiani di quegli anni, alla domanda su quale fosse l'aneddoto pi\u00f9 curioso cos\u00ec rispose:\n\"Senz'altro quello di Giuliano Cazzolato di Montebelluna. Nel Giro d'Italia del 1980 fece di tutto per chiudere il Giro a Milano con la maglia nera, ultimo assoluto in classifica generale, ma con diritto a un premio in denaro. Impresa non facile per due motivi: in primo luogo bisognava arrivare ultimi evitando di andare fuori tempo massimo, in secondo bisognava guardarsi da\u2026 temibili avversari come il tedesco Heinz Betz al quale la maglia nera fu brillantemente tolta dal montebellunese con astuzia tutta italiana solo nell'ultima tappa verso Milano.\"\nCazzolato lasci\u00f2 il mondo del ciclismo nel 1981, quando spos\u00f2 Manuela e gli nacque il figlio Cristiano. Inizi\u00f2 un'attivit\u00e0 in proprio, nell'ambito del commercio dell'abbigliamento."}
{"id": "395824", "revid": "287204", "url": "https://it.wikipedia.org/wiki?curid=395824", "title": "Corteno", "text": ""}
{"id": "395825", "revid": "2851751", "url": "https://it.wikipedia.org/wiki?curid=395825", "title": "C\u00f3rteno", "text": ""}
{"id": "395826", "revid": "154893", "url": "https://it.wikipedia.org/wiki?curid=395826", "title": "C\u00f3rteno Golgi", "text": ""}
{"id": "395827", "revid": "87742797", "url": "https://it.wikipedia.org/wiki?curid=395827", "title": "Hebet", "text": "Hebet (aratro) \u00e8 l'antica capitale dell'oasi di el-Kharga in Egitto.&lt;br&gt;\nIl nome greco della citt\u00e0 fu Hibitonpolis (citt\u00e0 dell'aratro).&lt;br&gt;\nDa un punto di vista archeologico l'edificio di maggior importanza \u00e8 un tempio, detto tempio di Hibis, di epoca \"saitica\" e \"persiana\" costruito sulle fondamenta di un tempio di Amon risalente al \"nuovo regno\", dedicato alla \"triade\" tebana Amon-Ra, Mut e Khonsu."}
{"id": "395828", "revid": "22166", "url": "https://it.wikipedia.org/wiki?curid=395828", "title": "Internazionale Situazionista", "text": ""}
{"id": "395829", "revid": "1782831", "url": "https://it.wikipedia.org/wiki?curid=395829", "title": "Periodo dei Disordini", "text": "Il periodo dei disordini o guerra degli dei (\"Time of Troubles\" nella versione originale in inglese) \u00e8 una fase della storia di \"Forgotten Realms\", ambientazione per il gioco di ruolo fantasy \"Dungeons &amp; Dragons\".\nGli eventi vengono narrati per la prima volta in tre romanzi dell'autore Richard Awlinson, la \"Trilogia di Avatara\".\nEventi.\nIl periodo dei disordini avvenne nell'anno delle Ombre (1358 CV), allorquando il dio della Tirannia, Bane, in combutta con Myrkul, il Signore dei Morti, sottrasse le Tavole del Fato a Lord Ao, ossia le sacre scritture che sancivano le responsabilit\u00e0 di tutte le divinit\u00e0 del pantheon faer\u00fbniano.\nQuesto oltraggio scaten\u00f2 la collera di Ao, il quale scacci\u00f2 tutti gli dei dai rispettivi reami extraplanari, costringendoli a camminare su Toril in mezzo ai comuni mortali. In tale esilio sarebbero rimasti fino a quando non avessero imparato dai propri errori; le divinit\u00e0 erano diventate troppo vanesie e sicure del loro potere al punto da dimenticarsi dei propri fedeli, venendo cos\u00ec meno ai loro doveri quali quello di guide divine. Gli dei banditi furono costretti quindi ad incarnarsi in corpi mortali chiamati \"avatar\".\nNel corso di questo loro \"pellegrinaggio\", gli dei mortali cercarono in ogni modo di ritornare al proprio reame divino, in quanto le vie convenzionali erano state sigillate dal volere di Ao. Ritrovarsi mortali gett\u00f2 nel panico le divinit\u00e0; soltanto Helm mantenne il suo status, essendo stato ordinato da Ao stesso come guardiano del sentiero che conduceva ai piani esterni.\nMystra fu da lui distrutta quando tent\u00f2 di oltrepassare il blocco e la sua distruzione gener\u00f2 zone di magia selvaggia e zone di magia morta. Myrkul and\u00f2 incontro alla distruzione a Waterdeep per mano di Mezzanotte, una maga umana che in seguito divenne (per volere di Ao) la nuova incarnazione di Mystra. Torm distrusse Bane nella citt\u00e0 di Tantras, ma nello scontro perse la vita anche lui (poi resuscitato, sempre per volere di Ao), mentre il ladro Cyric uccise Bhaal con la spada Flagello degli Dei, che in pratica era l'avatar del dio dei ladri Mask.\nLa conclusione del Periodo dei Disordini cambi\u00f2 la conformazione del pantheon faer\u00fbniano. Tre mortali ascesero al ruolo di divinit\u00e0: Mezzanotte divenne la nuova Mystra, mentre Kelemvor e Cyric ereditarono rispettivamente le aree di influenza che furono dei defunti Myrkul e Bane.\nL'atteggiamento degli dei nei confronti dei loro seguaci dopo questa crisi \u00e8 sicuramente l'aspetto pi\u00f9 significativo lasciato dalla guerra degli dei; infatti, al termine del periodo dei disordini, Ao decret\u00f2 che da l\u00ec in avanti il potere degli dei sarebbe in parte dipeso dal numero e dal fervore dei loro adoratori. Proprio grazie al Periodo dei Disordini ci fu un ampliamento dei pantheon, visto che molti dei fino a poco prima senza servitori (quindi sconosciuti) iniziarono ad interagire con le creature intelligenti dalle quali potevano essere adorati.\nPrecisazioni aggiuntive.\nIl manuale \"Fedi &amp; Pantheon\" esplica in maniera dettagliata come si sono svolte le interazioni tra gli dei nel corso del Periodo dei Disordini.\nAlcuni degli dei uccisi durante il periodo dei disordini riacquistarono lo status divino (grazie ai loro sforzi e non primariamente alla volont\u00e0 di Ao) in tempi successivi (come, ad esempio, Bane e Myrkul).\nIl Periodo dei Disordini interess\u00f2 la maggior parte dei pantheon umanoidi e dei draghi. Per quanto riguarda le divinit\u00e0 di altri esseri intelligenti come i phaerimm o i miconidi, nulla si pu\u00f2 dire."}
{"id": "395833", "revid": "2167733", "url": "https://it.wikipedia.org/wiki?curid=395833", "title": "Torpedine", "text": ""}
{"id": "395834", "revid": "767487", "url": "https://it.wikipedia.org/wiki?curid=395834", "title": "Kyp Durron", "text": ""}
{"id": "395837", "revid": "628767", "url": "https://it.wikipedia.org/wiki?curid=395837", "title": "Ispezione", "text": "L'ispezione nel diritto processuale penale \u00e8 un mezzo di ricerca della prova tipico, in quanto previsto e disciplinato agli art. 244 e seguenti del codice di procedura penale. \nL'ispezione consiste in un accertamento che viene effettuato per descrivere e osservare persone, luoghi o cose allo scopo di ricercare tracce ed altri effetti materiali del reato. Tale accertamento tende a limitare talune libert\u00e0 costituzionali (libert\u00e0 personale, libert\u00e0 domiciliare...) per cui la legge prevede delle garanzie sostanziali e procedimentali al fine di comprimere il meno possibile tali libert\u00e0. \nGli organi competenti sono il pubblico ministero e il giudice.\nCasi e forme.\nL'art. 244 comma 1 prevede che l'ispezione pu\u00f2 essere disposta dall'autorit\u00e0 giudiziaria quando occorre accertare le tracce e gli effetti materiali del reato. Si distingue dalla perquisizione, quindi, perch\u00e9 in quel caso si cerca un bene relativo al reato o l'oggetto del reato. Allo stesso modo di altri mezzi di ricerca della prova, si tratta di un atto strutturalmente irripetibile, ragion per cui, in virt\u00f9 della sua natura, confluisce nel fascicolo del dibattimento. Si prevede anche che l'atto che dispone l'ispezione sia un decreto motivato (in ossequio al principio posto dall'articolo 125 c.p.p. in base al quale \u00e8 la stessa legge processuale a prevedere \"i casi in cui il provvedimento del giudice assume la forma della sentenza, dell'ordinanza, del decreto\"). \nIl comma 2 dell'art. 244 recita: \nLa menzione ai sistemi informatici e telematici rappresenta una grave fonte di novit\u00e0, poich\u00e9 trattasi di un nuovo mezzo di ricerca della prova, quello dell'ispezione informatica. Lo scopo di quest'ultima appare quello di impedire l'alterazione dei dati digitali.\nNorme particolari.\nPer quanto attiene alla ispezione di persone (personale) si prevede la facolt\u00e0 del sottoposto ad accertamento di farsi assistere da persona di fiducia prontamente reperibile e idonea a tal scopo. La ispezione personale limita gravemente la libert\u00e0 personale, per cui \u00e8 necessario garantire nell'esecuzione dell'accertamento la dignit\u00e0 della persona e, fin dove sia possibile, anche il pudore di essa stessa. \u00c8 possibile anche la partecipazione di un medico, la quale rende in quel caso facoltativa la presenza dell'autorit\u00e0 giudiziaria. La legge prevede che le ispezioni personali sono eseguite da persone dello stesso sesso di quella che vi \u00e8 sottoposta, salvo che ci\u00f2 sia impossibile o nei casi di urgenza, oppure quando le operazioni sono effettuate da chi esercita la professione sanitaria.\nPer quanto attiene alla ispezione di luoghi (locale) si prevede l'obbligo di presentare all'imputato e al titolare della disponibilit\u00e0 del luogo sottoposto ad accertamento copia del decreto motivato che ha disposto il mezzo di ricerca della prova (si tratta del cosiddetto mandato). Inoltre, l'autorit\u00e0 giudiziaria ha il potere di ordinare che la persona o le persone a cui \u00e8 destinata tale indicazione non si allontanino prima della fine delle operazioni, potendo altres\u00ec coattivamente ricondurre il trasgressore sul posto ex art. 246 comma 2."}
{"id": "395840", "revid": "767487", "url": "https://it.wikipedia.org/wiki?curid=395840", "title": "Saccade", "text": "La saccade \u00e8 un movimento dell'occhio del tipo pi\u00f9 frequente. Consiste in rapidi movimenti degli occhi eseguiti per portare la zona di interesse a coincidere con la fovea. Vengono eseguite in media 3-4 saccadi al secondo. In media, durante la veglia, ne vengono quindi eseguite circa 150.000 in un giorno. Sono un movimento di tipo coniugato, ossia viene effettuato da entrambi gli occhi in modo sincrono.\nCaratteristiche.\nIn genere la loro ampiezza massima \u00e8 di circa 20\u00b0. Oltre tale angolazione di solito entra in gioco la rotazione della testa. La loro massima velocit\u00e0 angolare pu\u00f2 raggiungere i 900\u00b0/s. La latenza di una saccade \u00e8, in media, di circa 225 ms. Questo vuol dire che tra la comparsa del bersaglio e l'inizio della saccade passano circa 225 ms.\nLa \"main sequence\" \u00e8 una relazione che lega tra loro \"durata\" e \"ampiezza\" della saccade. In generale la velocit\u00e0 della saccade tende comunque a variare per consentire una durata relativamente costante (questo \u00e8 vero soprattutto per saccadi di ampiezza relativamente ridotta).\nLe saccadi hanno traiettorie rettilinee per i movimenti orizzontali, mentre hanno traiettorie curve per quelli verticali e obliqui.\nFisiologia.\nControllo motorio.\nGli occhi sono tenuti nell'orbita da 3 paia di muscoli, detti extraoculari: \nIl sistema di generazione.\nNel cervello possono essere individuate 3 aree principali la cui attivit\u00e0 \u00e8 associata all'esecuzione delle saccadi.\nIn entrambi i casi il fatto che la modifica dell'attivit\u00e0 neurale preceda la saccade, suggerisce che questa attivit\u00e0 ha un ruolo causale e non \u00e8 solo correlata all'esecuzione saccadica.\nIl Collicolo superiore.\nIl collicolo superiore (SC) \u00e8 una delle aree pi\u00f9 importanti per la generazione delle saccadi. SC \u00e8 la struttura filogeneticamente antica, collocata a livello del tetto del mesencefalo, e che svolge un ruolo cruciale nella esecuzione delle saccadi, soprattutto per quelle di tipo riflesso. L'output del SC \u00e8 il segnale di ingresso principale al sistema di controllo per la generazione delle saccadi a livello del tronco dell'encefalo.\nProgrammazione delle saccadi.\nLa programmazione saccadica \u00e8 un processo di tipo gerarchico:\nFunzioni.\nRelazioni con l'attenzione.\nSaccadi e attenzione potrebbero avere una relazione di tipo associativo ma non causale. In altri termini, potrebbe accadere che attenzione e movimenti oculari tendano ad essere diretti nella stessa posizione, ma che i due sistemi non siano necessariamente legati tra loro.\nI dati in letteratura sono a favore di una relazione causale tra attenzione e saccadi. Non sarebbe quindi possibile dirigere l'attenzione da un lato e le saccadi in un punto diverso.\nComunque, ci sono state parecchie discussioni al riguardo: Klein (1980) hanno fornito evidenze a favore di una possibile dissociazione tra attenzione e movimenti oculari. Una delle evidenze pi\u00f9 convincenti del collegamento tra attenzione e saccadi \u00e8 fornito invece dal lavoro di Hoffman &amp; Subramaniam (1995)."}
{"id": "395841", "revid": "1718925", "url": "https://it.wikipedia.org/wiki?curid=395841", "title": "Battaglia di Kerbela", "text": "La battaglia Kerbel\u0101\u02be si svolse nel villaggio di Kerbel\u0101\u02be (), nel sud mesopotamico, il 10 ottobre 680 (10 \"mu\u1e25arram\" 61 dell'Egira). In essa fu trucidato con tutta la famiglia e il suo s\u00e9guito il nipote del profeta Maometto, al-\u1e24usayn ibn \u02bfAl\u012b, secondogenito del quarto califfo \u02bfAl\u012b ibn Ab\u012b \u1e6c\u0101lib e della figlia di Maometto, F\u0101\u1e6dima al-Zahr\u0101\u02be.\nLe cause del massacro di Kerbel\u0101\u02be, perpetrato dalle truppe omayyadi del \"w\u0101l\u012b\" di Kufa \u02bfUbayd All\u0101h ibn Ziy\u0101d, fedele al califfo Yaz\u012bd ibn Mu\u02bf\u0101wiya, affondano le loro radici nella lotta che contrapponeva la famiglia alide (che si riteneva unica legittimata a governare la \"Umma\") al discendente di Mu\u02bf\u0101wiya ibn Ab\u012b Sufy\u0101n, fondatore della dinastia califfale di Damasco.\nDopo i fatti di Siff\u012bn e l'arbitrato di Adhru\u1e25 si ebbe la morte per assassinio da parte del kharigita Ibn Muljam del califfo \u02bfAl\u012b e, dopo un tentativo di corto respiro del primogenito del defunto califfo, al-\u1e24asan ibn \u02bfAl\u012b, la candidatura di Mu\u02bf\u0101wiya non ebbe pi\u00f9 oppositori in grado di sbarrargli la strada verso la suprema magistratura islamica.\nIl problema istituzionale.\nQuando Mu\u02bf\u0101wiya mor\u00ec nel marzo del 680, suo figlio Yaz\u012bd assunse il titolo di califfo secondo la volont\u00e0 paterna, in base a una procedura che non s'era mai verificata in precedenza nella breve storia dell'Islam. Mu\u02bf\u0101wiya aveva posto le basi per un agevole passaggio dei poteri al figlio merc\u00e9 un'accorta azione diplomatica preparatoria e grazie alla sua indiscussa autorit\u00e0.\nL'unico elemento per una completa legittimazione della procedura e del futuro ruolo di Yaz\u012bd era l'approvazione esplicita dei quattro pi\u00f9 importanti personaggi della seconda generazione dei Compagni del profeta: \u02bfAbd All\u0101h ibn al-Zubayr, \u02bfAbd All\u0101h ibn \u02bfUmar, \u02bfAbd al-Ra\u1e25m\u0101n ibn Ab\u012b Bakr e infine al-\u1e24usayn ibn \u02bfAl\u012b.\nPrima che la notizia della morte di suo padre raggiungesse Medina, Yaz\u012bd ordin\u00f2 quindi a suo cugino al-Wal\u012bd ibn \u02bfUtba ibn Ab\u012b Sufy\u0101n, governatore di quella citt\u00e0, di assicurarsi il giuramento di fedelt\u00e0 dei quattro. \u02bfAbd All\u0101h ibn al-Zubayr decise per\u00f2 di allontanarsi dalla citt\u00e0 dirigendosi alla volta di Mecca per evitare di prestare giuramento, mentre al-\u1e24usayn, convocato d'urgenza alla corte del governatore, cerc\u00f2 di guadagnar tempo, affermando la sua volont\u00e0 di prestar giuramento in pubblico. Marw\u0101n b. al-\u1e24akam, consigliere del governatore, intu\u00ec che le reali intenzioni di al-\u1e24usayn erano quelle di non prestare alcun giuramento e sconsigli\u00f2 al-Wal\u012bd b. \u02bfUtba dal lasciarlo andar via prima che egli concedesse la sua bay\u02bfa. al-Wal\u012bd non si sent\u00ec d'imporre la sua volont\u00e0 a un personaggio di spicco quale era al-\u1e24usayn e, per evitare ulteriori difficolt\u00e0, al-\u1e24usayn part\u00ec quindi alla volta di Mecca.\nL'azione di Muslim ibn \u02bfAq\u012bl.\nIntanto la notizia della morte di Mu\u02bf\u0101wiya si diffuse tra la popolazione e rinvigor\u00ec le speranze filo-alidi sia a Mecca che a Kufa.\nIl figlio minore di \u02bfAl\u012b arriv\u00f2 a Mecca il 3 sha\u02bfb\u0101n 60 dell'Egira (9 maggio 680). Nell'attesa del mese di dh\u016b l-\u1e24ijja - mese del \"\u1e25ajj\" - numerose richieste furono inviate all'Imam, provenienti soprattutto da Kufa, nelle quali si richiedeva l'aiuto di al-\u1e24usayn per porre fine alle persecuzioni.\nMuslim ibn \u02bfAq\u012bl, cugino dell'Imam, fu inviato da quest'ultimo a Kufa per informarsi circa la situazione. Alle forze di polizia di Yaz\u012bd non sfugg\u00ec la presenza di Muslim in citt\u00e0 e il sostegno che si stava raccogliendo intorno alla persona di al-\u1e24usayn ed immediatamente il califfo invi\u00f2 quindi il suo braccio destro, \u02bfUbayd All\u0101h ibn Ziy\u0101d, per controllare la situazione e stroncare eventuali focolai di rivolta.\n\u02bfUbayd All\u0101h ordin\u00f2 che le case dei simpatizzanti di al-\u1e24usayn fossero bruciate, che i loro beni fossero confiscati e che i colpevoli fossero messi a morte. Muslim fu catturato e decapitato. al-\u1e24usayn, venendo a conoscenza che Yaz\u012bd aveva ingaggiato trenta uomini travestiti da pellegrini per ucciderlo, si prepar\u00f2 a lasciare Mecca, prima che le cerimonie del pellegrinaggio fossero sconsacrate con un inammissibile spargimento di sangue.\nPoco prima dell'inizio dei riti del pellegrinaggio, al-\u1e24usayn si diresse alla volta di Kufa con soli cinquanta uomini. Costoro credevano che, impegnarsi in una guerra contro l'usurpatore della legittimit\u00e0 califfale, al fianco dell'Imam al fine di proteggere la religione e le istituzioni islamiche, avrebbe loro garantito la salvezza dell'anima e il Paradiso.\nTutte le vie che portavano alla citt\u00e0 erano bloccate dalle forze omayyadi. Giunto ad al-Tilbiyya, l'Im\u0101m fu afflitto dalla notizia dell'esecuzione di Muslim e poco pi\u00f9 avanti, fu informato anche della morte di altri messaggeri da lui inviati per annunciare il suo arrivo in citt\u00e0. Visto l'accaduto, molti dei compagni di al-\u1e24usayn presero la via del ritorno e solo i pi\u00f9 fidati rimasero al suo fianco.\nIn risposta all'intenzione di al-\u1e24uyayn di proseguire verso Kufa, numerosi soldati si diressero nel deserto per fermare la sua avanzata. La truppa, guidata da al-\u1e24urr ibn Yaz\u012bd al-Riy\u0101\u1e25\u012b intercett\u00f2 nel deserto la carovana di al-\u1e24usayn il 1\u00ba ottobre 680. Questa, sfinita ed esausta per la sete, fu dissetata e non vi fu alcuno scontro fra le due formazioni, anzi al-\u1e24urr con le sue truppe scort\u00f2 la carovana dell'Imam fino alle porte di Kufa.\nGiunta presso la citt\u00e0, la carovana si ferm\u00f2 e piant\u00f2 le sue tende sulle rive dell'Eufrate. La zona era abitata dalla trib\u00f9 dei Banu Asad e la tradizione vuole che al-\u1e24usayn acquistasse la zona per restituirla in seguito agli abitanti dell'area, predicendo al loro capo trib\u00f9 che il 10 di quel mese la sua gente avrebbe visto i corpi insanguinati dei m\u00e0rtiri sul terreno. Lo avrebbe quindi pregato di seppellire i futuri cadaveri e di permettere ai devoti di entrare liberamente nella zona per visitare le loro tombe.\nL'azione repressiva omayyade.\nQuando \u02bfUbayd All\u0101h ibn Ziy\u0101d venne a conoscenza che al-\u1e24urr aveva scortato a Kerbel\u0101\u02be al-\u1e24usayn e il suo gruppo, invi\u00f2 le sue truppe sul luogo. Il primo uomo che con i suoi soldati arriv\u00f2 sul posto fu \u02bfUmar b. Sa\u02bfd b. Ab\u012b Waqq\u0101\u1e63 (figlio di uno dei pi\u00f9 illustri Compagni del profeta e conquistatore dell'Iraq), comandante in capo di tutte le forze del califfo omayyade. Molti dei guerrieri che riempirono le file dell'esercito omayyade erano abitanti di Kufa, costretti si dice a prendere le parti di Yaz\u012bd contro gli alidi.\nIl primo atto dell'esercito omayyade fu quello di ordinare ad al-\u1e24usayn di smontare le tende che erano state sistemate lungo il fiume. Dopo numerose richieste, l'Imam ordin\u00f2 ai suoi di spostare l'accampamento all'interno del deserto. Nei giorni successivi al-\u1e24usayn ebbe numerosi incontri con \u02bfUmar ibn Sa\u02bfd, il quale ingiunse all'Imam di prestare giuramento di fedelt\u00e0 per evitare la tragedia. Se avesse dato il suo consenso, al-\u1e24usayn avrebbe ottenuto numerosi privilegi per s\u00e9 e per la sua gente ma, nonostante gli avvertimenti, il figlio di \u02bfAl\u012b non volle accondiscendere.\nIl 7 mu\u1e25arram, \u02bfUmar ibn Sa\u02bfd ricevette l'ordine di bloccare tutti i rifornimenti di acqua che potevano giungere all'accampamento di al-\u1e24usayn. Il caldo asfissiante del deserto disidratava i corpi e i bambini che viaggiavano al seguito cominciarono a piangere disperatamente mentre i neonati non potevano essere convenientemente allattati, perch\u00e9 le madri soffrivano anch'esse la sete. Il gruppo sopport\u00f2 per\u00f2 tutto, secondo la tradizione, mentre sopraggiungevano sul posto ulteriori truppe omayyadi.\nIl 9 dello stesso mese nuovi ordini di \u02bfUbayd All\u0101h arrivarono ad \u02bfUmar. L'Imam non si era sottomesso e quindi doveva essere catturato e ucciso immediatamente. \u02bfUmar radun\u00f2 parte delle truppe e si diresse verso il campo avversario. La notizia fu portata al fratello al-\u1e24usayn da Zaynab bint \u02bfAl\u012b (il cui mausoleo si trova a Damasco). Questi invi\u00f2 allora \u02bfAbb\u0101s, un fratello di al-\u1e24usayn, di dirigersi verso il nemico con dieci uomini a cavallo, chiedendo loro il motivo dell'improvviso avvicinamento. \u02bfAbb\u0101s, una volta venuto a conoscenza dell'ultimatum, prefer\u00ec informare il fratello prima di intraprendere il conflitto. al-\u1e24usayn non aveva difficolt\u00e0 a capire quale esito avrebbe avuto il conflitto e prese tempo per lasciar andar via quanti non avessero voluto affrontare la morte. Da parte sua egli non intendeva arretrare e solo pochi decisero di abbandonare l'accampamento.\nIl 10 mu\u1e25arram 61 dell'Egira/10 ottobre 680 \u00e8 conosciuto come giorno della \"\u02bf\u0101sh\u016br\u0101\u02be\". La notte precedente alla battaglia finale, l'Im\u0101m e suoi compagni si riunirono in preghiera. All'alba \u02bfAl\u012b al-Akbar recit\u00f2 l\"adh\u0101n\" (appello) alla preghiera prima che le truppe si dirigessero allo scontro.\nPrima della battaglia al-\u1e24usayn aveva fortificato il suo accampamento e aveva ordinato ai suoi uomini di sistemarlo in modo che fosse protetto su tre lati dalle colline circostanti.\nLo scontro.\nDopo una serie di combattimenti corpo a corpo, ci fu l'attacco della cavalleria omayyade a met\u00e0 della mattinata, ma le truppe secondo la tradizione sciita furono respinte. Molti degli uomini che componevano la truppa di al-\u1e24usayn furono uccisi. Si giunse al momento della preghiera di mezzogiorno e nel pomeriggio si comp\u00ec il destino della famiglia del profeta. \u02bfAl\u012b al-Akbar, figlio maggiore di al-\u1e24usayn, fu il primo ad essere ucciso e nel giro di un'ora nessun maschio \u2013 tranne l'Imam e suo figlio \u02bfAl\u012b (il futuro quarto Im\u0101m, \u02bfAl\u012b b. al-\u1e24usayn, detto \"Zayn al-Abidin\"), rimasto sotto una tenda perch\u00e9 malato \u2013 fu risparmiato.\nSempre secondo la tradizione, la madre di \u02bfAl\u012b al-Asghar, figlio pi\u00f9 piccolo di al-\u1e24usayn (il neonato aveva solo sei mesi), chiese a suo marito di riuscire ad ottenere dall'esercito avversario un po' di acqua per il bambino che stava morendo di sete. L'Imam, col figlio tra le braccia, si rec\u00f2 tra le truppe omayyadi ma, dopo aver provveduto a dissetare il bambino, un combattente uccise il neonato tra le braccia del padre.\nDopo aver seppellito il bambino, al-\u1e24usayn si dedic\u00f2 alla preghiera del pomeriggio. Dinanzi alle donne e ai bambini fece il suo ultimo discorso e si diresse sul campo di battaglia. Con tutte le sue forze l'Imam cerc\u00f2 di resistere all'attacco ma, sfinito e dissanguato, mor\u00ec poco dopo. Tutti i corpi dei martiri vennero denudati e le loro teste furono mozzate. I corpi vennero lasciati sul campo di battaglia finch\u00e9, dopo due giorni, gli abitanti del vicino villaggio si sentirono abbastanza sicuri per andarli a seppellire.\nL'esercito omayyade nel frattempo si era avviato verso Kufa in una macabra processione, con le settantadue teste dei martiri infilzate sulle punte delle lance, con le donne e i bambini catturati al seguito e alle donne fu ordinato di togliere il velo in segno di spregio.\nDopo essere stata mostrata in pubblico a Kufa, la testa di al-\u1e24usayn fu portata a Damasco per essere presentata al califfo. Tutti i prigionieri vennero condotti al seguito. La storia sciita testimonia come Yaz\u012bd non abbia avuto alcun rimorso per la morte di al-\u1e24usayn e della sua scarna truppa e per il rude trattamento riservato ai prigionieri che tenne incarcerati per un ulteriore anno prima di essere rilasciati ed autorizzati a ritornare a casa ma altre tradizioni parlano invece del suo rammarico per ordini mal compresi e peggio eseguiti, limitati come dovevano essere a sbarrare semplicemente la strada di al-\u1e24usayn alla volta di Kufa e a pretendere il riconoscimento del suo califfato. La famiglia del Profeta torn\u00f2 prima a Kerbel\u0101\u02be e poi a Medina.\nSignificati della strage di Kerbel\u0101\u02be.\nIl giorno della \"\u02bf\u0101sh\u016br\u0101\u02be\", che in arabo significa \u201cil decimo giorno\u201d, consacra la rottura definitiva dei due grandi rami dell'Islam.\nIl significato simbolico delle celebrazioni di Kerbel\u0101\u02be \u00e8 per gli sciiti quello di testimoniare il dovere del \"jih\u0101d\". Non il \u201cpiccolo jih\u0101d\u201d, armato e offensivo verso i \u201cnemici di Dio\u201d, ma il \u201cgrande jih\u0101d\u201d, quello che chiama a mostrare la vera fede in Dio nel momento della prova e che \u00e8 rivolto a migliorare il comportamento etico del credente al fine di realizzare il Bene.\nLa morte di al-\u1e24usayn \u00e8 uno dei miti fondativi della Shi\u02bfa. Ancora oggi, nel giorno della \"\u02bf\u0101sh\u016br\u0101\u02be\", immensi cortei di pellegrini sfilano nella citt\u00e0 santa di Kerbel\u0101\u02be. Le manifestazioni si trasformano in grandi rappresentazioni collettive di massa che mettono in scena il martirio di al-\u1e24usayn (in Persia questi componimenti poetico-prosastici vengono chiamati \"Ta\u02bfziye\"). Nelle moschee si rievocano gli eventi dolorosi che riportarono alla tragedia. I fedeli, vestiti a lutto, piangono come se avessero perso una persona cara. Chiunque nel decimo giorno del mese di mu\u1e25arram (il mese in cui si celebrano i riti) riesce a visitare la tomba del terzo imam e ad offrire l'acqua agli altri visitatori assetati \u00e8 come se l'avesse data all'esercito di al-\u1e24usayn, atto che simboleggia la tipica tensione sciita alla \"pietas\".\nMa l'evento simbolico pi\u00f9 significativo \u00e8 rappresentato dalle processioni di autoflagellanti. Migliaia di persone si coprono il capo di cenere, battono il suolo con la fronte, si fustigano a sangue mentre partecipano ai cortei di afflizione che seguono la salma immaginaria di al-\u1e24usayn. Si rappresenta in tal modo la volont\u00e0 dell'intera comunit\u00e0 di sottomettersi volontariamente alla tortura, di morire in gruppo per la difesa della causa: come al-\u1e24usayn a Kerbel\u0101\u02be.\nSin dalla battaglia di Kerbel\u0101\u02be la Sh\u012b\u02bfa si percepisce come un movimento di rivolta contro l'ingiustizia. Per lungo tempo in Iraq e in Iran queste manifestazioni, proibite prima negli eccessi e poi totalmente dal governo della dinastia Pahlavi e di Saddam Hussein, hanno funzionato come una sfogo contro l'ingiustizia che dominava il mondo, permettendo alla comunit\u00e0 di lavare ritualmente il peccato capitale nell'accettazione del compromesso quotidiano con una societ\u00e0 dominata dal male.\nI giovani rivoluzionari iraniani ne muteranno per\u00f2 il segno; la \"\u02bf\u0101sh\u016br\u0101\u02be\" assumer\u00e0 cos\u00ec un diverso segno e alla tradizionale \"pietas\" sciita si sostituir\u00e0 l'idea della morte in combattimento per l'affermazione della \u201cgiustizia\u201d."}
{"id": "395842", "revid": "4711", "url": "https://it.wikipedia.org/wiki?curid=395842", "title": "Hagenau", "text": ""}
{"id": "395843", "revid": "729019", "url": "https://it.wikipedia.org/wiki?curid=395843", "title": "Centro intelligence interforze", "text": "Il Centro intelligence interforze (C.I.I.) \u00e8 una struttura di intelligence del II Reparto informazioni e sicurezza dello stato maggiore della Difesa. Istituito nel 1997 \u00e8 operativo dal 2000 e svolge le funzioni di \"intelligence\" tecnico militare delle forze armate italiane.\nStoria.\nNel 1997 si decise di sostituire e accentrare i tre SIOS delle forze armate italiane allo stato maggiore della difesa. Il trasferimento di competenza \u00e8 stato sancito dalla direttiva del ministro della Difesa n\u00ba 1/30863/14.1.8/97 del 15 maggio 1997 e l'attivit\u00e0, dopo una fase sperimentale, ha portato il 1\u00ba settembre 2000 alla costituzione del II Reparto informazioni e sicurezza dello Stato maggiore della difesa.\nDal \"Reparto per le informazioni operative\" del II R.I.S. dipendono sia il Centro intelligence interforze (C.I.I.), sia la Scuola interforze intelligence-guerra elettronica. La scuola il'1\u00ba aprile 2004 si \u00e8 trasformata nel Centro interforze di formazione intelligence e guerra elettronica, unico polo formativo per l'intelligence tecnico-militare italiana.\nFunzioni.\nIl C.I.I. \u00e8 interno alle stesse forze armate italiane e si occupa essenzialmente di problematiche militari. Esso si occupa principalmente di questioni di \"intelligence\", di raccolta ed eleborazione informazioni. Tramite il RIS opera in collegamento con l'AISE, il servizio informazioni e controspionaggio per le operazioni all'estero.\nOrganizzazione.\nUnit\u00e0 territoriali.\nLe seguenti unit\u00e0 del C.I.I., anche storiche, sono state evinte da documentazione ufficiale on line del Ministero della difesa&lt;ref name=\"1983/78\"&gt;Ministero della Difesa, , Roma, 8 gennaio 2008.&lt;/ref&gt;:\nSedi del C.I.I..\nI seguenti insediamenti del C.I.I., anche storici, sono stati evinti da documentazione ufficiale \"on line\" del Ministero della difesa:"}
{"id": "395845", "revid": "125409327", "url": "https://it.wikipedia.org/wiki?curid=395845", "title": "Greater Los Angeles Area", "text": "La Greater Los Angeles Area \u00e8 un'area metropolitana degli Stati Uniti d'America, sviluppata attorno alla citt\u00e0 di Los Angeles, in California. Si sviluppa su cinque contee nella parte meridionale dello stato e, precisamente, quelle di Los Angeles, Orange, San Bernardino, Riverside e Ventura. Localmente \u00e8 chiamata anche Southern California, SoCal o The Southland. I residenti della Contea di Los Angeles e coloro che abitano al di fuori della regione spesso si riferiscono ad essa come L.A."}
{"id": "395846", "revid": "1318658", "url": "https://it.wikipedia.org/wiki?curid=395846", "title": "Monologo", "text": "Un monologo, dal greco \"monol\u00f3gos\" (composto di \u03bc\u03cc\u03bd\u03bf\u03c2, \"m\u00f3nos\", \"solo\", \"unico\", e \u03bb\u03cc\u03b3\u03bf\u03c2, \"l\u00f3gos\", \"discorso\"), \u00e8 un discorso, espresso a voce, o narrato nella mente, di una singola persona e diretto a un'altra persona o a un pubblico. Il monologo si differenzia dal soliloquio perch\u00e9, in quest'ultimo, colui che parla indirizza le sue parole a s\u00e9 stesso (o, in ambito teatrale, a un pubblico), senza la presenza di un destinatario a cui rivolgere direttamente le parole.\nIl monologo, quindi non dialogo, \u00e8 un discorso compiuto da una sola persona che interpreta pi\u00f9 personaggi (nel modo di fare, nelle voci, ...).\nNel teatro.\nIn ambito teatrale, spesso il termine viene utilizzato anche per lunghe battute teatrali in cui l'attore - a differenza del monologo puro - si rivolge a interlocutori presenti sulla scena o collocati immediatamente fuori di essa: tali lunghe battute sono, in realt\u00e0, dei soliloqui, non dei monologhi.\nIl celebre \"Essere o non essere\" nell'Amleto di William Shakespeare \u00e8 un soliloquio, mentre i dialoghi di Eduardo De Filippo con il professore sul set di \"Questi fantasmi\" sono monologhi. Lunghi monologhi possono costituire composizioni sceniche complete, che prevedono diversi gradi di partecipazione del pubblico, come \"Novecento\" di Alessandro Baricco, o il \"Mistero Buffo\" di Dario Fo.\nFunzioni.\nTalvolta un monologo pu\u00f2 essere un prologo o un epilogo, quando l'attore si ritrova da solo a recitare, all'apertura o alla conclusione della messa in scena, con intento esplicativo. In alcuni casi la funzione introduttiva o conclusiva di tali monologhi \u00e8 esplicitata, come nel caso in cui l'attore impersona direttamente un personaggio che ha funzione narrativa, chiamato direttamente \"Prologo\", come nelle commedie di Pietro Aretino. In altri casi la funzione \u00e8 implicita alla scena, ad esempio quando, nel \"Riccardo III\", \u00e8 egli stesso un personaggio della storia, che introduce lo spettatore nelle vicende, con esplicazione degli antecedenti e dichiarazione degli intenti futuri.\nIn altri casi un testo recitato da un solo attore ha diverse valenze, come nel caso del soliloquio finale di Puck nel \"Sogno di una notte di mezza estate\", che chiama in causa sia il suo personaggio di folletto, sia la figura dell'attore, che d\u00e0 corpo all'ombra del personaggio, sia la visione del teatro come sogno.\nIl monologo rientra nella categoria delle convenzioni teatrali, ossia dei \"trucchi\" realizzati dal drammaturgo per rendere partecipe lo spettatore di un evento che non ha visto rappresentato (ad esempio un episodio avvenuto nel passato di uno dei personaggi o il resoconto di una morte avvenuta fuori scena) o ancora per esplicitare i pensieri interiori di un personaggio (riflessioni su un avvenimento): in molti casi, quindi, ha funzione didascalico-narrativa o illustrativa di episodi extradiegetici. Ci\u00f2 che lo rende un artificio scenico \u00e8 dunque il carattere di estraneit\u00e0 alle convenzioni dialogiche della realt\u00e0 sensibile, dove difficilmente si potrebbe esporre un argomento interiore a voce alta, se fossimo sicuri di non essere ascoltati.\nProprio per il suo carattere di innaturalezza, il monologo venne quasi totalmente soppresso nei testi esemplificativi del teatro borghese, che tendeva a restituire in scena la dimensione della realt\u00e0 sensibile: \u010cechov lo reintrodusse, forzando i caratteri propri del naturalismo borghese, per sottolineare il tumulto interiore dei suoi personaggi.\nSempre l'innaturalezza dello stesso lo porta spesso a essere definito \"soliloquio\", ossia il pensare ad alta voce rivolgendosi a un pubblico immaginario: il monologo ha invece una funzione di reale agente della vicenda narrata quando un altro partecipante alla scena, nascosto da colui che lo sta agendo, lo ascolta. In questo caso, il monologo perde la caratteristica dell'attore solo in scena ma ha la funzione drammatica ben precisa di fungere da veicolo di informazione per gli altri personaggi del dramma.\nNel cinema.\nNel cinema il monologo pu\u00f2 avere funzioni differenti: se la voce recitante agisce fuori campo pu\u00f2 essere da supporto all'immagine filmica, alla quale spesso detrae la sua funzione narrativa. Al contrario, pu\u00f2 essere utilizzato anche come supporto della stessa o servire per giustificare un'ellissi temporale. Rientra, di norma, nel carattere della naturalezza, quando il personaggio parla tra s\u00e9 a voce alta, in funzione della necessit\u00e0 di rappresentazione. Molto frequente, nel caso di trasposizioni cinematografiche di opere teatrali, \u00e8 la trasformazione del monologo in voce fuori campo, come nel caso del film \"Hamlet 2000\" di Michael Almereyda, in cui il monologo dell\"Amleto\" si trasforma da voce fuori campo a voce recitante da parte del protagonista, mescolando quindi le diverse tecniche di rappresentazione cinematografica del monologo."}
{"id": "395847", "revid": "834", "url": "https://it.wikipedia.org/wiki?curid=395847", "title": "Edf", "text": ""}
{"id": "395848", "revid": "363629", "url": "https://it.wikipedia.org/wiki?curid=395848", "title": "Standard aureo", "text": ""}
{"id": "395849", "revid": "1558436", "url": "https://it.wikipedia.org/wiki?curid=395849", "title": "Legio II Traiana Fortis", "text": "La Legio II \"Traiana Fortis\" (\u00abforte legione di Traiano\u00bb) fu una legione romana arruolata dall'imperatore Traiano nel 105, insieme alla XXX \"Ulpia Victrix\", per le sue campagne militari in Dacia. Esistono documenti che testimoniano la presenza della II \"Traiana Fortis\" in Egitto verso la met\u00e0 del V secolo. Il simbolo della legione era il semidio Ercole.\nNel 115, la II \"Traiana Fortis\" fu inclusa nel grande esercito impiegato da Traiano nella campagna contro i Parti. Nel 117, la legione fu dislocata in Giudea, per assicurare la pace dopo la ribellione che si era appena conclusa. Nel 125 la legione venne mandata per la prima volta in Aegyptus, dove condivise l'accampamento, a Nicopoli (presso Alessandria d'Egitto), con la XXII \"Deiotariana\". Tra il 132 ed il 136 la legione dovette soffocare un'altra ribellione in Giudea. \nLa storia della II \"Traiana Fortis\" d\u00e0 un chiaro esempio del ruolo politico delle legioni. Nel 194, Pescennio Nigro, governatore della provincia di Siria, si ribell\u00f2 con il supporto, fra le altre, della II \"Traiana Fortis\". Il suo rivale era Settimio Severo, che sarebbe diventato imperatore. Nei giorni precedenti la battaglia decisiva, la legione cambi\u00f2 schieramento e giur\u00f2 fedelt\u00e0 a Severo. Questo evento si sarebbe rivelato decisivo per le sorti di Pescennio.\nAgli inizi del III secolo, la legione venne coinvolta nella campagna di Caracalla contro le trib\u00f9 germaniche e ricevette il cognomen Germanica.\nSecondo la \"Notitia dignitatum\", agli inizi del V secolo la II \"Traiana Fortis\" si trovava sotto due comandi, quello del \"Dux Thebaidos\", per il quale occupava \"Apollonopolis Magna\", nell'Egitto meridionale, e quello del \"Comes limitis Aegypti\", sotto cui serv\u00ec con almeno alcune \"vexillationes\" di stanza a Parembole."}
{"id": "395853", "revid": "767487", "url": "https://it.wikipedia.org/wiki?curid=395853", "title": "Pee-wee's Big Adventure", "text": "Pee-wee's Big Adventure \u00e8 un film commedia statunitense del 1985 diretto da Tim Burton.\nTrama.\nPee-wee Herman, uno strano uomo che si comporta come un bambino, ama la sua bicicletta pi\u00f9 di ogni altra cosa al mondo e si rifiuta di venderla alla sua nemesi, Francis Buxton, un simile uomo-bambino, ricco vicino del protagonista. Dopo aver visitato un negozio di magia, la bicicletta viene rubata, col risultato di una stra-pubblicizzata campagna di ricerche. Infuriato si dirige da Francis, ma questo afferma di non aver rubato la bici. Disperato per la perdita, Pee-Wee fa visita ad una veggente che lo truffa dicendogli che la bici \u00e8 nascosta nello scantinato di Alamo in Texas. Pee-wee inizia il suo viaggio, facendo l'autostop e accompagnato cos\u00ec da un uomo chiamato Mickey, un evaso in fuga dalla legge. Mickey abbandona Pee-wee quando, sbadatamente, quest'ultimo per poco non li fa ammazzare mentre guida.\nPee-wee ottiene poi un passaggio dalla sinistra camionista Large Marge, che in seguito, in un'area di servizio a forma di T-Rex, scoprir\u00e0 essere un fantasma. Nel bar conosce Simone, un'amichevole cameriera col desiderio di vedere Parigi. Il suo enorme fidanzato Andy pensa che Pee-wee e Simone siano amanti. Cos\u00ec insegue furioso Pee-wee, che scappa e si rifugia in un vagone di un treno in movimento, sviene e sogna di vedere il T-Rex del bar divorare la bicicletta. Viaggiando per San Antonio scopre che ad Alamo non ci sono scantinati, comprendendo che il suo intero viaggio era stato uno spreco di tempo.\nVa cos\u00ec ad una fermata del bus per ritornare a casa. Pee-wee per\u00f2 incrocia nuovamente Andy che lo insegue. Per un equivoco dell'inseguimento Pee-wee vince il record mondiale di bull-riding mentre Andy viene inseguito da un toro. Pi\u00f9 tardi Pee-wee entra in litigio con una gang di motociclisti (per aver fatto cadere le loro motociclette). Per la paura di essere ucciso da loro, Pee-wee balla la \"Tequila\" (famosa canzone popolare americana) e vince il rispetto dei motociclisti. Questi gli danno una moto, ma presto Pee-wee la distrugge e finisce in ospedale, qui fa un altro sinistro sogno dove vede la sua bici seviziata da infernali clown-medici. Dalla televisione scopre che la sua bicicletta \u00e8 ora in possesso di Kevin Morton, un bambino viziato che attualmente recita in un film con la sua bici in bella vista.\nPee-wee guarisce e riesce ad infiltrarsi nei Warner Brothers Studios a Burbank (California) e trova il set nel quale Kevin recita. Si traveste da suora per potersi infiltrare e riprendersi la bici. In una scena di folle inseguimento, scappa dallo staff di sicurezza della Warner Bros. attraverso vari set. Vari attori e comparse, tra cui un Babbo Natale ed un uomo col costume da Godzilla, vengono spazzati via dall'inseguimento. Usando i gadget aggiunti della sua bici, Pee-wee riesce ad evadere le guardie e scappa dagli studio. Subito dopo la fuga per\u00f2, Pee-wee scopre un negozio di animali in fiamme. Dopo aver eroicamente salvato tutti gli animali (anche i serpenti), Pee-wee sviene sul gradino della porta, quando i pompieri e la polizia arrivano. Mentre i paramedici sono intenti a risvegliarlo, un pompiere discute con un poliziotto definendo Pee-wee un eroe. Il poliziotto per\u00f2 non lo ascolta e mette Pee-wee agli arresti.\nPee-wee viene alla fine liberato e portato alla Warner Bros., che gli propone di comprare i diritti d'autore sulla sua storia in cambio dei danni subiti. Pee-wee accetta la proposta.\nIl film si conclude con Pee-wee che guarda la premi\u00e8re in un drive-in insieme ai compagni incontrati nel viaggio (inclusa Simone).\nProduzione.\nOltre ad essere il primo film di Burton, \u00e8 anche il primo incontro del regista con il musicista Danny Elfman, con il quale in futuro collaborer\u00e0 in tutte le sue pellicole (fatta eccezione per \"Ed Wood\", \"Sweeney Todd - Il diabolico barbiere di Fleet Street\" e \"Miss Peregrine - La casa dei ragazzi speciali\").\nIl protagonista \u00e8 Pee-wee Herman (interpretato da Paul Reubens), personaggio che negli anni ottanta era gi\u00e0 molto popolare per lo spettacolo \"The Pee-wee Herman Show\", che si ritrova in giro per l'America con lo scopo di ritrovare la sua preziosa e amata bicicletta. Il film fu un successo sia finanziariamente che nella critica e divenne cos\u00ec un film cult.\nIl successo di \"The Pee-wee Herman Show\" spinse la Warner Bros. a commissionare Paul Reubens per la scrittura di un copione per un lungometraggio su Pee-wee Herman. L'idea originale di Reubens era di fare un remake di \"Pollyanna\" con Pee-wee Herman nel ruolo di Hayley Mills. Reubens dichiar\u00f2 che \"Pollyanna\" era il suo film preferito. Arrivato alla met\u00e0 della scrittura, Reubens not\u00f2 che tutti alla Warner Bros. avevano una propria bicicletta, cosa che lo ispir\u00f2 ad iniziare un nuovo copione.\nAvendo abbandonato la Disney ed avendo ricevuto positive recensioni con il suo \"Frankenweenie\" tra gli studi cinematografici, Tim Burton era alla ricerca della possibilit\u00e0 di dirigere un lungometraggio. Quando Reubens ed i produttori di \"Pee-wee's Big Adventure\" videro il lavoro di Burton con \"Vincent\" e \"Frankenweenie\", decisero che Burton poteva essere un eccellente regista per il loro film. Da parte sua, Burton si sent\u00ec \"connesso\" alla personalit\u00e0 di Reubens e allo humour di \"Pee-wee's Playhouse\". Dopo l'ingaggio di Burton, Reubens, Phil Hartman e Michael Varhol elaborarono nuovamente il copione.\nLe location inclusero Glendale, Pomona, Santa Monica, Burbank e Cabazon in California e Alamo in Texas. Burton e Reubens ebbero tensioni con i produttori esecutivi della \"Warner Bros.\" riguardo al programma di ripresa. Tim Burton ingaggi\u00f2 il suo compagno di classe alla \"California Institute of the Arts\" Rick Heinrichs per le scene che includevano l'animazione stop-motion. Inoltre Danny Elfman ebbe la possibilit\u00e0 di eseguire la colonna sonora di un film per la prima volta. Al tempo, Elfman era il cantante di punta dei Oingo Boingo, ma la collaborazione tra Burton ed Elfman sarebbe continuata per quasi tutti i successivi film del regista.\nDistribuzione e accoglienza.\n\"Pee-wee's Big Adventure\" fu proiettato la prima volta il 9 agosto 1985 negli Stati Uniti d'America in 829 teatri cinematografici, incassando 4.545.847 dollari durante la sua prima settimana. Il film arriv\u00f2 ad accumulare 40.940.662 dollari, 5 volte superiore al budget iniziale (7 milioni), facendone cos\u00ec un successo finanziario. Le recensioni furono miste, ma presto divenne un cult movie.\nIl film ebbe inoltre una nomination agli Young Artist Award per il miglior film per famiglie (commedia o musicale).\nChristopher Null ha dato feedback positivo, definendolo \"il pi\u00f9 strano film di Burton\". La rivista \"Variety\" ha comparato Paul Reubens a Charlie Chaplin e a Buster Keaton mentre l\"'Empire\" ha definito il film \"un capolavoro comico\" ed \"un abbagliante debutto\" per Burton. Burton non ebbe alcun interesse a dirigere \"Big Top Pee-wee\", ed il successo finanziario del primo film port\u00f2 la Warner Bros. ad ingaggiarlo nella direzione di \"Batman\".\nIl film \u00e8 uscito in DVD in Italia nel marzo 2006."}
{"id": "395857", "revid": "287204", "url": "https://it.wikipedia.org/wiki?curid=395857", "title": "Area metropolitana di Chicago", "text": "Larea metropolitana di Chicago (comunemente detta \"Chicagoland\"), negli Stati Uniti d'America, \u00e8 composta dalla contea di Cook (che comprende Chicago) e da altre nove contee dell'Illinois, da due dell'Indiana e da una del Wisconsin. Il termine \"Chicagoland\" \u00e8 stato coniato dal Chicago Tribune nei primi anni del XX secolo."}
{"id": "395863", "revid": "111433", "url": "https://it.wikipedia.org/wiki?curid=395863", "title": "Visione binoculare", "text": "La visione binoculare, anche detta visione stereoscopica o stereopsi o stereopsia, \u00e8 una caratteristica del sistema visivo, propria di alcune specie animali, quali l'essere umano. Parte ristretta della completa \"visione\" \"bi-oculare\" (somma delle due visioni monoculari), \u00e8 composta dalla sola area di campo vista da entrambi gli occhi contemporaneamente. Ovvero, quando la parte del singolo campo visivo \"monoculare\" dell'occhio destro, pu\u00f2 sovrapporsi esattamente alla stessa parte visibile dal singolo campo visivo \"monoculare\" dell'occhio sinistro, potendo osservare gli oggetti con entrambi gli occhi e formando appunto una singola immagine binoculare. La parte centrale della visione binoculare \u00e8 la pi\u00f9 utilizzata durante l'osservazione attenta (lettura, visione TV, ecc), e compresa dalla zona foveale con un campo visivo di circa 5\u00b0 e dalla massima densit\u00e0 retinica. \nLa forma, l'ampiezza e l'acutezza visiva, della visione binoculare sono caratteristiche piuttosto soggettive alla morfologia del viso (naso, posizione degli occhi e distanza, guance, sopracciglia,ecc), alla genetica e alla biologia degli occhi, nonch\u00e9 anche alla cultura, all'esperienza e alle conoscenze degli oggetti osservati. \nLa forma della visione binoculare, pu\u00f2 essere mediamente approssimata ad una finestra di forma ellittica con rapporto d'aspetto tra 1,2:1 e 1,35:1 circa, che copre un campo visivo esteso di circa 95\u00b0 orizzontali e 80\u00b0 verticali, a seconda della morfologia. L'acutezza visiva della visione binoculare, risulta normalmente maggiore rispetto a quella \"monoculare\", e pu\u00f2 raggiungere anche fino a circa il 240% di quest\u2019ultima, come valore massimo. Il valore tipico dei 10/10 (10 decimi) sulla scala di Monoyer, rappresenta il livello di acutezza visiva normale, intesa come minimo indispensabile per la normalit\u00e0.\nGeneralit\u00e0.\nIl presupposto indispensabile per l'organizzazione della visione binoculare \u00e8 che entrambi gli occhi osservino una stessa area dello spazio, e che non siano presenti deviazioni degli assi visivi.\nDirezione visiva e punti corrispondenti.\nL'organizzazione dello spazio visivo prende come riferimento la fovea; un oggetto che forma la sua immagine su un'area retinica posta temporalmente e verso il basso rispetto ad essa, viene localizzato come proveniente dall'alto e dal lato nasale, cio\u00e8 diametralmente opposta. Questa localizzazione \u00e8 detta \"foveocentrica\".\nI campi visivi dei due occhi sono legati reciprocamente: una specifica area retinica dell'occhio destro, corrisponde un'altra area specifica dell'occhio sinistro, in posizione omologa. L'occhio destro vede la parte destra del naso e lo posiziona a sinistra dell'immagine finale, mentre l'occhio sinistro vede la parte sinistra del naso e lo posiziona a destra nell'immagine. Le due immagini sommate all'interno di questo spazio formano il campo visivo binoculare e le due fovee sono i punti principali corrispondenti, mentre la restante parte dell'area retinica viene organizzata anch'essa per aree corrispondenti. Per questo motivo, la direzione visiva risultante appare come originata da un occhio posto al centro dei due reali e definita quindi \"ciclopica\" (simile ad una visione monoculare). \nL'insieme dei punti nello spazio, visti singolarmente dai corrispondenti punti della retina, \u00e8 definito dalla cosiddetta curva oroptera.\nPercezione binoculare.\nSuddivisione del processo evolutivo e cognitivo dell'apparato visivo umano, proposto da \"Worth\" nel 1915, la percezione binoculare \u00e8 composta da diversi fenomeni:\nOgni fenomeno \u00e8 di livello superiore al precedente, e la presenza del grado pi\u00f9 elevato, la stereopsi prevede la presenza dei due precedenti.\nPercezione simultanea.\nLa percezione simultanea \u00e8 rappresentata dalla capacit\u00e0 di entrambi gli occhi di apprezzare e trasmettere al cervello nello stesso istante la medesima immagine.\nFusione.\nLa fusione \u00e8 una capacit\u00e0 visiva successiva alla percezione simultanea, e presenta una componente motoria ed una sensoriale. La prima implica l'attivit\u00e0 dei muscoli estrinseci oculari, per il posizionamento degli assi visivi sull'oggetto interessato. La seconda \u00e8 relativa alla capacit\u00e0 psichica di formare, da due immagini retiniche simili, una rappresentazione visiva singola.\nStereopsi.\nLa stereopsi \u00e8 la capacit\u00e0 percettiva che consente di unire le immagini provenienti dai due occhi, che a causa del loro diverso posizionamento strutturale, presentano uno spostamento laterale. Questa \"disparit\u00e0\" viene sfruttata dal cervello per trarre informazioni sulla profondit\u00e0 e sulla posizione spaziale dell'oggetto mirato. Di conseguenza la stereopsi permette di generare la visione tridimensionale."}
{"id": "395867", "revid": "1272592", "url": "https://it.wikipedia.org/wiki?curid=395867", "title": "Chiesa di San Giuseppe (Firenze)", "text": "La chiesa di San Giuseppe \u00e8 un luogo di culto cattolico situato nell'omonima via San Giuseppe, nei pressi di piazza Santa Croce a Firenze. A Firenze sono dedicati a san Giuseppe anche una chiesa in via Santa Caterina d'Alessandria e un oratorio in via Sant'Antonino, ma questa chiesa \u00e8 la pi\u00f9 importante, sia per il profilo storico-artistico, sia perch\u00e9 parrocchia.\nStoria.\nLa chiesa venne dunque edificata su progetto di Baccio d'Agnolo e a partire dal 1519, venendo consacrata nel 1522 a san Giuseppe e santa Maria del Giglio, sebbene i lavori si protrassero fino al 1583. In quell'anno, per l'intervento della granduchessa Bianca Cappello, il complesso fu ceduto ai frati minimi di San Francesco di Paola.\nNel Settecento l'interno venne affrescato da Sigismondo Betti e Pietro Anderlini (1752) e fu realizzata la nuova facciata (1759). I frati vi dimorarono fino alla soppressione del 1784, voluta dal granduca Pietro Leopoldo. In seguito la chiesa pass\u00f2 al clero secolare e divenne parrocchia; i Lorena ne tennero il patronato e in quegli anni ne promossero un rifacimento. Il convento invece ospit\u00f2 vari istituti assistenziali, come il convento delle Fanciulle del Ceppo.\nDurante l'alluvione di Firenze la chiesa fu gravemente danneggiate, facendo saltare l'intero pavimento, che venne rifatto anni dopo, in un semplice cotto. Andarono perdute le lapidi sepolcrali, tra cui quella di un parroco che vi aveva fatto incidere \" Solus in pace vixi / Solus in pace quiesco\".\nDescrizione.\nEsterno.\nLa facciata della chiesa di San Giuseppe \u00e8 settecentesca, con interventi fino alla met\u00e0 dell'Ottocento. \u00c8 a salienti, con la parte centrale sormontata da un frontone triangolare idealmente sorretto da due grandi pilastri tuscanici lisci. Al centro della facciata, si apre il portale, sormontato da una finestra rettangolare che d\u00e0 luce all'interno.\nSopra la porta di ingresso, si trova l'iscrizione:\nTraduzione: \"La pubblica devozione dei Fiorentini, raccolta una somma di denaro, accrebbe, arricch\u00ec, abbell\u00ec questa chiesa [che fu] dedicata alla Vergine Maria Madre di Dio detta del Giglio e a Giuseppe suo sposo dai loro fedeli all'interno con una volta, un dipinto e delle finestre, all'esterno con una nuova facciata rivestita di pietre lavorate. Anno 1759, regnando felicemente il nostro sovrano Francesco Cesare Augusto\".\nInterno.\nL'interno della chiesa, in stile tardobarocco, \u00e8 a navata unica con tre cappelle laterali per lato. In fondo alla navata, che \u00e8 coperta con volta a botte lunettata affrescata da Sigismondo Betti (1754), si trova l'abside, con la volta affrescata, il coro ligneo e l'altare maggiore marmoreo. Il pavimento venne completamente rifatto dopo l'alluvione del 1966, in cotto con gradini in pietra serena.\nCappella maggiore.\nLa cappella maggiore \u00e8 affrescata da Sigismondo Betti (\"San Francesco di Paola in gloria\", 1752), con quadrature di Pietro Anderlini. Sopra l'altare pende un crocifisso sagomato e dipinto di scuola fiorentina del primo Quattrocento, legato all'ambito di Beato Angelico. Tra coro e controfacciata sono disposte nove tele del 1650, opera di Francesco Bianchi Buonavita con \"Storie di san Francesco di Paola\". L'altare maggiore in marmi policromi \u00e8 un rifacimento del 1930.\nSulla cantoria a ridosso della parete di fondo della cappella maggiore si trova l'organo a canne, racchiuso all'interno di una fastosa cassa lignea barocca riccamente decorata con rilievi e dorature. Lo strumento venne costruito da Pietro Agati nel 1764 ed ampliato da suo figlio Giosu\u00e8 nel 1835; a trasmissione integralmente meccanica, dispone di 17 registri. La consolle \u00e8 a finestra ed ha un'unica tastiera e una pedaliera a leggio; i comandi dei registri sono costituiti da manette a scorrimento verticale disposte su due file.\nCappelle di destra.\nNella prima cappella a destra si trova il fonte battesimale e i resti del pavimento a marmi policromi del 1844-1853 che attesta come l'impianto fosse ben pi\u00f9 magnificente prima dell'alluvione; conserva inoltre il \"Mausoleo Giuntini\" di Odoardo Fantacchiotti (1854) e affreschi con \"Storie di sant'Anna\" sulla volta, opera di Antonio Marini (1852).\nNella seconda si trovava la \"Madonna col Bambino e santi\" di Taddeo Gaddi, oggi nei depositi della soprintendenza; la cupola \u00e8 affrescata da Attanasio Bimbacci con la \"Gloria di san Francesco di Paola\" (1705).\nL'ultima cappella di destra ha affreschi di Luigi Ademollo su volta e pareti (\"Scene della vita di san Giuseppe\") e una pala d'altare di Santi di Tito con predella di Ridolfo del Ghirlandaio (\"Nativit\u00e0 tra i santi Antonio e Sebastiano\").\nCappelle di sinistra.\nNella prima cappella di sinistra si trova sulla parete destra un grande affresco con la \"Canonizzazione di Bernadetta Soubiroux\" del 1933-1934, su cui si vedono ancora oggi i gravi danni dell'alluvione. All'altare una scultura in legno policroma di Giovacchino Fortini che simula la terracotta invetriata, mentre sulla parete sinistra il \"Miracolo di san Francesco di Paola\" di Santi di Tito (1585 circa).\nNella cappella seguente una \"Madonna del Giglio\" attribuita a Raffaellino del Garbo, il \"Mausoleo di Giovanni Neri\" di Gioacchino Fortini (1716) e un crocifisso sagomato e dipinto attribuito a Lorenzo Monaco: con questa croce, unica opera sopravvissuta dell'antico oratorio, i \"Battuti Neri\" accompagnavano i condannati lungo via dei Malcontenti, che proprio da questa lugubre processione prende il nome, fino ai patiboli fuori della porta alla Giustizia.\nL'ultima cappella a sinistra ha un altare decorato dall\"Annunciazione\" del Maestro di Serumido (1522) e un bassorilievo con la \"Via Crucis dell'umanit\u00e0\", opera bronzea moderna di Leonardo Rosito (1984)."}
{"id": "395869", "revid": "36426", "url": "https://it.wikipedia.org/wiki?curid=395869", "title": "Chiesa di Santa Lucia (Firenze)", "text": "La chiesa di Santa Lucia \u00e8 un luogo di culto cristiano che si trova in via del Podest\u00e0, nella frazione Galluzzo di Firenze; sorta come chiesa cattolica e tuttora regolarmente officiata come tale, \u00e8 dal novembre 2015 sede anche dell'omonima parrocchia ortodossa rumena.\nStoria e descrizione.\nL'antica chiesa di Santa Lucia, detta Ammazzapagani, \u00e8 documentata dal XII secolo, sotto il patronato del Capitolo della Cattedrale fiorentina e poi della famiglia Petribuoni-Fastelli. Nel 1784 fu dichiarata prioria. Fu ricostruita e ampliata nell'800, poi ancora restaurata dopo la prima guerra mondiale dall'architetto Caldini e consacrata nel 1930.\nLa chiesa ha due campane del XIV secolo. Sopra il portale d'entrata \u00e8 presente una lunetta con un mosaico raffigurante \"Santa Lucia da Siracusa\". Il rosone \u00e8 costituito da una trifora.\nDivenuta insufficiente per le necessit\u00e0 dell'accresciuta popolazione, venne costruita in via Volterrana, su progetto di Giorgio Ceccherelli e Mario Corsi, una nuova chiesa dedicata a san Giuseppe (e a santa Lucia), consacrata nel 1962."}
{"id": "395870", "revid": "1522738", "url": "https://it.wikipedia.org/wiki?curid=395870", "title": "Transgiordania", "text": "Col nome Transgiordania (\"la parte al di l\u00e0 del Giordano\"), in inglese chiamata anche East Bank (\"la sponda orientale\") o Palestina orientale (denominazione che indica solo le zone pi\u00f9 a ridosso del fiume e non l'intera regione, ovvero quelle che fecero parte del Regno di Giuda e Israele in epoca biblica), si indicano le regioni a levante del fiume Giordano, nella biblica terra di Moab e oggi in Giordania, che si esauriscono a sud col golfo di Aqaba e le propaggini sinaitiche, mentre a ponente confinano con le regioni palestinesi (Cisgiordania e l'attuale Stato di Israele).\nStoria.\nTali territori, gi\u00e0 sottoposti al dominio ottomano, furono assegnati al termine del primo conflitto mondiale dalla Societ\u00e0 delle Nazioni alla Gran Bretagna sotto forma di mandato internazionale insieme a quello della Palestina e a quello dell'Iraq.\nDivenne protettorato britannico nel mese di aprile 1921.\nWinston Churchill, all'epoca ministro alle colonie britannico, l'affid\u00f2 all'emiro \u02bfAbd All\u0101h, il figlio di al-Husayn ibn \u02bfAl\u012b, che aveva proclamato contro i turchi la cosiddetta \"rivolta araba\" gi\u00e0 nel corso della Prima guerra mondiale.\nLa Transgiordania rimase sotto l'amministrazione britannica fino al primo trattato transgiordano, concluso nel 1928. La regione divenne nominalmente indipendente, anche se i britannici avrebbero ancora mantenuto una presenza militare e il controllo degli affari esteri e un certo controllo finanziario sul regno. Questo spinse l'emiro a cercare una conferenza nazionale (25 luglio 1928), la prima nel suo genere, per esaminare gli articoli del trattato e adottare un piano di azione politica.\nIl nuovo re avrebbe per\u00f2 dovuto rendere conto delle proprie decisioni a un commissario britannico.\nL'emirato di Transgiordania raggiunse la piena indipendenza il 17 giugno 1946, in conformit\u00e0 con il trattato di Londra.\nNel 1949, dopo l'occupazione l'anno prima della Cisgiordania, il nome ufficiale del paese divenne Regno di Giordania (Regno Hascemita di Giordania) allorch\u00e9 la Legione araba di Glubb Pasci\u00e0 riusc\u00ec a porre sotto il proprio controllo le regioni palestinesi cisgiordaniche (in inglese \"West Bank\") e la parte orientale di Gerusalemme al termine della guerra del 1948, scoppiata a seguito della dichiarazione di nascita dello Stato di Israele da parte delle autorit\u00e0 sioniste ebraiche in Palestina.\nLo Stato giordano, dopo la sconfitta nella guerra dei sei giorni e la conseguente annessione \"de facto\" israeliana di Cisgiordania, Striscia di Gaza (fino al 2005) e Gerusalemme est, si estende pressappoco sul solo territorio transgiordano."}
{"id": "395871", "revid": "725642", "url": "https://it.wikipedia.org/wiki?curid=395871", "title": "Politica fiscale", "text": "La politica fiscale, in politica economica, \u00e8 una delle linee di azione adottate dal governo all'interno della politica di bilancio. Essa si esprime nella legge finanziaria, per far fronte in maniera predeterminata agli obiettivi di bilancio pubblico, ovvero stabilire un livello di imposizione o prelievo fiscale sui contribuenti per coprire la quota prefissata di uscite statali (spesa pubblica). \nDescrizione.\nFunzioni e scopi.\nTali risultati si ottengono attraverso modifiche al cosiddetto \"sistema fiscale,\" definito come il livello medio di pressione fiscale e le modalit\u00e0 di ripartizione dei tributi sui contribuenti stessi. In generale, se si mantiene inalterato il livello di pressione fiscale per raggiungere determinati obiettivi di bilancio, ad un qualunque taglio delle imposte da una parte ne corrisponde un aumento o creazione di altre. Un problema tipico e fortemente limitante che un governo si trova spesso ad affrontare in materia fiscale per cercare di raggiungere i propri obiettivi di bilancio \u00e8 quello dell'evasione fiscale.\nL'economia aperta.\nIn regime di economia aperta, entrano in gioco altri fattori, come il tasso di cambio e anche il tipo di regime di cambio: cambi fissi o cambi flessibili (\"modello Mundell-Fleming\"). Infatti una manovra espansiva o restrittiva avr\u00e0 influenza anche sulla quantit\u00e0 di esportazioni nette. Ad esempio, una politica fiscale espansiva, in un regime di cambi fissi, aumenter\u00e0 la domanda e quindi la produzione nazionale (in funzione della quale variano negativamente le importazioni), mentre non ha effetto sulla produzione estera (da cui dipende la domanda estera di prodotti nazionali e dunque le esportazioni). Di conseguenza, una politica fiscale espansiva in economia aperta, in regime di cambi fissi, produrr\u00e0 un miglioramento della bilancia commerciale. Le conclusioni sono esattamente opposte nel caso di regime di cambi flessibili, dove una politica fiscale espansiva fa aumentare il tasso di cambio peggiorando le esportazioni.\nAspetti socio-economici.\nTipicamente, riguardo alla ripartizione dei tributi, si hanno due distinte e contrapposte posizioni in materia di politica fiscale spesso dettate da scelte politiche, ognuna con delle limitazioni:\nNel mezzo ovviamente sono possibili varie situazioni intermedie di compromesso. Tuttavia diversi economisti fanno notare e concordano come sia preferibile stimolare una crescita economica dal basso ovvero favorendo i consumi, abbassando quindi la pressione fiscale sui meno abbienti, piuttosto che stimolarla dall'alto favorendo investimenti e innovazione cio\u00e8 diminuendo la pressione fiscale sui pi\u00f9 abbienti (tra cui la classe imprenditoriale) in quanto l'innovazione senza consumi non porterebbe ad alcuna reale crescita per semplice calo della domanda.\nTrattazione matematica.\nSe facciamo riferimento alla curva IS risultano immediatamente evidenti questi tre elementi:\nformula_1\nTra queste variabili, quelle che sono manovrabili dallo Stato sono:\nDa queste tre variabili possiamo inoltre evidenziare da cosa sia composto il bilancio di uno Stato:\nformula_2\nIn generale possiamo affermare che le manovre attuabili dallo Stato sono di due tipi: manovre \"espansive\" e manovre \"restrittive\".\nUna manovra \"espansiva\" consiste nell'aumento della spesa pubblica o dei trasferimenti, oppure in una riduzione delle imposte. Tale manovra, come risulta evidente, genera un disavanzo pubblico nel bilancio dello Stato. Una manovra \"restrittiva\" invece, consiste nella riduzione della spesa pubblica o dei trasferimenti, oppure in un aumento delle imposte con effetto di avanzo pubblico o pareggio di bilancio.\nUna \"manovra espansiva\" comporta una spostamento verso destra della curva IS; tale manovra, \"ceteris paribus\", provoca un aumento del reddito (\"Y\") e un aumento del tasso di interesse (\"i\"). A causa dell'aumento di \"i\" ci sar\u00e0 una riduzione degli investimenti che causer\u00e0 una leggera riduzione di \"Y\". Una \"manovra restrittiva\" invece comporta uno spostamento verso sinistra della curva IS; tale manovra, \"ceteris paribus\", provoca una riduzione del reddito (\"Y\") e una riduzione del tasso di interesse (\"i\"). A causa della riduzione di \"i\" ci sar\u00e0 un aumento degli investimenti che causer\u00e0 un leggero aumento di \"Y\".\nUna terza politica di bilancio \u00e8 quella del pareggio di bilancio, che impone l'uguaglianza tra entrate e uscite, ovvero una politica di fiscale in cui le entrate fiscali eguagliano la spesa pubblica."}
{"id": "395872", "revid": "36426", "url": "https://it.wikipedia.org/wiki?curid=395872", "title": "Chiesa di Santa Margherita dei Cerchi", "text": "La chiesa di Santa Margherita dei Cerchi \u00e8 un luogo di culto cattolico del centro storico di Firenze. La chiesa \u00e8 nota soprattutto per il famoso lampadario, oggetto di paragone con l'amata Beatrice.\nStoria.\nDedicata a Santa Margherita d'Antiochia, la denominazione fa riferimento anche alla famiglia Cerchi, che dal 1353 detenne il patronato della piccola chiesa, prima insieme ai Donati e agli Adimari, poi dal Seicento in maniera esclusiva. Ricordato sin dal 1032, l'edificio \u00e8 stato rimaneggiato a pi\u00f9 riprese nei secoli successivi. \u00c8 sede capitolare del Terz'ordine Mercedario Fiorentino. A lato del presbiterio \u00e8 posta una lapide a ricordo del fondatore, Enrico Michelassi.\nDescrizione.\nLa facciata della chiesa di Santa Margherita dei Cerchi \u00e8 a capanna, con paramento murario in blocchi di pietra squadrati. Al centro, si apre il portale, con lunetta a tutto sesto, sormontato da una tettoia a doppio spiovente. In alto, vi sono due rosoni circolari strombati, uno posto in asse con il portale, l'altro alla sua sinistra.\nL'interno della chiesa \u00e8 a navata terminante con l'abside quadrangolare coperta da volta a botte ribassata affrescata, al centro della quale si trova l'altare maggiore in pietra, con mensa sorretta, sulla parte anteriore, da colonnine. Alle spalle di esso, si trova la pala \"Madonna in trono con le sante Lucia, Margherita, Agnese e Caterina d'Alessandria\" di Lorenzo di Bicci (fine XIV-inizio XV secolo). Sull'altare di destra si trova una pregevole predella di Domenico di Michelino con le Storie di Santa Margherita d'Antiochia.\nChiesa di Dante?\nSanta Margherita \u00e8 considerata anche la \"chiesa di Dante\", che tradizionalmente qui spos\u00f2 Gemma Donati (secondo altre fonti il matrimonio avvenne nella vicina San Martino) e pot\u00e9 conoscervi l'amata Beatrice Portinari, la cui famiglia aveva qui le proprie sepolture.\nUn quadro di una pittrice inglese dell'Ottocento in stile preraffaellita ricorda questo incontro, collocato appena alla destra dopo l'entrata. Altri dipinti otto-novecenteschi ricordano Dante e la sua musa. Qui venne sicuramente sepolto Folco Portinari, padre di Beatrice, e la balia Monna Tessa, la cui lastra tombale si trova oggi nel chiostro delle Ossa dell'arcispedale di Santa Maria Nuova, istituzione fondata, secondo la tradizione, dall'ispirazione che la nutrice diede a Folco.\n\u00c8 invece inverosimile l'ipotesi che qui sia sepolta la stessa Beatrice, perch\u00e9 essendo maritata Bardi il suo sepolcro dovrebbe trovarsi nella tomba della famiglia del marito, situata nel chiostro Grande di Santa Croce.\nNonostante ci\u00f2, nell'immaginario collettivo, la piccola chiesa resta la destinazione degli appassionati di Dante e degli ammiratori dell'angelica Beatrice, a cui sono spesso rivolti dei messaggi personali, raccolti in un cestino vicino alla sua \"tomba\".\nLa Venerabile Compagnia dei Quochi.\nIn questa chiesa ha sede la Venerabile Compagnia dei Quochi dedicata a san Pasquale Baylon, patrono universale dei cuochi dove, davanti all'altar maggiore \u00e8 tuttora visibile lo storico sepolcro della compagnia. A san Pasquale \u00e8 attribuita l'invenzione del corroborante \"zabaione\"."}
{"id": "395873", "revid": "1793900", "url": "https://it.wikipedia.org/wiki?curid=395873", "title": "Vienne (fiume)", "text": "La Vienne \u00e8 un fiume francese che attraversa due dipartimenti che da essa prendono il nome (Vienne e Alta Vienne). Lunga 363\u00a0km, \u00e8 il principale affluente della Loira per volume d'acqua.\nPercorso.\nNasce nel dipartimento della Corr\u00e8ze, ai piedi del monte Audouze sulla catena del Millevaches a 920m d'altitudine e confluisce nella Loira nei pressi di Candes-Saint-Martin."}
{"id": "395875", "revid": "125527010", "url": "https://it.wikipedia.org/wiki?curid=395875", "title": "Andrew Giddings", "text": "Giddings ha giocato un ruolo importantissimo anche nella realizzazione di \"\", annoverato fra la discografia solista di Ian Anderson, ma che ha visto l'indispensabile collaborazione del tastierista, autore di materiale musicale all'interno dei brani di Anderson, nonch\u00e9 co-orchestratore.\nStesso discorso per quanto riguarda il successivo album solista di Anderson, \"The Secret Language of Birds\".\nNel 2006 ha lasciato la band, sostituito da John O'Hara. \u00c8 stato il pi\u00f9 longevo tastierista nella storia dei Jethro Tull."}
{"id": "395876", "revid": "461628", "url": "https://it.wikipedia.org/wiki?curid=395876", "title": "Chiesa di Santa Margherita in Santa Maria de' Ricci", "text": "La chiesa di Santa Margherita in Santa Maria dei Ricci, detta anche della Madonna dei Ricci, \u00e8 un luogo di culto cattolico del centro storico di Firenze.\nStoria.\nFu fondata nel 1508, sotto il patronato della famiglia Ricci, per riparare un'offesa arrecata da Antonio Rinaldeschi all'immagine della \"Madonna\" posta un tempo nel canto dei Ricci antistante la chiesa. Sull'altare maggiore si conserva ancora la venerata immagine, che ormai \u00e8 conosciuta come \"Madonna dei Ricci\".\nVenne ristrutturata nel Seicento da Gherardo Silvani con l'aggiunta del portico (1610). L'interno tardo barocco, ad unica navata, fu realizzato nel 1769-1772 da Zanobi del Rosso.\nDescrizione.\nFacciata.\nLa facciata della chiesa \u00e8 stata costruita nel XVII secolo su progetto dell'architetto fiorentino Gherardo Silvani. Separata in due ordini sovrapposti da un cornicione, presenta nella fascia inferiore un portico che si apre sulla strada con tre arcate a tutto sesto sorrette da colonne con capitelli scolpiti. Nella fascia superiore, invece, al centro, vi \u00e8 la grande finestra ad arco con timpano sorretto da paraste corinzie. Il frontone, privo di decorazioni, presenta una finestrella rettangolare.\nInterno.\nL'interno della chiesa \u00e8 a navata unica con due cappelle laterali per fianco terminante con un'abside quadrangolare coperta con volta a cupola. La volta dell'abside venne affrescata da Lorenzo del Moro con l\"Assunzione della Vergine\".\nIl presbiterio, delimitato da una balaustra marmorea, accoglie l'altare maggiore. Questo, costituito da un'edicola terminante con timpano triangolare sorretto da due colonne corinzie, presenta al centro, entro una fastosa cornice barocca scolpita, vi \u00e8 l'antica immagine oltraggiata della Madonna.\nNella prima cappella, tavola con \"Santa Margherita di Antiochia\" (sec. XIV) che d\u00e0 il nome attuale alla chiesa, \u00e8 inserita in una tela seicentesca.\nSulle pareti laterali delle cappelle Giovanni Camillo Sagrestani raffigur\u00f2 alcuni \"Episodi della Vita della Madonna\".\nOrgano a canne.\nSulla cantoria in controfacciata, suddiviso in due corpi posti ai lati del finestrone, vi \u00e8 l'organo a canne della ditta \"Chichi Rosario &amp; Figli\" \"opus 168\", costruito nel 1989 ed in seguito ampliato. Lo strumento ha un doppio sistema di trasmissione: elettrica per la consolle in presbiterio (che comanda tutte e tre le tastiere e le relative sezioni del pedale) ed elettro-meccanica per la consolle in cantoria (che comanda il \"Grand'Organo\" e l\"Espressivo\", relativamente seconda e terza tastiera, e il \"Pedale\").\nL'oltraggio alla Madonna.\nIl 21 luglio 1501 Antonio Giuseppe Rinaldeschi, dopo aver passato la nottata presso l'Osteria del Fico nel chiasso degli Agolanti (l'attuale vicolo del Giglio) ubriaco, mezzo denudato e gonfio d'ira per aver perso una grossa somma di denaro al gioco dei dadi, barcollava per le vie attorno al Duomo imprecando e bestemmiando quando notata l'immagine sacra in un vicoletto non pi\u00f9 esistente sul fianco della chiesa di Santa Maria degli Alberighi raccolse dello sterco di cavallo da terra e lo lanci\u00f2 contro la figura della Vergine. Alcuni cittadini che avevano assistito con disgusto alla scena decisero di denunciarlo agli Otto di Balia, che lo fece in seguito imprigionare al Bargello e processare per oltraggio. La condanna fu esemplare e a niente valsero le suppliche e le ammissioni di pentimento del Rinaldeschi, che sub\u00ec niente meno che la condanna capitale per impiccagione dalle finestre del Bargello, affinch\u00e9 facesse da monito per tutti.\nOggi il tabernacolo \u00e8 sostituito da una copia, mentre la Madonna oltraggiata originale si trova sull'altare maggiore della chiesa di Santa Maria de' Ricci, costruita appositamente per riparare l'offesa subita dalla sacra immagine.\nTutta la storia compare dipinta a tempera in una tavola, suddivisa in nove riquadri, che mostrano la fedele sequenza dei fatti. La tavola si trova ora nel Museo Stibbert."}
{"id": "395878", "revid": "2095568", "url": "https://it.wikipedia.org/wiki?curid=395878", "title": "Ray tracing", "text": "Il ray tracing \u00e8 una tecnica generale di geometria ottica che si basa sul calcolo del percorso fatto dalla luce, seguendone i raggi attraverso l'interazione con le superfici. \u00c8 usato nella modellazione di sistemi ottici, come lenti per fotocamere, microscopi, telescopi e binocoli. Il termine viene utilizzato anche per un preciso algoritmo di Rendering nel campo della Computer grafica 3D, in cui le visualizzazioni delle scene, modellate matematicamente, vengono prodotte usando una tecnica che segue i raggi partendo dal punto di vista della telecamera oppure dalle sorgenti di luce. Produce risultati simili al ray casting ed allo scanline rendering, ma semplifica alcuni effetti ottici avanzati, ad esempio un'accurata simulazione della riflessione e della rifrazione, restando abbastanza efficiente da permetterne l'uso in caso si voglia ottenere un risultato di alta qualit\u00e0.\nDescrizione generale dell'algoritmo per computer.\nIl ray tracing descrive un metodo per la produzione di immagini costruite in sistemi di computer grafica 3D, con maggior realismo di quello che si potrebbe ottenere con l'uso di ray casting o scanline rendering. Lavora tracciando, all'inverso, il percorso che potrebbe aver seguito un raggio di luce prima di colpire un'immaginaria lente. Mentre la scena viene attraversata seguendo il percorso di numerosi raggi, le informazioni sull'aspetto della scena vengono accumulate. La riflessione del raggio, la sua rifrazione o l'assorbimento sono calcolate nel momento in cui colpisce un qualsiasi oggetto.\nLe scene, nel ray tracing, vengono descritte matematicamente, solitamente da un programmatore, o da un grafico, utilizzando particolari programmi. Le scene possono anche includere immagini e modelli creati attraverso varie tecnologie, per esempio usando la fotografia digitale. Seguendo i raggi in senso inverso viene alleggerito di molto la complessit\u00e0 dell'algoritmo, il che rende possibile una precisa simulazione di tutte le possibili interazioni presenti nella scena. Questo \u00e8 dovuto al fatto che la maggior parte dei raggi che parte da una sorgente non fornisce dati significativi all'occhio di un osservatore. Potrebbero invece rimbalzare finch\u00e9 si riducono al nulla, andare verso l'infinito o raggiungere qualche altra camera. Una simulazione che parta seguendo tutti i raggi emessi da tutte le sorgenti di luce non \u00e8 fisicamente praticabile.\nLa scorciatoia utilizzata nel raytracing, quindi, presuppone che un dato raggio termini sulla camera, e ne cerca la sorgente. Dopo aver calcolato un numero fisso di interazioni (gi\u00e0 deciso in precedenza), l'intensit\u00e0 della luce nel punto di ultima intersezione viene calcolata con un insieme di algoritmi, inclusi il classico algoritmo di rendering ed altre tecniche (come la radiosity).\nDescrizione dettagliata dell'algoritmo, e sua nascita.\nCosa accade in natura.\nIn natura, una sorgente di luce emette un raggio che viaggia fino a raggiungere una superficie che ne interrompe il tragitto. Si pu\u00f2 pensare al raggio come ad un fascio di fotoni che viaggia sulla stessa linea. Nel vuoto assoluto questo raggio seguirebbe una linea retta. In realt\u00e0, una qualsiasi combinazione di questi tre risultati si pu\u00f2 verificare: assorbimento, riflessione e rifrazione. Una superficie pu\u00f2 riflettere tutto o parte del raggio di luce, in una o pi\u00f9 direzioni. Pu\u00f2 anche assorbire parte del raggio, causando una perdita di intensit\u00e0 della luce riflessa/rifratta. Se la superficie ha propriet\u00e0 di trasparenza o traslucenza, convoglier\u00e0 una porzione di luce dentro se stessa, in una direzione diversa rispetto a quella causata dall'assorbimento di una parte (o tutto) lo spettro ottico (ed eventualmente alterandone il colore). Sommando i valori di assorbimento, riflessione e rifrazione, si ottiene esattamente la potenza del raggio entrante. Una superficie non pu\u00f2, ad esempio, assorbire il 66% del raggio entrante, e rifletterne il 50%, dal momento che la somma darebbe 116%. Partendo da qui, i raggi riflessi e/o rifratti possono colpire altre superfici, dove verranno assorbiti, riflessi e rifratti (di nuovo). Alcuni di questi raggi, alla fine del viaggio, colpiscono il nostro occhio, permettendoci di vedere la scena e contribuendo al disegno dell'immagine finale.\nAlgoritmo di Ray casting.\nIl primo algoritmo di ray casting (in opposizione a quello di ray tracing) venne presentato da Arthur Appel nel 1968. L'idea di fondo del ray casting consiste nel far partire i raggi dall'occhio, uno per pixel, e trovare il pi\u00f9 vicino oggetto che ne blocca il percorso (occorre pensare ad un'immagine come ad una grata, in cui ogni quadrato corrisponde ad un pixel). L'oggetto colpito \u00e8 quello che l'occhio vede attraverso quel pixel. Usando le propriet\u00e0 del materiale e gli effetti della luce nella scena, questo algoritmo \u00e8 in grado di determinare il colore dell'oggetto. Questa supposizione \u00e8 fatta pensando che una superficie \u00e8 visibile se il raggio la raggiunge senza essere bloccato o in ombra. Il colore della superficie viene calcolato usando i tradizionali shading model presenti in Computer grafica. Un importante vantaggio offerto dal ray casting rispetto al pi\u00f9 vecchio algoritmo di scanline, \u00e8 la sua capacit\u00e0 di gestire con semplicit\u00e0 superfici solide o non-piane, come ad esempio coni e sfere. Se una superficie matematica pu\u00f2 essere colpita da un raggio, il ray casting \u00e8 in grado di disegnarla. Oggetti complicati possono essere creati utilizzando tecniche di modellazione solida, e facilmente renderizzati.\nIl ray casting per la produzione di computer grafica venne usato per la prima volta da alcuni scienziati del Mathematical Applications Group, Inc., (MAGI) di Elmsford, New York. Nel 1966, il gruppo venne creato per effettuare calcoli di esposizione alle radiazioni da parte del Dipartimento della Difesa degli Stati Uniti. Il software creato dal MAGI calcolava non solo i rimbalzi dei raggi gamma sulle superfici (il ray casting per le radiazioni era utilizzato dagli anni quaranta), ma anche il modo in cui penetravano negli oggetti e ne venivano rifratti. Questi studi aiutarono il Governo a scegliere alcune applicazioni militari, costruendo veicoli che avrebbero protetto le truppe dalle radiazioni e veicoli di rientro per le esplorazioni spaziali. Sotto la direzione del dr. Philip Mittelman, gli scienziati svilupparono un metodo per la generazione di immagini utilizzando lo stesso software. Nel 1972 MAGI divenne un'azienda commerciale di animazione, che utilizz\u00f2 il ray casting per creare animazioni 3D per la televisione, documentari, e film (crearono buona parte del film \"Tron\" utilizzando esclusivamente il ray casting). La MAGI venne chiusa nel 1985.\nAlgoritmo di Ray tracing.\nLa successiva scoperta rivoluzionaria venne fatta da Turner Whitted nel 1979. I precedenti algoritmi lanciavano il raggio dall'occhio verso la scena, ma i raggi non venivano pi\u00f9 seguiti. Whitted continu\u00f2 il processo. Quando un raggio colpisce una superficie, pu\u00f2 generare fino a tre nuovi tipi di raggio: riflessione, rifrazione ed ombra. Un raggio riflesso continua nella direzione della riflessione a specchio su di una superficie lucida. A questo punto interagisce con altri oggetti della scena; il primo oggetto che colpisce sar\u00e0 quello visto nel riflesso presente sull'oggetto originario. Il raggio rifratto viaggia attraverso il materiale trasparente in modo simile, con l'aggiunta che pu\u00f2 entrare o uscire da un materiale. Per evitare di tracciare tutti i raggi presenti in una scena, un raggio ombra viene usato per testare se la superficie sia visibile ad una luce. Un raggio colpisce una superficie in un qualche punto. Se questo punto \"vede\" la luce, un raggio (dal punto di vista del computer un segmento) viene seguito fino alla sorgente, Se durante il tragitto si incontra un oggetto opaco, la superficie \u00e8 in ombra, e quella sorgente non contribuisce al calcolo del colore. Questo nuovo livello di calcolo aggiunge pi\u00f9 realismo alle immagini create attraverso il ray tracing.\nVantaggi del ray tracing.\nLa popolarit\u00e0 conquistata dal ray tracing pone le basi nella simulazione realistica della luce rispetto ad altri modelli di rendering (tipo scanline rendering o ray casting). Effetti come riflessione ed ombra, difficilmente simulabili con altri metodi, sono il risultato naturale dell'algoritmo. Un'implementazione relativamente semplice conduce a risultati impressionanti, il ray tracing spesso rappresenta il punto di accesso allo studio della programmazione grafica.\nSvantaggi del ray tracing.\nUn grave svantaggio \u00e8 dato dalle performance. Algoritmi come lo scanline utilizzano la coerenza dei dati per gestire la computazione tra i pixel, mentre il raytracing ricomincia tutto il procedimento ad ogni nuovo pixel, trattando ogni raggio in modo separato. Questa separazione offre vantaggi, tipo la possibilit\u00e0 di spedire pi\u00f9 raggi del necessario per ottenere l'antialiasing e migliorare la qualit\u00e0 dell'immagine. Nonostante gestisca interriflessioni e rifrazioni accuratamente, il Ray Tracing tradizionale non \u00e8 necessariamente fotorealistico. Il vero fotorealismo si ottiene quando l'equazione di rendering \u00e8 ben approssimata o completamente implementata. Il suo calcolo d\u00e0 il vero fotorealismo, dal momento che descrive ogni effetto fisico del flusso di luce. Il calcolo completo \u00e8 normalmente impossibile date le risorse di computazione richieste. Il realismo di tutti i metodi di rendering, quindi, deve essere valutato in rapporto all'approssimazione dell'equazione e, nel caso del ray tracing, non \u00e8 necessariamente il pi\u00f9 realistico. Altri metodi, tra cui il photon mapping, sono basati sul ray tracing in alcune parti dell'algoritmo, e danno migliori risultati.\nAttraversamento inverso della scena.\nIl processo di lanciare i raggi dall'occhio verso la sorgente di luce, per disegnare un'immagine, viene chiamato a volte \"backwards ray tracing\" (o \"ray tracing inverso\"), dal momento che i fotoni viaggiano in senso opposto a quello usuale. Questa terminologia crea confusione. All'inizio il ray tracing era fatto partendo dall'occhio, ed i primi ricercatori (tipo James Arvo), usarono il termine \"backwards ray tracing\" per riferirsi al percorso sorgente-occhio. Per questo motivo, \u00e8 pi\u00f9 semplice distinguere i due casi in \"eye-based\" (basato sull'occhio) e \"light-based\" (basato sulla sorgente). La ricerca, negli scorsi decenni, ha esplorato combinazioni di computazioni effettuate in entrambi i sensi, cos\u00ec come schemi in grado di generare pi\u00f9 o meno raggi in direzioni differenti, partendo da una superficie colpita. Ad esempio, gli algoritmi di radiosity lavorano solitamente computando il modo in cui i fotoni, emessi da una sorgente, modificano le superfici, registrandone i risultati. Questi dati possono essere usati da un ray tracer ricorsivo standard per creare un'immagine pi\u00f9 corretta. Nel contesto degli algoritmi di illuminazione globale, come il photon mapping ed il Metropolis light transport, il ray tracing \u00e8 solo uno dei tool usati per calcolare il trasferimento di luce tra le superfici.\nAlgoritmo: classico ray tracing ricorsivo.\n Per ogni pixel dell'immagine {\n Crea un raggio che, dall'occhio, passa attraverso questo pixel\n Inizializza \"NearestT\" a \"INFINITO\" e \"NearestObject\" a \"NULL\"\n Per ogni oggetto della scena {\n Se il raggio colpisce questo oggetto {\n Se la distanza \"t\" \u00e8 meno di \"NearestT\" {\n Imposta \"NearestT\" a \"t\"\n Imposta \"NearestObject\" a questo oggetto\n Se \"NearestObject\" \u00e8 \"NULL\" {\n Colora questo pixel con il colore di sfondo\n } Altrimenti {\n Spedisci un raggio ad ogni sorgente di luce per testare se \u00e8 in ombra\n Se la superficie \u00e8 riflettente, genera il raggio riflesso: (ricorsione)\n Se la superficie \u00e8 trasparente, genera il raggio rifratto: (ricorsione)\n Usa \"NearestObject\" e \"NearestT\" per calcolare il colore\n Colora questo pixel con il colore risultante\nSotto viene mostrata un'immagine che illustra il percorso di alcuni raggi ricorsivi, calcolato utilizzando lo pseudocodice scritto qui sopra. Una superficie diffusiva riflette la luce in tutte le direzioni.\nPer prima cosa, un raggio viene creato dal punto di vista delle telecamera e tracciato attraverso un pixel verso una scena, dove colpisce una superficie diffusiva. Da questa superficie l'algoritmo genera un raggio riflesso, lanciato, a sua volta, attraverso la scena, fino ad un'altra superficie. Infine, un nuovo raggio parte, fino a raggiungere la sorgente di luce, dove viene assorbito. A questo punto, il colore del pixel dipende da quello delle due superfici colpite e da quello della sorgente di luce. Ad esempio, se la luce emessa \u00e8 bianca e le due superfici sono blu, il colore risultante sar\u00e0 blu.\nRay tracing in real time.\nNel tempo si sono succeduti anche sforzi tesi ad implementare un ray tracing in sistema real-time per applicazioni di grafica quali i videogiochi.\nIl progetto OpenRT \u00e8 composto da un nucleo altamente ottimizzato basato sul ray tracing, e ad un API in stile OpenGL per poter offrire un'alternativa all'approccio corrente basato sulla rasterizzazione.\nL'hardware specifico per il ray tracing, come il Ray Processing Unit sviluppato all'Universit\u00e0 del Saarland, \u00e8 stato progettato per accelerare alcune operazioni computazionalmente dispendiose.\nAlcuni software real-time, con motore basato sul ray tracing, sono stati sviluppati da programmatori appassionati fino ai tardi anni novanta. I ray tracer usati in queste demo, comunque, usano spesso approssimazioni inaccurate ed arrivano ad imbrogliare per poter ottenere un buon frame rate.\nDalla generazione GeForce 20 series di GPU in poi, della casa Nvidia, \u00e8 stato implementato un sistema di accelerazione hardware che punta a rendere possibile il ray tracing in tempo reale, specie nei videogiochi, il tutto col supporto di dedicati tool per sviluppatori.\nNell'ottica geometrica.\nIl ray tracing, in computer grafica, deriva il proprio nome ed i principi da una precedente tecnica usata per la progettazione di lenti. In ottica, il raytracing \u00e8 una tecnica utilizzata per la realizzazione di lenti e strumenti ottici - fotocamere, binocoli, telescopi e microscopi - fin dai primi anni del XX secolo. Questo tipo di raytracing descrive la propagazione dei raggi di luce attraverso sistemi di lenti o uno strumento ottico, permettendo di modellare le propriet\u00e0 di creazione dell'immagine. I seguenti effetti possono essere integrati in un software di ray tracing:\nNella progettazione delle lenti acquistano importanza due casi particolari. Nel primo caso, i raggi provenienti da una sorgente luminosa si incontrano in un punto focale dove possono interferire in modo costruttivo e distruttivo gli uni con gli altri. Nella regione focale prossimale, i raggi possono essere approssimati convenientemente da onde piane che ne ereditano la direzione. La lunghezza del percorso ottico (OPL) dalla sorgente viene utilizzata per determinare la fase dell'onda. La derivata della posizione del raggio nella regione focale rispetto alla posizione della sorgente \u00e8 usata per ottenere la larghezza del raggio e, da questa, l'ampiezza dell'onda piana. Il risultato \u00e8 la funzione di diffusione del punto luminoso (\"point spread function\" o PSF), la cui trasformata di Fourier corrisponde alla funzione di trasferimento della modulazione (MTF), da cui si pu\u00f2 calcolare anche il rapporto di Strehl.\nIl secondo caso considera l'interferenza dei fronti d'onda (l'insieme dei punti che hanno la stessa fase) che sono approssimabili, come detto in precedenza, a delle superfici piane. Quando i raggi si avvicinano tra loro, o si intersecano, questa approssimazione viene meno.\nLe interferenze di onde sferiche non hanno solitamente a che fare con il ray tracing dato che la diffrazione, ad una determinata apertura, non pu\u00f2 essere calcolata.\nQueste tecniche vengono utilizzate per minimizzare le aberrazioni ottiche in campo fotografico, per applicazioni ad elevata lunghezza d'onda, come la modellazione di microonde o sistemi radio, e a corta lunghezza d'onda come le ottiche a raggi ultravioletti e raggi X.\nPrima dell'avvento dei computer, i calcoli di ray tracing venivano svolti manualmente attraverso tavole trigonometriche e logaritmiche. Le formule ottiche utilizzate da molte lenti fotografiche classiche erano ottimizzate da gruppi di lavoro numerosi, ognuno dei quali era responsabile di una piccola parte del complicato calcolo. Nell'era informatica, queste operazioni sono affidate ai calcolatori elettronici e a software dedicati (come, p.e., OSLO o TracePro di Lambda Research, CODE V o Zemax). Una versione semplificata del ray tracing, conosciuta come \"ray transfer matrix analysis\", viene utilizzata frequentemente nella progettazione di risonatori ottici utilizzati nei laser.\nEsempio.\nUna dimostrazione dei principi coinvolti nel ray tracing, ci permetter\u00e0 di considerare in che modo si possa trovare l'intersezione tra un raggio ed una sfera. L'equazione generale di una sfera pu\u00f2 essere espressa in notazione vettoriale, dove I \u00e8 un punto sulla superficie della sfera, C ne \u00e8 il centro e r il raggio, con questa formula:\nformula_1.\nAllo stesso modo, se una semiretta \u00e8 definita attraverso il punto di origine S (origine del raggio) e la sua direzione d, ogni punto sulla linea soddisfa la seguente equazione:\nin cui t \u00e8 una costante che definisce la distanza misurata sulla semiretta partendo dall'origine (per cui, per semplicit\u00e0, d \u00e8 generalmente un vettore unitario). Ora, nella scena noi conosciamo S, d, C, ed \"r\". Quello che ci serve \u00e8 trovare \"t\" per poterlo sostituire ad I:\nSupponiamo che formula_4 per semplicit\u00e0, allora\nQuesta equazione quadratica ha soluzioni:\nSe il radicando \u00e8 negativo, il raggio non interseca la sfera.\nQuesta \u00e8 la matematica di fondo del calcolo di intersezione raggio-sfera. Esistono ovviamente processi molto pi\u00f9 generali per il raytracing, ma questo voleva solo essere un esempio di come l'algoritmo viene usato."}
{"id": "395880", "revid": "73843", "url": "https://it.wikipedia.org/wiki?curid=395880", "title": "Chiesa di Santa Maria degli Angeli (Firenze)", "text": "La ex-chiesa di Santa Maria degli Angeli in Via Alfani a Firenze \u00e8 solo una piccola parte del complesso omonimo del Monastero di Santa Maria degli Angeli. Fu soppressa per volont\u00e0 di Napoleone nel 1808, insieme all'intero complesso religioso, nonostante fosse stato uno dei pi\u00f9 importanti e ricchi di Firenze. Oggi il complesso fa parte della Facolt\u00e0 di Lettere e Filosofia dell'Universit\u00e0 di Firenze.\nStoria del complesso.\nDi regola benedettina camaldolese, fu fondato nel 1295 dal poeta Guittone d'Arezzo, cavalier Gaudente, appartenente all'Ordine dei frati Gaudenti, nella localit\u00e0 detta \"Cafaggio\", fuori del secondo cerchio delle mura e della porta di Balla, che era dove \u00e8 ora la piazzetta di San Michele Visdomini e via de' Servi.\nQuesto monastero venne costruito a somiglianza dell'Eremo di Camaldoli, cio\u00e8 con tante celle quanti erano i monaci, divise fra loro da un piccolo orto: ogni cella prendeva luce da una finestra sul tetto ed aveva un'altra finestra per il passaggio del vitto. La costruzione del Monastero fu iniziata il 14 gennaio 1345, alla presenza della Signoria, delle Magistrature, del Clero e di un monaco camaldolese, Orlando, delegato del Priore generale dell'Ordine, Fridiano. L'Eremo e l'Oratorio annesso vennero intitolati a Santa Maria degli Angioli. \nNel 1348 l'Eremo venne ingrandito, incorporandovi alcune case che erano appartenute agli Alfani e agli Adimari. Nel 1378 il monastero, che faceva da deposito per le ricchezze di molti cittadini possidenti, fu saccheggiato durante la rivolta dei Ciompi.\nPi\u00f9 tardi vi fior\u00ec una celebre scuola di miniatura, rinnovatrice di questa forma d'arte, che ebbe fra gli esponenti pi\u00f9 famosi Lorenzo Monaco. Per quattro secoli la strada che costeggiava il monastero si chiam\u00f2 \"Via degli Angioli\": solo nel 1865 le venne dato il nome Via degli Alfani. Il monastero fu centro artistico e culturale della Firenze umanistica, fu frequentato da Cosimo il Vecchio, Giovanni de' Medici (Leone X) e Lorenzo de' Medici, Luchino Visconti, che era sposato con una sorella di Pazzino Strozzi, Marsilio Ficino, Niccol\u00f2 Niccoli, Paolo Toscanelli dal Pozzo, ecc. Essi si riunivano in questa sede, ospiti di Ambrogio Traversari, Priore Generale dell'Ordine Camaldolese, nella prima met\u00e0 del XV secolo.\nQuesti umanisti si servivano dell'opera dei Camaldolesi che erano letterati, calligrafi, pittori, miniatori, cesellatori, orefici, ricamatori in oro, i quali trascrivevano i testi degli antichi classici greci e latini che ritrovavano. Alcuni di questi frati sono rimasti celebri: Bartolomeo della Gatta, Silvestro Gherarducci, Jacopo Bandinelli, il cui cadavere fu violato, per un eccesso di morboso entusiasmo, col taglio delle mani che avevano prodotto tanti capolavori, mani che furono conservate nella sacrestia come reliquie. Nel 1378, durante il Tumulto dei Ciompi, una folla di rivoltosi, capeggiata da Cecco da Poggibonsi, invase il monastero e furono uccisi il vice priore e due conversi. I codici miniati, custoditi nella sacrestia, furono salvi grazie alla difesa, capeggiata da Guido del Palagio e Vieri de' Medici.\nIl monastero fu rimodernato nel XVII secolo da Gherardo Silvani e Bartolomeo Ammannati e il campanile fu disegnato da Filippo Ciocchi. Tra il 1654 e il 1670 furono effettuate osservazioni meteorologiche e registrazioni termometriche grazie all'attivazione della stazione meteorologica di Firenze Monastero degli Angeli, che risulta essere una delle pi\u00f9 antiche stazioni meteorologiche del mondo. Nel 1676 Francesco Franchi restaur\u00f2 la chiesa e Giuseppe del Rosso nel 1820 ne affresc\u00f2 le pareti\nAmpliato alla fine del XVI secolo, ha conservato l'aspetto originale, specialmente negli ampi chiostri. Durante l'occupazione francese, Vivant Denon rastrell\u00f2 diverse opere d'arte in tutto il Granducato da inviare in Francia oggetto delle spoliazioni napoleoniche, tra cui il \"Trittico della vita di Cristo\" dipinto da Taddeo Gaddi, proveniente dal convento della Chiesa di Santa Maria degli Angeli ed ora a Strasburgo. Soppresso per volont\u00e0 napoleonica nel 1808 assieme a molti altri istituti religiosi, ebbe poi vita travagliata. Fu usato dall'arcispedale di Santa Maria Nuova e in seguito venne ceduto all'Universit\u00e0 di Firenze (nel 1940, ma in uso dal 1964-65), che vi sistem\u00f2 da allora la Facolt\u00e0 di Lettere. Il complesso \u00e8 comunque molto grande ed oggi anche altre associazioni culturali ne usano alcuni luoghi, come l'associazione \"Amici dei Musei Fiorentini\", mentre su Via Alfani alcuni ambienti sono utilizzati da vari esercizi commerciali.\nLa chiesa.\nSi accede da via degli Alfani a quella che era l'antica chiesa del complesso, oggi usata per le lezioni della facolt\u00e0 di Lettere e Filosofia e chiamata \"Aula IV Novembre\".\nLa ex-chiesa \u00e8 decorata da affreschi di Alessandro Gherardini (1700) con quadrature di Giuseppe Tonelli e contiene alcune tele settecentesche. Nell'antica chiesa, che aveva sei altari, erano sepolti il cardinale spagnolo Pietro Frias, morto a Firenze nel 1420 quando tornava dal Concilio di Costanza al seguito di Martino V, e lo storico Benedetto Varchi, morto nel 1566, la cui tomba fu trovata vuota e la pietra tombale fu posta nel chiostro detto \"dei morti\" (la lastra \u00e8 ancora oggi visibile a destra del portale che introduce all'atrio verso il chiostro dell'Ammannati). Accanto alla chiesa esiste una cappella dove erano conservate le reliquie dei santi martiri Proto, Giacinto e Nemesio, racchiuse in un'urna di bronzo fusa da Lorenzo Ghiberti nel 1428, a spese di Cosimo il Vecchio e Lorenzo di Giovanni de' Medici, che poi fu portata al Museo Nazionale del Bargello. Questa chiesa fu consacrata dall'Arcivescovo Antonino Pierozzi il 14 settembre 1445.\nI chiostri.\nIl chiostro Grande.\nIl chiostro Grande, detto anche \"dell'Ammannati\", fu in realt\u00e0 progettato da Matteo Nigetti e si trova all'ex-ingresso della facolt\u00e0 di Lettere dell'Universit\u00e0 di Firenze su piazza Brunelleschi. \u00c8 caratterizzato da un portico con archi ribassati, tipicamente seicentesco.\nNella parete di destra c'\u00e8 l'ingresso all'antica chiesa, che poi divenne \"Biblioteca Medica\", contenente gli originali delle \"Storie fiorentine\" di Scipione Ammirato. Il chiostro Grande confina sul lato nord con la Casa del Mutilato costruita negli anni '30 del Novecento.\nIl chiostro degli Angeli.\nIl secondo chiostro detto \"della Sagrestia\" o \"degli Angeli\" fu realizzato da Gherardo Silvani, ispirandosi probabilmente a disegni di Filippo Brunelleschi, ed \u00e8 composto da archi a tutto sesto che creano un porticato sui quattro lati, al di sopra del quale si trova una loggetta architravata.\nQui restano le lunette affrescate in larga parte da Bernardino Poccetti verso il 1601, ben conservate, dai colori vividi e dal tipico tratto netto del disegno dell'autore, che aveva anche affrescato due anni prima la cupola della cappella Ticci (1599). Le altre lunette furono dipinte da Donato Arsenio Mascagni e Bernardino Monaldi, mentre i busti in marmo sopra i portali, raffiguranti santi e protettori dell'ordine camaldolese, vennero scolpiti da Giovanni Caccini e Pietro Francavilla.\nIl chiostro dei Morti.\nUn terzo chiostro, detto \"dei Morti\", con un loggiato al primo piano che gli corre attorno, \u00e8 attiguo all'ingresso attuale degli studenti su via Alfani ed \u00e8 caratterizzato da arcate a tutto sesto che compongono un porticato sui quattro lati, sormontato da un loggiato coperto, sulle cui pareti esterne restano ancora oggi tracce di graffiti.\nVi sono conservate alcune lastre tombali, tra le quali quelle dell'umanista Benedetto Varchi.\nSulla parete di fondo dell'antico Refettorio c'\u00e8 un affresco rappresentante la \"Ultima Cena\", opera di Ridolfo del Ghirlandaio."}
{"id": "395881", "revid": "1543377", "url": "https://it.wikipedia.org/wiki?curid=395881", "title": "Radiosity", "text": "La radiosity \u00e8 un algoritmo di illuminazione globale usato durante il rendering in computer grafica 3D. \u00c8 un'applicazione del metodo degli elementi finiti per risolvere l'equazione di rendering di scene composte di superfici perfettamente diffusive. A differenza dei Metodi Monte Carlo (come il \"path tracing\") che gestiscono tutti i tipi di percorsi luminosi, la radiosit\u00e0 tiene conto solo di quelli che seguono la forma LD*E, ad esempio, percorsi che partono da una sorgente e vengono riflessi diffusivamente un certo numero di volte (anche zero) prima di colpire l'occhio.\nCome metodo di rendering, la radiosit\u00e0 venne presentata nel 1984 da ricercatori della Cornell University (C. Goral, K. E. Torrance, D. P. Greenberg and B. Battaile) in un articolo intitolato \"Modeling the interaction of light between diffuse surfaces\". La teoria era utilizzata in ingegneria per studiare la trasmissione del calore fin dal 1950\nAlcuni famosi motori di rendering commerciali basati sulla radiosit\u00e0 sono Lightscape (ora assorbita dal 3D Studio Max dell'Autodesk), Radiozity della Auto*Des*Sys e ElAS (Electric Image Animation System). Radiance \u00e8 un programma open source della Synthetic Image System che fornisce un'accurata simulazione di luce facendo uso della radiosit\u00e0.\nCaratteristiche estetiche.\nL'inclusione di calcoli di radiosit\u00e0 nel processo di rendering spesso aggiunge realismo al risultato a causa del modo con cui simula il mondo reale.\nConsideriamo una semplice stanza. \nL'immagine a sinistra \u00e8 stata generata con un normale \"renderer\" ad illuminazione diretta. Esistono tre tipi di luci nella scena, scelte e piazzate dall'autore nel tentativo di creare la giusta illuminazione: luci spot con ombre (per creare l'illuminazione sul pavimento), luce d'ambiente (senza la quale il resto della stanza sarebbe al buio) e luci omnidirezionali senza ombra (per ridurre la \"piattezza\" della luce d'ambiente).\nL'immagine a destra \u00e8 stata calcolata con l'uso di un algoritmo di radiosit\u00e0. C'\u00e8 una sola sorgente di luce, un'immagine del cielo piazzata all'esterno della stanza. La differenza \u00e8 ben visibile. Ombre morbide sono visibili sul pavimento, e vari effetti luminosi sono presenti nella stanza. Inoltre, il colore rosso del tappeto viene riflesso sui muri grigi, dandogli un effetto realistico. Nessuno di questi effetti \u00e8 stato creato ad arte dall'autore, sono tutti frutto dell'algoritmo.\nPanoramica dell'algoritmo di radiosity.\nLa superficie della scena da visualizzare viene divisa in una o pi\u00f9 superfici (patch) e l'algoritmo si occupa di una superficie alla volta. Ad ogni passaggio dell'algoritmo viene calcolata la luce che una patch riceve dalle altre. Una parte della luce viene considerata assorbita, il resto viene riflesso nella scena per il prossimo passaggio dell'algoritmo.\nUno dei comuni metodi per la risoluzione dell'equazione di radiosit\u00e0 viene definita \"shooting radiosity\", e risolve in modo iterativo sparando (da qui il nome) luce da una superficie ad ogni passo. Dopo la prima passata saranno illuminati solo gli oggetti che \"vedono\" la sorgente di luce. Dopo la seconda altre superfici riceveranno la luce a causa del rimbalzo di quest'ultima sulle patch gi\u00e0 illuminate. La scena acquisisce luminosit\u00e0 ad ogni passo, fino a raggiungere una stabilit\u00e0, dovuta al quasi totale assorbimento della luce da parte delle patch.\nFormulazione matematica.\nIl metodo si fonda sulla base della radiazione termica, visto che consiste nel calcolo dell'ammontare d'energia trasferito tra superfici. Per poter semplificare il calcolo si suppone che tutte le superfici siano perfettamente diffusive. Le superfici vengono solitamente discretizzate in un numero finito di quadrilateri o triangoli sopra i quali viene definita una funzione polinomiale.\nDopo questa frammentazione, l'ammontare d'energia trasferita pu\u00f2 essere computata utilizzando la riflessivit\u00e0 conosciuta delle patch, combinata con il \"fattore di forma\" delle due patch. Questa quantit\u00e0 adimensionale viene calcolata partendo dall'orientamento geometrico delle due patch, e pu\u00f2 essere immaginata come la frazione della possibile area \"emittente\" della prima patch coperta dalla seconda.\nUna descrizione pi\u00f9 scientifica descrive la radiosit\u00e0 come l'energia che lascia una superficie in un intervallo discreto di tempo, combinazione dell'energia emessa e riflessa:\ndove:\nLa reciprocit\u00e0:\nda:\nPer semplicit\u00e0 d'uso l'integrale viene sostituito da una costante di radiosit\u00e0 sull'intera patch, il che ci porta alla versione semplificata:\nQuesta equazione pu\u00f2 essere applicata ad ogni singola patch. L'equazione \u00e8 monocromatica, quindi va ripetuta per ogni colore primario.\nLa costante Fji pu\u00f2 essere calcolata in vari modi. I primi metodi utilizzavano un \"emicubo\" (un immaginario cubo centrato sulla prima superficie sulla quale la seconda veniva proiettata, metodo creato da Cohen e Greenberg nel 1985) per approssimare il fattore di forma. Questo metodo era computazionalmente costoso per il motivo che un fattore di forma ideale deve essere calcolato per ogni coppia di superfici, il che generava un incremento quadratico.\nRiduzione del tempo di computazione.\nNonostante la formulazione base del metodo porti ad un incremento quadratico della complessit\u00e0, esistono metodi in grado di ridurre il problema. Il problema pu\u00f2 essere riformulato sotto forma di rendering di una scena contenente texture. In questo caso, il tempo di computazione aumenta in modo lineare con l'aumentare del numero delle patch. L'uso di un albero di Partizionamento Spaziale Binario pu\u00f2 ridurre ampiamente il tempo speso nel calcolo di quali patch sono nascoste da altre.\nDal momento che la radiosit\u00e0 pu\u00f2 essere calcolata con l'uso di algoritmi standard di texture-mapping, questo ci porta ad un'accelerazione disponibile con l'uso di GPU Hardware, disponibile anche per PC standard.\nVantaggi.\nUno dei vantaggi dell'algoritmo di radiosit\u00e0 \u00e8 la sua relativa semplicit\u00e0 di spiegazione ed implementazione, il che lo rende ideale per insegnare agli studenti cosa siano gli algoritmi di illuminazione globale. Un normale renderer ad illuminazione diretta contiene tutti gli algoritmi (proiezione tridimensionale, texture mapping, rimozione di superfici nascoste) richiesti per l'implementazione della radiosit\u00e0. Non serve avere una grande conoscenza della matematica per comprendere ed applicare questo metodo.\nLimiti.\nI metodi di radiosit\u00e0 risolvono solo i percorsi di luce della forma LD*E, ovvero percorsi che partono da una sorgente e vengono diffusi continuamente prima di raggiungere l'occhio. Nonostante esistano numerosi approcci all'integrazione di effetti luminosi tipo riflessione speculare e glossy, i metodi basati su radiosit\u00e0 non vengono solitamente usati per risolvere l'Equazione di rendering completa.\nI metodi base hanno anche problemi relativi alla visualizzazione (ad esempio nel caso dei bordi degli oggetti) causati da una discretizzazione rozza delle superfici che porta ad errori nel filtro del dominio spaziale. Il \"discontinuity meshing\" usa la conoscenza della visibilit\u00e0 per generare una discretizzazione pi\u00f9 intelligente.\nConfusione circa la terminologia.\nLa radiosit\u00e0 fu il primo algoritmo di rendering utilizzato ampiamente nel calcolo di luce indiretta diffusa. I metodi precedenti, come il ray tracing Whitted-style, erano in grado di calcolare effetti quali riflessioni, rifrazioni ed ombre ma, nonostante fossero fenomeni globali, non si riferivano ad \"illuminazione globale\". Come conseguenza il termine \"illuminazione globale\" venne confuso con \"interriflessione diffusiva\", e \"Radiosit\u00e0\" con \"illuminazione globale\". Invece i tre termini si riferiscono a concetti diversi.\nUn'altra fonte di confusione fu il termine radiometrico di \"radiosity\". In un contesto radiometrico, la \"radiosity\" rappresenta l'energia per unit\u00e0 d'area (W/m2) emessa da una superficie. Il termine \u00e8 quasi sconosciuto all'esterno della computer grafica e viene solitamente chiamato \"emissione radiante\"."}
{"id": "395882", "revid": "2225", "url": "https://it.wikipedia.org/wiki?curid=395882", "title": "Tim Burton's Nightmare Before Christmas", "text": ""}
