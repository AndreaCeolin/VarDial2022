{"id": "483995", "revid": "15756", "url": "https://it.wikipedia.org/wiki?curid=483995", "title": "Mikoyan-Gurevich MiG-19", "text": "Il Mikoyan-Gurevich MiG-19 (in caratteri cirillici \u041c\u0438\u043a\u043e\u044f\u043d\u0430 \u0438 \u0413\u0443\u0440\u0435\u0432\u0438\u0447\u0430 \u041c\u0438\u0413-19, nome in codice NATO Farmer) era un caccia bimotore a getto ad ala a freccia progettato dall'OKB 155 diretto congiuntamente da Art\u00ebm Ivanovi\u010d Mikojan e Michail Iosifovi\u010d Gurevi\u010d e sviluppato in Unione Sovietica negli anni cinquanta.\nImpiegato negli anni successivi principalmente dalla Sovetskie Voenno-vozdu\u0161nye sily (VVS), l'Aeronautica militare dell'Unione Sovietica, e da un buon numero di forze aeree del Patto di Varsavia e filosovietiche, venne utilizzato in diversi ambiti bellici dalla guerra del Vietnam ai conflitti arabo-israeliani.\nVenne prodotto su licenza anche in Cina dando origine a sottoversioni e varianti locali, il caccia Shenyang J-6 ed il cacciabombardiere Nanchang Q-5.\nStoria.\nSviluppo.\nNon appena il MiG-17 entr\u00f2 in servizio, l'Ufficio di progettazione (OKB) 155 inizi\u00f2 a lavorare subito ad una nuova generazione di caccia che potesse arrivare a Mach 1 in volo livellato (cio\u00e8 alla velocit\u00e0 del suono). Il primo tentativo, lo \"izdeliye\" M (progetto) o I-350, fu un'ardita evoluzione, con un'ala a freccia di 60\u00b0 e con i piani di coda che mostravano una freccia simile, alla radice. I motori erano i nuovi turbogetti Lyulka TR-3A o AL-5 a flusso assiale (i motori a flusso assiale, a scapito di una lunghezza maggiore avevano un ingombro in sezione minore ed un rapporto di compressione maggiore rispetto ad un turbogetto centrifugo). L'artiglieria era la medesima imbarcata su MiG-15 e MiG-17 (un cannone calibro 37\u00a0mm e due calibro 23\u00a0mm).\nPrima degli anni cinquanta si conosceva ben poco dell'aerodinamica supersonica e gli aeroplani superavano Mach 1 con estrema difficolt\u00e0, questo perch\u00e9 pi\u00f9 ci si avvicina alla velocit\u00e0 del suono e pi\u00f9 aumenta la resistenza aerodinamica, mentre la spinta disponibile era assai limitata dalla tecnologia dell'epoca. Da qui la definizione di muro del suono, dovuta al fatto che il disegno aerodinamico dei velivoli dell'epoca fosse inadatto al volo supersonico. Charles \"Chuck\" Yeager, a bordo del Bell X-1, effettu\u00f2 il primo volo controllato (si intende un volo studiato per poter raggiungere e superare la velocit\u00e0 del suono; gi\u00e0 durante la seconda guerra mondiale alcuni piloti superarono, loro malgrado, la velocit\u00e0 del suono, durante la picchiata, perdendo per\u00f2 il controllo del velivolo) oltre la velocit\u00e0 del suono il 14 ottobre 1947.\nFurono progettati due prototipi, in configurazione da intercettazione, uno con il radar RP-1 Izumrud e l'altro con il Korshun. Il primo vol\u00f2 il 16 giugno 1951 ed il motore si spense un attimo dopo il decollo. Il pilota riusc\u00ec a salvare l'aeroplano e s\u00e9 stesso. Furono compiuti altri quattro voli di valutazione, quando finalmente si decise che il Ljul'ka AL-5 aveva bisogno di grossi perfezionamenti prima di poter entrare in servizio ed il programma I-350 fu abbandonato nell'agosto del 1951. Il secondo prototipo non fu mai completato.\nIl design bureau stava lavorando anche ad un prototipo del MiG-17, lo SM-1 o I-340 con due motori Mikulin AM-5F. Le prestazioni risultarono soddisfacenti ma non quanto nelle intenzioni di sviluppo del MiG-17 per cui si pens\u00f2 di adottare questa motorizzazione per lo I-340, che aveva le stesse superfici aerodinamiche dello I-350.\nIl risultato della nuova configurazione fu lo SM-2 o I-360, caccia scorta a lungo raggio, il cui sviluppo fu approvato nell'agosto del 1951. Bench\u00e9 le influenze MiG-17 fossero presenti le modifiche introdotte erano tali da considerarlo un nuovo e diverso modello. Era spinto da due turbogetti AM-5F (forsag, postbruciatore) con una potenza di 26,5\u00a0kN, ed armato con un cannone N-37D da 37\u00a0mm montato su ognuna delle due radici alari. I cannoni erano stati riposizionati per ovviare al problema dell'ingestione, da parte della presa d'aria, dei gas di scarico delle armi, questo a scapito della facilit\u00e0 di manutenzione. Il caccia aveva una freccia di 60\u00b0 alla radice alare, una pinna ventrale e, inizialmente, una coda a T caratterizzata dai piani di coda posizionati alla sommit\u00e0 della deriva.\nFurono costruiti due prototipi per le prove in volo ed un simulacro per le prove a terra. Il primo volo di collaudo del I-360 avvenne il 24 maggio del 1952, con il pilota collaudatore Grigorij Aleksandrovi\u010d Sedov ai comandi. Il 25 giugno il caccia riusc\u00ec a superare Mach 1. Il secondo prototipo comp\u00ec il suo primo volo il 28 settembre. La configurazione a T della coda si dimostr\u00f2 insoddisfacente, facendo perdere il controllo ad alti angoli d'attacco e cos\u00ec si adott\u00f2 una configurazione tradizionale, con i piani di coda maggiorati ed attaccati ai lati degli scarichi ed alla base della deriva.\nLe prestazioni dello I-360 risultarono buone e, bench\u00e9 il disegno soffrisse di un certo numero di difetti, la V-VS (aviazione militare sovietica) era impaziente di provare il nuovo caccia. Gli ingegneri dell'OKB MiG ridisegnarono quasi completamente lo SM-2 adottando i nuovi turbogetti Mikulin AM-9B (Tumanskij RD-9B), essenzialmente uno AM-5F migliorato e ingrandito, con 25,5\u00a0kN di spinta (2\u00a0600\u00a0kg) a secco e 31,9\u00a0kN (3\u00a0200\u00a0kg) con postcombustione. Il nuovo prototipo fu battezzato SM-9.\nNell'agosto del 1953 le autorit\u00e0 competenti diedero il via libera al progetto. La specifica comprendeva sia lo sviluppo di un caccia tattico che di un intercettore equipaggiato di radar. Furono assemblati tre prototipi, il primo dei quali vol\u00f2 il 5 febbraio 1954, sempre con Sedov ai comandi. Le prove di volo andarono bene, e molto venne aggiustato in corso d'opera, mentre il terzo prototipo si approssimava ad essere completato. Era una pratica piuttosto comune in Unione Sovietica ed il nuovo modello fu messo in produzione come MiG-19 nel febbraio del 1954, ben prima quindi che le valutazioni e le prove di volo fossero ultimate, dato che la VVS aveva il grande bisogno di un vero caccia supersonico. Entrambi i primi due prototipi andarono perduti in incidenti, ma i piloti rimasero illesi in entrambi i casi.\nI primi due MiG-19 furono spediti alla VVS nel giugno del 1955, mentre 48 esemplari fecero bella mostra alla parata nazionale in agosto. Gli osservatori occidentali gli assegnarono il nome in codice \"Farmer\" (contadino).\nCome nota finale, possiamo citare il fatto che, per sicurezza, il MiG OKB aveva sviluppato in parallelo a questo, un caccia con un singolo Klimov VK-7 a flusso centrifugo. Il caccia aveva superfici aerodinamiche simili a quelle dello SM-9, ma una fusoliera in qualche modo pi\u00f9 snella. Aveva la designazione di Ye-1 (\"yedinitsa\", prototipo, letteralmente \"primo\") o I-370. Il VK-1 fu sviluppato lentamente e lo I-370 rimase senza motore per circa un anno. Quando il motore finalmente fu disponibile, gli ingegneri dovettero eliminare una lunga lista di difetti dalla struttura del prototipo.\nLo I-370 finalmente vol\u00f2 il 16 febbraio del 1955 ai comandi del collaudatore Fyodor I. Burtsev. Le prestazioni erano molto buone, in special modo quando fu adottato anche il motore VK-7F con postcombustione, ma il programma non ebbe commesse da parte dell'aviazione. I motori centrifughi non rappresentavano gi\u00e0 pi\u00f9 una buona scelta e il programma di collaudi venne eseguito unicamente come esperimento.\nImpiego operativo.\nNell'Unione Sovietica il MiG-19, che assunse il compito di deterrente contro lo sconfinamento dei ricognitori delle forze aeree occidentali, ebbe una carriera marginale e di breve durata. Durante la sua carriera operativa uno dei contatti pi\u00f9 famosi avvenne il 1\u00ba giugno 1960, quando un MiG-19 abbatt\u00e9 un Boeing RB-47H da ricognizione che stava effettuando una missione nei dintorni della cittadina di Arcangelo, sul mar Bianco, In quell'occasione quattro membri dell'equipaggio restarono uccisi e due furono fatti prigionieri ed in seguito rilasciati grazie alla diplomazia internazionale. Bench\u00e9 le notizie non siano confermate \u00e8 presumibile ipotizzare che durante il decennio fossero stati effettuati altri abbattimenti.\nIl MiG-19 non era altrettanto efficace contro i Lockheed U-2. Nel 1957, un pilota di MiG-19 della PVO si accorse di un U-2 che volava proprio sopra la sua testa, ma molto pi\u00f9 in alto. Quando egli fece rapporto, il comando lo giudic\u00f2 un bugiardo e lo trasfer\u00ec. D'altro canto presto divenne ovvio che il pilota aveva detto la verit\u00e0 e i MiG-19 cercarono per anni di raggiungere gli U-2 senza successo. Fu solo un S-75 Dvin\u00e0 (SA-2 Guideline) che riusc\u00ec ad abbattere un U-2 il 1\u00ba maggio del 1960, tuttavia anche il MiG-19 che lo inseguiva fu abbattuto da un missile analogo ed il pilota rimase ucciso.\nSembra che il MiG-19 fosse adottato anche dalla pattuglia dei \"cinque rossi\" per un breve periodo, ma comunque questo modello fu radiato dalla prima linea alla fine degli anni sessanta, sia dalla VVS che dalla PVO, rimanendo solo in seconda linea.\nIn Cina.\nIn Cina il caccia, che secondo gli iniziali accordi avrebbe dovuto essere prodotto su licenza, fu realizzato grazie alla Reverse engineering e messo in produzione con la sigla J-6 (Jianjiji-6, ovvero \"aereo da caccia modello 6\") per il mercato interno e F-6 per l'esportazione. Maggiormente apprezzato rispetto al suo omologo sovietico, il suo derivato cinese prese parte a combattimenti, diventando un avversario comune per i caccia della Zhonghua Minguo Kongjun, l'aeronautica militare di Taiwan. Gli F-6 vennero forniti ai nordvietnamiti verso la fine della guerra del Vietnam.\nIn Medio Oriente.\nIl MiG-19 fu usato in combattimento anche in Vicino Oriente, l'Egitto ne ottenne un primo gruppo nel 1958 e la Siria all'inizio del 1962. Gli egiziani lo usarono in qualche azione, nel ruolo di supporto tattico alle truppe di terra, durante la guerra civile nello Yemen durante i primi anni sessanta. Il primo combattimento aereo nel Vicino Oriente avvenne il 29 novembre del 1966, quando due MiG-19 si scontrarono contro due Mirage IIIC israeliani. Gli israeliani rivendicarono due abbattimenti e nessuna perdita.\nMolti MiG-19 erano in servizio con l'aeronautica egiziana e siriana durante la guerra dei sei giorni nel 1967, ma molti vennero distrutti a terra in raid a sorpresa e quei pochi che riuscirono a levarsi in volo furono presto abbattuti o neutralizzati a causa della superiorit\u00e0 degli israeliani. A dispetto del risultato per\u00f2, i piloti di Israele consideravano il MiG-19 un avversario potenzialmente pericoloso a causa delle sue prestazioni, della sua manovrabilit\u00e0 e dell'armamento.\nL'Iraq ottenne qualche MiG-19 agli inizi degli anni sessanta, ma poco dopo li vendette quasi tutti. I pochi rimasti videro l'azione durante la guerra contro i curdi nel 1970. Nel 1983, durante la guerra Iran-Iraq, gli egiziani fornirono agli iracheni un gruppo di F-6 cinesi, ed anche gli iraniani avevano i loro F-6, ma non sono riportati combattimenti tra questi aeroplani.\nIl pi\u00f9 significativo combattimento del MiG-19 fu durante la guerra indo-pakistana, nel dicembre del 1971. I pakistani affermano che i loro F-6 hanno abbattuto circa dieci aerei indiani, con una perdita di quattro F-6. Come spesso accade gli indiani ribattono che le vittorie pakistane sono gonfiate e le perdite sottostimate. In ogni caso, i pakistani apprezzarono i loro F-6.\nDurante la guerra in Afghanistan, gli F-6 pakistani ebbero qualche schermaglia contro i caccia sovietici o afgani (governo filo-sovietico) che sconfinavano nel loro spazio aereo. Non era un segreto che il governo pakistano sosteneva i mujaheddin, che avevano i loro nascondigli al confine col Pakistan, e spesso gli aerei sovietici tentavano di stanarli. A tal proposito ci sono racconti di aspre battaglie aeree. I pakistani non ritirarono i loro F-6 dal servizio fino al 2002.\nIn Africa.\nL'F-6 fu anche venduto ad un certo numero di nazioni africane. La Tanzania adott\u00f2 questo modello per poi utilizzarlo contro l'Uganda durante la guerra nel 1978 e 1979, mentre il Sudan lo us\u00f2 contro i separatisti nel sud, subendo almeno una perdita. In Somalia l'F-6 combatt\u00e9 contro i ribelli e l'Etiopia lo ebbe negli anni ottanta. In Somalia vennero abbandonati nei primi anni novanta con la guerra civile.\nSebbene i MiG-15 ed i MiG-17 siano ancora usati dai privati per le esibizioni, \u00e8 assai difficile trovare un MiG-19 di un privato. \u00c8 fuor di dubbio comunque che le spese di gestione sarebbero troppo alte anche per il pi\u00f9 eccentrico dei piloti.\nVersioni.\nMiG-19S, MiG-19R e MiG-19SF Farmer C.\nLa produzione iniziale di MiG-19 era costruita in lega di alluminio. La deriva era molto raccordata alla fusoliera e le superfici di controllo avevano una configurazione convenzionale, con un ipersostentatore a pezzo singolo vicino alla radice alare. Proprio sotto l'asse dell'ala e poco dietro di questa si apriva l'aerofreno. Tutta la parte dietro l'ala della fusoliera si poteva staccar via per la manutenzione dei motori RD-9B.\nIl carrello, triciclo, aveva una sola ruota per gamba, il ruotino anteriore si ritraeva in avanti ed il carrello principale si alloggiava all'interno, verso la fusoliera. Era presente anche un piccolo paraurti di gomma appena dietro la pinna ventrale per proteggere la coda in caso di decollo particolarmente angolato. Il parafreno era alloggiato alla base della deriva.\nL'armamento di serie consisteva in tre cannoni NR-23 da 23\u00a0mm, uno appena sotto la presa d'aria a destra, e gli altri alle radici alari. Ai lati delle canne sulle radici alari erano montati dei pannelli di protezione contro l'espulsione dei bossoli (sui modelli meno puliti si possono osservare anche le strisciate dell'olio lubrificante dei cannoni), ma sembra che non tutti gli apparecchi di serie ne fossero provvisti. I piloni erano montati a met\u00e0 di ciascuna semiala e potevano essere usati per caricare bombe o razziere ma, per quanto mostrano le fotografie dell'epoca, vi erano spesso attaccati serbatoi da 760 litri. Due piloni potevano essere agganciati ad ognuno degli stessi serbatoi esterni per caricare una razziera ciascuno, arrivando ad un carico tipico per una missione d'attacco al suolo di due serbatoi e quattro razziere.\nIl pilota sedeva su un seggiolino eiettabile sotto un cupolino che si apriva all'indietro. La cabina era corazzata ed aveva un parabrezza antiproiettile. L'avionica di serie includeva radio, IFF (sistema automatico di identificazione amico o nemico), bussola giromagnetica, radiogoniometro, ILS (un sistema strumentale di assistenza all'atterraggio), un mirino radar assistito ed un RWR (sistema d'allarme passivo) Sirena 2. Una curiosit\u00e0 era il lungo tubo di Pitot (tubo cavo che serve a misurare la velocit\u00e0 del flusso che lo investe) montato sul labbro inferiore della presa d'aria che poteva richiudersi, una volta a terra, verso l'alto.\nLe prestazioni del MiG-19 erano eccellenti, le fonti russe affermano che questo apparecchio dava del filo da torcere al rivale contemporaneo, il North American F-100 Super Sabre statunitense. D'altronde i piloti sovietici inizialmente non avevano molta simpatia per il MiG-19, perch\u00e9 quest'ultimo aveva la sfortunata tendenza ad esplodere in volo. Il problema fu risolto quando si comprese che il serbatoio sotto i motori entrava in ebollizione quando i motori si surriscaldavano. Fu inserito un isolante termico, ma i piloti continuarono a rimanere poco soddisfatti, soprattutto della manovrabilit\u00e0. L'aereo atterrava troppo bruscamente ed aveva la fastidiosa tendenza ad alzare il muso quando gli aerofreni erano estratti. Inoltre era troppo difficile da mantenere in linea quando si volava a velocit\u00e0 elevata.\nMolte di queste deficienze erano state notate durante le prove di volo dei prototipi, ma, come detto pi\u00f9 sopra, l'aeroplano venne ordinato in produzione prima che le valutazioni fossero completate, perci\u00f2 gli aggiornamenti e le modifiche dovettero attendere. Una nuova versione del caccia, chiamata MiG-19S, fu introdotta nel 1956. Fu battezzato dagli occidentali Farmer C.\nLe novit\u00e0 del MiG-19S erano un piano di coda di un unico pezzo (stabilizzatore, la parte fissa, ed equilibratore, quella mobile, erano fusi in un unico piano mobile, chiamato elevone) con un piccolo contrappeso antivibrazione (\"antiflutter\", il \"flutter\" \u00e8 un fenomeno aerodinamico che si manifesta alle alte velocit\u00e0 sotto forma di veloce ed ampia vibrazione delle superfici), un terzo aerofreno ventrale appena davanti alla pinna ventrale e una serie di piccole modifiche aerodinamiche. Ci furono anche miglioramenti nell'avionica, una nuova radio, un nuovo mirino radar e un sistema di navigazione a lungo raggio (lo \"Svod\", duomo). Sebbene i primi MiG-19S fossero prodotti con tre cannoni da 23\u00a0mm, la gran parte degli aerei di serie adottava gli eccellenti NR-30 da 30\u00a0mm e delle piastre di protezione, ai lati delle canne, maggiorate.\nI piloti erano ancora insoddisfatti del MiG-19S dato che era soggetto a guasti del sistema idraulico e ad incendi in volo. Erano dovuti a difetti di fabbricazione e non di progetto, ma occorse parecchio tempo per correggerli e la fama dell'aeroplano scendeva di conseguenza.\nUn piccolo numero di MiG-19S fu assemblato in configurazione da ricognizione, col cannone di fusoliera rimpiazzato da una fotocamera. A questo modello fu dato il nome di MiG-19R e montava il nuovo motore RD-9BF-1 con il 10% di spinta a secco in pi\u00f9 ed un postbruciatore migliorato. Anche i MiG-19S di fine serie ricevettero lo RD-9BF-1, e furono chiamati MiG-19SF.\nMiG-19P e MiG-19PG Farmer B, MiG-19PM e MiG-19PML Farmer E.\nCome detto, la commessa del MiG-19 prevedeva anche una versione, equipaggiata di radar, da intercettazione ed i lavori erano andati avanti parallelamente con lo sviluppo della variante caccia tattico. Il primo SM-7, prototipo dell'intercettore, esegu\u00ec il suo primo volo il 28 agosto 1954 con il collaudatore V. A. Nefjodov.\nLo SM-7 mostrava un muso ridisegnato e pi\u00f9 lungo, il radar RP-1 Izumrud e non aveva pi\u00f9 il cannone sotto alla presa d'aria. Come per il MiG-17P o PF, il radar Izumrud aveva l'antenna di scoperta sagomata sul labbro superiore della presa d'aria e l'antenna di inseguimento in un duomo sulla paratia che divideva il flusso della presa d'aria. Il tubo di Pitot fu ricollocato sulla semiala destra. La cabina era pi\u00f9 larga per contenere gli schermi radar ed i sistemi di controllo. Dopo le prove l'intercettore entr\u00f2 in produzione nel 1955 come MiG-19P, entrando in servizio principalmente con la PVO (la difesa aerea), con la VVS e con la VMF (la marina militare). Gli fu assegnato il nome NATO Farmer B.\nTranne che per il nuovo radar, la cabina e il cannone rimosso, il MiG-19P era identico al MiG-19S, con il lungo raccordo prima della deriva ed i piani di coda \"all-moving\", in un unico pezzo. La sua resistenza aerodinamica era leggermente pi\u00f9 elevata della versione da caccia e le prestazioni ne soffrirono un poco. I piloti non erano felici del MiG-19S ed era naturale che lo fossero ancora meno col MiG-19P, non tanto per il degrado prestazionale quanto per il fatto che lo schermo e la nuova avionica peggioravano la visibilit\u00e0 della cabina ed il radar stesso non era molto affidabile.\nI primi MiG-19P avevano i cannoni da 23\u00a0mm, ma ben presto anche su questa versione furono introdotti i cannoni da 30\u00a0mm. I Farmer B spesso erano equipaggiati con una razziera sotto ognuna delle semiali per gli attacchi aria-aria. Alla fine della loro vita operativa qualche MiG-19P fu modificato per trasportare i missili aria-aria K-13 (AA-2 Atoll) su un nuovo pilone pi\u00f9 esterno. Le ultime macchine avevano anche il nuovo radar RP-5 con maggior raggio d'azione e miglior affidabilit\u00e0. Un numero di MiG-19P fu equipaggiato con il Gorizont-1, un \"datalink\" con la guida caccia, il comando a terra, e vennero designati MiG-19PG.\nNella met\u00e0 degli anni cinquanta il futuro era il missile aria-aria e nel 1956 cominciarono i lavori su una variante del MiG-19P attrezzata in tal senso. Due prototipi del MiG-19P furono modificati per le prove e la nuova variante entr\u00f2 in servizio nel 1957 come MiG-19PM. Gli fu assegnato il nome in codice Farmer E, anche se non sembra sia mai esistito un Farmer D.\nIl MiG-19PM era molto simile al MiG-19P, eccetto che non aveva alcun cannone (all'epoca si tendeva a rimpiazzare l'artiglieria con i missili, un errore perch\u00e9 i missili erano poco affidabili ed alla fine i cannoni si rivelavano preziosi), rimpiazzato da quattro K-5M o RS-2 (AA-1 Alkali). Il radar RP-1 fu aggiornato alla variante RP-2U che forniva il controllo sui missili radioguidati. Il MiG-19PM era anche meno apprezzato del MiG-19P perch\u00e9 i missili, con la loro resistenza aerodinamica, degradavano sostanzialmente le prestazioni e i K-5M erano tutto tranne che efficienti.\nAnche qualche MiG-19P venne convertito alla specifica MiG-19PM, ma queste macchine potevano trasportare solo due missili. Un numero di MiG-19PM fu anche modificato con il nuovo \"datalink\" Lazur (blu di Prussia) nel 1960. Queste macchine vennero designate come MiG-19PML.\nL'insoddisfazione per il MiG-19 sembra essere nata dal fatto che si era messo in produzione un aeroplano sostanzialmente molto avanzato in gran fretta. Sotto queste circostanze, il MiG-19 fu molto diverso dal robusto ed evoluto fratellino minore, il MiG-17. Era il metodo sovietico di sperimentare velocemente e migliorare in corso d'opera. Ma il MiG-19 fu sorpassato velocemente da nuove macchine e non fu possibile fargli raggiungere il grado di maturit\u00e0 sperato.\nIl MiG-19 sembra avere un disegno di base elegante, con prestazioni eccellenti, ma era danneggiato da difetti di implementazione. I cinesi, come si dir\u00e0 pi\u00f9 avanti, adottarono il progetto e lo migliorarono con l'entusiasmo che mancava ai sovietici.\nMiG-19SV, MiG-19SVK, MiG-19SU e MiG-19PU.\nI tentativi degli USA di usare palloni spia sui cieli dell'URSS portarono il Cremlino ad ordinare al MiG OKB una variante del MiG-19 in grado di far fronte alla nuova minaccia. Il lavoro era all'inizio concentrato nello snellire il pi\u00f9 possibile il MiG-19 originale, riducendo l'armamento, eliminando la corazzatura della cabina ed il parafreno e cos\u00ec via. Furono anche installati dei nuovi motori RD-9BF. Nel 1956 l'aereo fu messo in produzione, in serie limitata come MiG-19SV, mentre il pilota collaudatore N. I. Korovu\u0161kin raggiunse la quota da primato di 20\u00a0740 metri il 6 dicembre dello stesso anno. Ci fu anche un solo MiG-19SVK, simile al precedente ma con una nuova ala, provato nel 1957. Riusc\u00ec a volare solo qualche centinaio di metri pi\u00f9 in alto e non se ne fece pi\u00f9 nulla.\nIn questo periodo gli statunitensi avevano trovato una soluzione migliore dei palloni sonda, l'aereo spia Lockheed U-2, che poteva sorvolare l'URSS a quote ben al di sopra di qualunque aereo i sovietici possedessero, incluso il MiG-19SV. Il 4 luglio del 1956, giorno dell'Indipendenza, con somma meraviglia degli stessi statunitensi, un U-2 veniva scoperto dai radar sovietici. Abbattere gli U-2 era una delle priorit\u00e0 del governo di Mosca e cos\u00ec il \"design bureau\" di Mikoyan e Gurevich prov\u00f2 ad installare sul MiG-19 un secondo propulsore, un razzo a liquido. Il risultato fu il MiG-19SU.\nIl razzo era agganciato sotto il ventre della fusoliera. Lo spazio da terra era assai limitato con questa configurazione e cos\u00ec il decollo doveva essere lungo ed accurato. Il nuovo pacco richiedeva solo un attacco meccanico ed il contatto elettrico per l'accensione, ma era necessario qualche rinforzo alla fusoliera per far s\u00ec che non si danneggiasse sotto la spinta di quest'ultimo. Il razzo sembr\u00f2 funzionare bene, ma i propellenti liquidi erano tossici, corrosivi e facilmente infiammabili (probabilmente idrazina), perci\u00f2 qualcosa di particolarmente spiacevole da maneggiare.\nIl MiG-19SU riusc\u00ec a raggiungere le quote degli U-2, l'unico problema era che non poteva fare molto di pi\u00f9. A questa quota gli U-2, con le loro lunghe ali e la lunga fusoliera, erano poco manovrabili, ma anche i MiG-19 diventavano poco pi\u00f9 di un mattone ed i turbogetti facilmente prendevano fuoco. Tutto quello che un pilota sovietico poteva fare era di saltare letteralmente in su, sperare di centrare qualche colpo e poi ripiombare di nuovo gi\u00f9. Doveva essere comunque un bel volo.\nUn certo numero di MiG-19P, designato come MiG-19PU, fu anche modificato per trasportare un lanciarazzi. Non erano molto efficienti e la vera risposta allo U-2 fu il nuovo SAM d'alta quota S-75 Tunguska (SA-2 Guideline). Un Tunguska abbatt\u00e9 un U-2 il 1\u00ba maggio 1960 ed il pilota, un effettivo della CIA di nome Francis Gary Powers, fu catturato. Il presidente statunitense Dwight Eisenhower, che aveva sempre osteggiato i voli, li cancell\u00f2 del tutto. Gli USA inoltre stavano gi\u00e0 lavorando al progetto dei satelliti spia, che furono presto in grado di trasmettere fotografie da una piattaforma che al momento i sovietici non erano in grado di abbattere.\nPer questo motivo gli USA ed i sovietici stavano entrambi lavorando ad un sistema antisatellite, ma entrambe le parti si resero conto che avere informazioni strategiche tanto preziose avrebbe allentato la tensione e tacitamente decisero di lasciare in pace i satelliti. I sovietici costruirono materiale bellico finto, arrivando a mettere in mare dei sommergibili gonfiabili, per dare impressioni sbagliate ai satelliti.\nVersioni minori.\nUn certo numero di MiG-19 furono adattati per il rifornimento in volo con sonde poste sulle ali o sul muso. Il rifornimento in volo non era una priorit\u00e0 al momento e, malgrado funzionasse, nessun MiG-19 venne dotato di sonda in servizio.\nNella met\u00e0 degli anni cinquanta, l'OKB MiG inizi\u00f2 a lavorare su un missile da crociera aria-superficie, il Kh-20 (AS-3 Kangaroo), e la sua avionica venne provata su un MiG-19. Per provare il missile quindi due prototipi di preserie del MiG-19 vennero designati SM-20. Il Kh-20 era portato in cielo da un bombardiere Tu-95K Bear e cos\u00ec anche lo SM-20 veniva agganciato nello stesso modo, come fosse il missile. Uno solo dei simulacri era senza pilota, mentre gli altri avevano sempre un operatore ai comandi. Lo SM-20 era praticamente un MiG-19 Farmer A, eccetto che per il pacco ventrale ed una spina dorsale ingrandita, contenenti la nuova avionica, ed un attacco sul dorso per il Tu-95K. Naturalmente era privo di qualsiasi armamento ed aveva i piani di coda interamente mobili.\nDue altri MiG-19 vennero similmente attrezzati per simulare il Kh-10S (AS-2 Kipper), un missile da crociera per il Tupolev Tu-16K Badger, chiamati SM-K.\nDurante gli anni cinquanta, sia gli USA che i sovietici sperimentarono il lancio corto o \"zero-length launch\" (ZEL), un decollo corto che si avvaleva di grossi razzi a propellente solido. Un numero di MiG-19S furono impostati per questa operazione con i razzi PRD-22 e doppia pinna ventrale per permettere l'alloggiamento del razzo sotto la coda. Queste macchine vennero designate SM-30 ed erano destinate ad operare in prima linea nel caso in cui le piste non fossero state disponibili. Il sistema funzion\u00f2 sorprendentemente a dovere, da un punto di vista strettamente tecnico, anche se i piloti soffrivano un po' l'accelerazione, ma era nella logistica e nella tattica il problema ed infatti il sistema non fu mai adottato sul campo. Anche il programma statunitense fece la stessa fine. Il MiG OKB lavor\u00f2 anche ad un programma parallelo per adottare due razzi pi\u00f9 piccoli per il decollo assisitito. Ma questo schema non arriv\u00f2 nemmeno allo stadio della prova sul campo.\nDopo la fine della vita operativa del MiG-19, un numero di Farmer A e Farmer C furono convertiti in bersagli teleguidati, con la designazione di MiG-19M.\nAlla met\u00e0 degli anni cinquanta, gli ingegneri di Mikoyan e Gurevich lavorarono ad un caccia leggero che sostituisse il MiG-19 e dal progetto emerse pochi anni dopo il MiG-21. Dato che il MiG-19 era ancora in produzione i progettisti decisero di adattare la nuova presa d'aria, dalle labbra pi\u00f9 affusolate, sulla vecchia macchina. Il risultato fu lo SM-12 e quattro prototipi presero il volo nel 1957. Erano sostanzialmente dei MiG-19 con la punta del MiG-21 con tanto di cono centrale, un'avionica aggiornata, turbogetti Sorokin R3-26, anche se questi ultimi non furono montati su tutti e quattro i prototipi.\nUn solo SM-12M, variante da intercettazione, vol\u00f2 nel 1958, mostrando un naso pi\u00f9 lungo ed un cono pi\u00f9 grande per ospitare il nuovo radar TsD-30. Il cannone fu rimosso e l'unica arma erano due missili AA-1 Alkali. Anche su questa macchina furono montati i motori R3-26 con ugello a geometria variabile. La variante SM-12PMU vol\u00f2 nel 1958. Questa macchina era molto simile al SM-12PM, ma aveva i razzi, a propellente liquido per l'assistenza al decollo, scaricabili in volo creati per il MiG-19SU o PU.\nLo SM-12 era una macchina interessante, un ibrido tra il MiG-19 ed il MiG-21. Ma il MiG-21 era cos\u00ec avanzato che surclassava anche un MiG-19 tanto migliorato e cos\u00ec lo SM-12 fu messo da parte.\nI MiG-19 cinesi e cecoslovacchi.\nI cecoslovacchi costruirono una piccola quantit\u00e0 di caccia diurni MiG-19S nella fabbrica di Vodochody dal 1958 al 1961, designati Avia S-105. Solo la carenatura era effettivamente costruita in Cecoslovacchia, mentre i motori e l'avionica erano importati dall'Unione Sovietica. Tutti gli S-105 furono inviati all'aeronautica cecoslovacca.\nAnche i cinesi comunisti avevano la licenza di costruire il proprio MiG-19, ma iniziarono pi\u00f9 tardi e pi\u00f9 lentamente. Per prima costruirono la versione da intercettazione ognitempo, il MiG-19P, quando la fabbrica di Shenyang ottenne i primi moduli di montaggio dall'URSS nel 1958, e la prima macchina di questo tipo vol\u00f2 nel dicembre di quell'anno. Il primo J-6 completamente cinese vol\u00f2 nel settembre del 1959.\nAnche la fabbrica di Nanchang lavor\u00f2 all'assemblaggio ed alla produzione del MiG-19PM, l'aereo venne battezzato J-6B, ma ben presto la produzione venne cessata. La guida del Paese voleva modernizzare in fretta la Cina, con la politica del \"grande balzo in avanti\", ma lo fece con la retorica di partito piuttosto che con un effettivo e metodico piano industriale. Il risultato fu un fiasco, venne incentivato un programma irrealizzabile dopo l'altro sino a che non fu il caos. Gli specifici tentativi di costruire un MiG-19 cinese restano oscuri, tranne per il fatto che fallirono.\nDopo il collasso, l'industria cinese ricominci\u00f2 semplicemente daccapo. I lavori per il caccia diurno iniziarono nella fabbrica a Shenyang nel 1961, il primo volo venne effettuato alla fine dell'anno. Rest\u00f2 la designazione di J-6.\nLa produzione inizi\u00f2 ad entrare a pieno regime negli anni seguenti, a dispetto del fatto che le relazioni tra Cina ed URSS erano ai minimi storici, tanto che nei primi anni sessanta i sovietici ritirarono tutti i loro assistenti tecnici dal Paese. Sfortunatamente, appena la produzione era arrivata a livelli accettabili, nella met\u00e0 della decade, la Cina entr\u00f2 in un altro periodo di confusione, causato dalla politica di Mao Tse Tung, la cosiddetta \"rivoluzione culturale\", un fallito tentativo di ridare vita agli ideali rivoluzionari. Il risultato fu ben peggiore del \"grande balzo in avanti\", che era limitato alla politica industriale, ma a tutta la popolazione, causando esecuzioni di massa di tutti quelli che non erano giudicati in linea con le idee del partito.\nLa produzione del MiG-19S / J-6 sopravvisse agli orrori e, negli anni settanta, ricominci\u00f2. A quel tempo non era che un aeroplano sorpassato, ma per il momento i cinesi non avevano la possibilit\u00e0 di costruire qualcosa di meglio, oltretutto le relazioni con l'URSS erano rimaste piuttosto fredde. La Shenyang produsse circa tre migliaia di J-6 negli anni ottanta, un grande numero di questi veniva esportato sotto la designazione di F-6, particolarmente in Pakistan. Il J-6 rimase in servizio con la PLAAF (\"People's Liberation Army Air Force\", forza aerea dell'esercito di liberazione del popolo).\nNella sua maturit\u00e0, il progetto sembrava essere divenuto robusto ed affidabile ed i suoi difetti erano ormai stati corretti. La produzione includeva qualche sottovariante:\nIl pi\u00f9 distintivo modello cinese era l'addestratore JJ-6, o FT-6 per il mercato estero. Come il J-6 divenne il caccia tipo per la PLAAF, il JJ-5 (MiG-17 biposto) divenne presto inadeguato e cos\u00ec fu introdotto il progetto di un J-6C con due posti in \"tandem\".\nLa fusoliera fu allungata di 84\u00a0cm davanti alle ali per alloggiare il secondo seggiolino, il doppio cupolino si apriva sulla destra. I cannoni sulle ali vennero rimossi, ma il cannone in punta rimase. La pinna ventrale fu sdoppiata.\nI pachistani ricevettero un buon numero di FT-6 e negli anni ottanta costruirono una fabbrica con l'aiuto dei cinesi. I pachistani modificarono i loro MiG-19 con i seggiolini eiettabili zero-zero (possibilit\u00e0 di impiego anche a bassa velocit\u00e0 e bassa quota) Martin Baker Mk 10L. I Martin Baker non solo erano pi\u00f9 sicuri, ma essendo pi\u00f9 piccoli davano pi\u00f9 spazio per la testa del pilota. Un'altra innovazione pachistana fu l'impiego dello AIM-9 Sidewinder su un pilone esterno. Non \u00e8 chiaro se anche lo FT-6 aveva un simile miglioramento.\nUtilizzatori.\nI dati sono tratti da OKB MiG: A History of the Design Bureau and its Aircraft. tranne dove indicato:\n\"Vedi\" Shenyang J-6\nEsemplari attualmente esistenti.\nLa quantit\u00e0 di velivoli in produzione e la longevit\u00e0 nel servizio ha permesso la conservazione di un buon numero di esemplari, la maggior parte in esposizione statica presso alcuni musei aeronautici mondiali ma alcuni a tutt'oggi ancora in condizioni di volo.\nL'Aviazione militare della Corea Del Nord ha tuttora in uso, secondo alcune fonti, il caccia J-6, la versione cinese del Mig-19.\nTra gli esemplari esposti in strutture museali sono presenti:"}
{"id": "483998", "revid": "56620", "url": "https://it.wikipedia.org/wiki?curid=483998", "title": "Benedetto Sinigardi", "text": "Biografia.\nFiglio di Sinigardo dei Sinigardi e da Lisabetta dei Tarlati da Pietramala, apparteneva a una famiglia antica e facoltosa. Dopo aver assistito una predica di Francesco d'Assisi di passaggio ad Arezzo, decise di entrare in convento; ricevette l'abito direttamente da Francesco nel 1211 o 1214. \nTra il 1216 e il 1219, fu a capo della provincia francescana della Marca Anconitana. Tra il 1221 e il 1237 fu in Terra santa; protetto e stimato dagli imperatori latini di Costantinopoli, viaggi\u00f2 in Grecia, Egitto, Siria e Palestina. \nTorn\u00f2 ad Arezzo intorno al 1237 e trascorse i suoi ultimi anni nel convento di Poggio del Sole, poi demolito, dove mor\u00ec il 2 settembre 1282 e nella cui chiesa fu sepolto. Nel 1314, col trasferimento dei frati minori entro il perimetro della citt\u00e0, il corpo di Benedetto fu traslato nella Basilica di San Francesco.\nNella sua citt\u00e0 natale Benedetto, gi\u00e0 in fama di santit\u00e0, istitu\u00ec la pratica di recitare a compieta l\u2019antifona \"Angelus locutus est Mariae\"; tale usanza fu approvata nel Capitolo generale di Pisa nel 1263 e si diffuse rapidamente in tutta la Cristianit\u00e0. \nIl titolo di beato gli \u00e8 dato dalla \"Legenda\" anonima che lo riguarda, e dai \"Catalogi sanctorum\" francescani trecenteschi ."}
{"id": "484004", "revid": "919135", "url": "https://it.wikipedia.org/wiki?curid=484004", "title": "Ortogonalit\u00e0", "text": "Matematica.\nIl termine ortogonalit\u00e0 \u00e8 un sinonimo di perpendicolarit\u00e0 che viene utilizzato in ambienti specialistici per indicare concetti che generalizzano la nozione di perpendicolarit\u00e0 in ambiti non geometrici.\nLa definizione astratta da cui si diramano tali concetti \u00e8 quella di ortogonalit\u00e0 tra due vettori di uno spazio vettoriale (vedi ortogonalit\u00e0 nel prodotto scalare). Associati direttamente a questa troviamo:\nInoltre esistono:"}
{"id": "484005", "revid": "6066", "url": "https://it.wikipedia.org/wiki?curid=484005", "title": "Calvinista", "text": ""}
{"id": "484011", "revid": "52953", "url": "https://it.wikipedia.org/wiki?curid=484011", "title": "Oro (colore)", "text": "Il colore oro nelle leghe ternarie (oro, argento e rame), cambia in modo regolare da una tonalit\u00e0 rossiccia a una gialla chiara fino a un colore verde pallido, aumentando la percentuale d'argento contenuto.\n ha fissato una serie di composizioni standard, che sono state poi adottate quasi interamente dal sistema europeo.\nQueste composizioni rappresentano quindi uno standard di riferimento di colore, cos\u00ec come risulta dal colore della lega che si ottiene fondendo i metalli secondo le proporzioni specificate in tabella.\nLo standard di colore permette a qualsiasi fabbricante di poter realizzare oggetti con componenti di differenti produttori o fusi con leghe diverse, purch\u00e9 realizzate nella stessa denominazione di colore, senza rischiare di avere differenze nel colore tra le varie parti del prodotto finito.\nSimbologia.\nInsieme al verde, l'oro \u00e8, dal 19 aprile 1984 uno dei due colori ufficiali dell'Australia, di cui costituisce anche simbolo nazionale."}
{"id": "484012", "revid": "177744", "url": "https://it.wikipedia.org/wiki?curid=484012", "title": "169 Zelia", "text": "169 Zelia \u00e8 un asteroide roccioso della fascia principale, in orbita attorno al Sole; venne scoperto il 28 settembre 1876 dall'astronomo francese Prosper Henry. L'asteroide deve il suo nome ad una nipote dell'astronomo Camille Flammarion.\nLa superficie dell'asteroide \u00e8 particolarmente chiara."}
{"id": "484013", "revid": "1404372", "url": "https://it.wikipedia.org/wiki?curid=484013", "title": "Boeing B-47 Stratojet", "text": "Il Boeing B-47 Stratojet di costruzione statunitense \u00e8 stato il primo bombardiere con motore a reazione di successo a livello mondiale. Prodotto tra il 1947 e il 1955 in oltre 2.000 esemplari, esso ha portato la tecnologia dei bombardieri jet ad un livello d'affidabilit\u00e0 e di efficienza senza precedenti, come anche il totale delle macchine prodotte, ma non ha mai avuto popolarit\u00e0 tra i suoi piloti, specie all'inizio della sua carriera, che peraltro fu molto breve.\n\u00c8 importante soprattutto per aver introdotto due soluzioni fondamentali (ali a freccia e motori montati in \"pod\" sotto le ali) che hanno enormemente influenzato il mercato dei jet di linea, a partire dal Boeing 707, che adottava peraltro la versione \"civile\" dei suoi motori.\nSviluppo.\nQuando fin\u00ec la seconda guerra mondiale, i motori a pistoni avevano raggiunto uno straordinario livello di potenza e sofisticazione: apparati come i turbocompressori bi o tri-stadio, sistemi di raffreddamento sofisticati, eliche metalliche a passo variabile e potenze che oltrepassavano i 2.000 cavalli.\nMa nemmeno questo bastava per stare al passo dell'innovazione tecnologica che oramai stava diventando reale: l'applicazione del turbogetto alla propulsione aeronautica, con un immenso incremento della potenza e della semplicit\u00e0 del disegno sia dell'aereo che del motore. I lavori per la nuova generazione di macchine a reazione erano gi\u00e0 cominciati, ma siccome all'epoca il progresso aeronautico era estremamente rapido, molti progetti risultavano gi\u00e0 superati nell'arco di pochi mesi dalla loro ideazione.\nUno di questi era lo studio eseguito dalla Boeing per un B-29 con motori a reazione, designato Model 424, che era uno studio del 1944 riguardante un superfortress \"rimpicciolito\" con quattro turbogetti, abbandonato presto per\u00f2 a causa dell'insoddisfacente disposizione dei motori.\nLa specifica che poteva costituire la base del futuro B-47 venne emessa nel 1943, ma riguardava un ricognitore-bombardiere veloce; una nuova specifica venne emessa nel tardo 1944 e prevedeva una velocit\u00e0 di 880\u00a0km/h. La Boeing continu\u00f2 nello sviluppo dei suoi studi con il Model 432, in cui i motori non erano pi\u00f9 sotto l'ala, ma dentro la fusoliera.\nNel frattempo, una delegazione di tecnici e scienziati guidata da Theodore Von Karman investig\u00f2 in Germania i progressi ottenuti nell'aerodinamica da parte degli scienziati tedeschi, e la sua conclusione fu che l'epoca delle ali diritte, sia pure di elevate caratteristiche, era oramai finito: per le alte prestazioni occorreva l'ala disposta a freccia, grazie alla sua capacit\u00e0 di ridurre la resistenza indotta ad alti numeri di Mach. La cosa per\u00f2 non era tanto semplice: il progetto di una macchina con ali a freccia deve tenere in conto della posizione del baricentro con molta pi\u00f9 cura di quanto accade per i velivoli con ali diritte, e la velocit\u00e0 d'atterraggio tende ad aumentare notevolmente.\nL'ala diritta del progetto Boeing, per quanto molto pi\u00f9 sottile di quella del B-29, venne comunque ben presto giudicata obsoleta e sostituita con un nuovo modello, stavolta con ali a freccia ad elevato allungamento, e i motori, per non gravare all'interno della fusoliera e causare incendi pericolosissimi (specie con il quantitativo di carburante presente a bordo e la scarsa affidabilit\u00e0 dei turbogetti dell'epoca, soprattutto se si considera che ne erano montati sei esemplari), vennero posizionati sotto le ali.\nProcedendo nello sviluppo, un poco per volta il B-47 prese forma, finendo per cambiarla anche in maniera consistente, come quando vennero aggiunti due motori in gondole esterne. Alla fine, il prototipo XB-47 decoll\u00f2 per la prima volta nel settembre 1947. Dopo innumerevoli riprogettazioni ed incertezze, nel 1951 il primo B-47A entr\u00f2 in servizio.\nTecnica.\nIl nuovo prodotto Boeing era un elegante ed imponente esareattore che si ergeva, con la sua massiccia fusoliera e l'ala in posizione elevata, su di un carrello d'atterraggio a stretta carreggiata e che era dotato di un'aerodinamica straordinariamente avanzata, con una forma molto raffinata in ogni dettaglio.\nL'ala era a freccia di 35 gradi, elevato allungamento, con i motori sistemati in quattro piloni subalari. La posizione dei propulsori non era certo l'unico motivo d'interesse della velatura alare. Essa era talmente sottile che non esisteva lo spazio per serbatoi interni, e addirittura le sue estremit\u00e0 a terra si flettevano di 1,5 metri. Persino in volo tendevano ad essere inclinate in maniera anomala verso l'alto.\nLa fusoliera, libera da ogni esigenza propulsiva, conteneva il carburante, oltre 60.000 litri che consentivano un'autonomia accettabile, anche se inferiore a quanto necessario per missioni intercontinentali.\nIl comparto equipaggio era dotato di soli 3 posti, con il pilota e il co-pilota/armiere sistemati in tandem, sotto un tettuccio praticamente \"a goccia\" sulla sommit\u00e0 della fusoliera. Il secondo membro d'equipaggio poteva ruotare il sedile di 180 gradi e azionare l'armamento difensivo, che a causa dell'elevata velocit\u00e0 dell'aereo era presente solo nel settore di coda. Grazie all'automazione del complesso sistema A-5, il puntatore non aveva bisogno di essere dentro la parte caudale dell'aereo, e poteva far funzionare in maniera remota le armi difensive. Il terzo membro d'equipaggio era il navigatore-addetto al sistema di bombardamento, equipaggiato con il sistema di bombardamento K-2, estremamente sofisticato e complesso per l'epoca. Il carico bellico era di circa 9.000\u00a0kg, sistemato interamente nel vano portabombe in fusoliera, non particolarmente ampio e pensato soprattutto per i carichi \"atomici\", una bomba A o H.\nI motori erano i J47, che avevano sostituito i precedenti J35 del prototipo. Essi erano i turboreattori assiali standard per la fine degli anni '40, equipaggiavano gli F-86 Sabre, ma 6 esemplari tuttavia non erano ancora sufficienti per la massa dello Stratojet, restando spesso indietro come potenza rispetto al peso, tanto che furono necessari miglioramenti continui e un pacco di razzi JATO da 454\u00a0kg di spinta per facilitarne il decollo.\nImpiego.\nIl B-47 era una macchina da bombardamento sofisticata e innovativa, che non riusciva a mantenere l'operativit\u00e0 a livelli accettabili.\nLa macchina era troppo avanzata per quegli anni, e per il conflitto coreano non era ancora disponibile. Il B-47B era il primo modello operativo, ma i difetti \"di giovent\u00f9\", tipici dei progetti ancora immaturi, continuarono a perseguitarlo almeno fino alla fine del 1952. Successivamente per\u00f2 vennero massicciamente impiegati, tanto che equipaggiavano 8 stormi nel tardo 1953, 22 nel tardo 1954 e 27 due anni dopo. Si giunse a livelli di operativit\u00e0 straordinari, che consistevano in oltre 1.300 aerei presenti nei reparti, con un numero di macchine presenti in volo simultaneamente anche dell'ordine delle centinaia.\nIl B-47 si poneva alla fine di un'era, quella delle quantit\u00e0 massicce dell'epoca bellica, e l'inizio di quella successiva, con macchine dotate di capacit\u00e0 tali da operare senza bisogno di essere impiegate in massicce formazioni, grazie anche alla potenza delle armi nucleari (poi termonucleari).\nLo Stratojet ottenne vari primati, come un volo di circa 18.000\u00a0km eseguito in 22 ore e 50 minuti (con quattro rifornimenti in volo), e la missione di volo non stop di oltre tre giorni con oltre 80.000 chilometri percorsi da un singolo velivolo. I programmi d'aggiornamento, iniziati dal 1952, continuarono con una frequenza incredibile per una macchina tanto grande e potente. Essi vertevano sulla manutenibilit\u00e0 e sull'aggiornamento del B-47, specie per l'elettronica, i motori e anche elementi strutturali. Il pi\u00f9 importante, \"\"High noon\" che port\u00f2 dal 1952 in poi i B-47 allo standard dei B-47E, mentre il \"Pop-Up\"\", era un programma che verteva nel far eseguire ai B-47 avvicinamenti a bassa quota, con strumenti migliorati con i radar doppler di navigazione, ed un attacco finale in cabrata, con lo sgancio dell'ordigno termonucleare durante la manovra. Solo una parte dei B-47 venne aggiornata a questo standard, poich\u00e9 la fatica strutturale che tali missioni comportavano era tale da causare gravi problemi alle macchine, e mentre si cercava di risolverli il tempo passava inesorabile.\nSi potrebbe credere che il B-47 fosse, cos\u00ec potente, elegante e veloce com'era, un velivolo popolare, ma i piloti e gli equipaggi, per vari motivi, lo temevano, lo rispettavano, ma non lo \"amarono\" mai. Era difficile da pilotare ad alta quota, specie se a pieno carico, non perdonava errori, aveva una seria carenza di potenza e tendeva a diventare, almeno nei primi anni, una trappola mortale per gli equipaggi se qualcosa andava male. Sebbene nel 1954 si fosse dimostrato statisticamente il velivolo pi\u00f9 sicuro dell'USAF, questo sostanzialmente non cambi\u00f2 l'opinione di quanti lo impiegarono.\nLa sua carriera da bombardiere cominci\u00f2 a declinare presto, con le prime radiazioni avvenute gi\u00e0 nel 1957, quando ancora uscivano aerei dalla linea di montaggio. Il B-52 Stratofortress era infatti gi\u00e0 comparso e la sua capacit\u00e0 di volare ad altissima quota (non casualmente si chiamava Stratofortress), portando a termine missioni intercontinentali senza la difficolt\u00e0 di rifornirsi in volo pi\u00f9 volte, lo rese una macchina ben pi\u00f9 apprezzata del \"piccolo\" Stratojet.\nIl B-47 non venne mai impiegato all'estero, tranne il programma Orenda canadese, e venne radiato dalla linea in fretta agli inizi degli anni sessanta, lasciando tuttavia che le versioni da ricognizione e sorveglianza elettronica, nonch\u00e9 i velivoli meteorologici, restassero in linea almeno fino al 1967.\nCultura di massa.\nA tutt'oggi resta una macchina sconosciuta ai pi\u00f9, perch\u00e9 non ha goduto n\u00e9 dell'iconografia relativa al Vietnam, conflitto praticamente successivo all'era del B-47, n\u00e9 della memoria dedicata ad un velivolo rimasto nei cieli per sufficiente tempo (come ad esempio avvenne per i B-52 o gli F-104).\nSi \u00e8 trattato comunque del bombardiere occidentale a reazione prodotto nel maggior numero, dell'unico esareattore, e del simbolo stesso della potenza del SAC (\"Strategic Air Command\", \"Comando aereo strategico\") del periodo 1955-65."}
{"id": "484014", "revid": "1494169", "url": "https://it.wikipedia.org/wiki?curid=484014", "title": "Zelia", "text": ""}
{"id": "484015", "revid": "1821847", "url": "https://it.wikipedia.org/wiki?curid=484015", "title": "Francesco Melzi d'Eril", "text": "Biografia.\nNascita e studi giovanili.\nFiglio di Gaspare, conte di Magenta, e Marianna Teresa d'Eril, nobildonna spagnola, Francesco Melzi d'Eril nacque in una numerosa famiglia (erano in nove) del patriziato milanese, ossia l'aristocrazia lombarda (la prestigiosa famiglia dei Melzi d'Eril aveva dato i natali anche a Francesco Melzi, erede di Leonardo da Vinci e suo pi\u00f9 fidato collaboratore).\nLa situazione economica familiare era, in quel momento, tuttavia, precaria, \"in primis\" per il comportamento del nonno paterno Francesco Saverio Melzi che, durante la Guerra di successione austriaca, si era schierato con gli spagnoli, subendo gravi conseguenze quando l'imperatrice Maria Teresa riacquist\u00f2 i propri dominii milanesi. A comprova dello stato disastrato delle finanze familiari, egli nacque in casa dello zio paterno Giacomo, perch\u00e9 l'abitazione del padre era stata sequestrata dai creditori.\nFu sempre grazie allo zio Giacomo che pot\u00e9 studiare presso i gesuiti, dapprima al collegio dei Nobili a Brera e poi alle Scuole Palatine, dove conobbe lo scienziato Ruggero Giuseppe Boscovich, al quale rimase sempre legato da profonda amicizia. Nel 1773 l'imperatore Giuseppe II, nell'ambito della sua politica illuministica, tolse alla scuole religiose la possibilit\u00e0 di concedere titoli di laurea. Fu probabilmente questo il motivo per il quale il Melzi non ottenne mai un titolo di studio.\nLe prime esperienze politiche.\nMosso anche dalla sua passione per il gioco, il Melzi viene in contatto nei rinomati salotti della Milano della seconda met\u00e0 del XVIII secolo con gli esponenti pi\u00f9 importanti dell'illuminismo lombardo e del mondo delle lettere: Pietro Verri, Cesare Beccaria, Giuseppe Parini e Ippolito Pindemonte.\nA quest'epoca risalgono anche una serie di suoi viaggi per l'Europa dove pu\u00f2 toccare con mano i risultati delle diverse politiche applicati dai sovrani dell'epoca dell'illuminismo assolutistico nonch\u00e9 sperimentare il Parlamentarismo inglese.\nEgli si avviciner\u00e0 quindi a posizioni di cauto liberalismo che gli faranno guardare con simpatia i primi anni della Rivoluzione francese. Egli non condivise tuttavia il progressivo radicalizzarsi della stessa e in specialmodo la politica viepi\u00f9 antireligiosa praticata in Francia, in particolare, nel periodo detto della Convenzione.\nLa discesa di Napoleone in Italia.\nUn'evoluzione simile il Melzi l'avrebbe vissuta a seguito della Campagna napoleonica d'Italia. Egli accolse con favore l'arrivo a Milano di Napoleone e, dopo essere stato membro del comitato delle finanze, alla nascita della Repubblica Cisalpina ne divenne rapidamente il maggiore esponente politico, venendo nominato deputato. Quando per\u00f2, da un lato i settori pi\u00f9 radicali presero il sopravvento e, dall'altro, si rese conto che Napoleone non intendeva dare seguito alle aspirazioni unitarie degli italiani, egli si ritir\u00f2 a vita privata, lasciando l'Italia.\nMa fu per poco, dopo i rovesci francesi del 1799 a fronte delle armate austro-russe e la rivincita francese con il trionfo di Marengo nel 1800, Melzi \u00e8 inviato in Francia per discutere il nuovo equilibrio politico da dare all'Italia. Alla fondazione della Repubblica Italiana nel 1802 con Napoleone capo dello Stato, egli ne \u00e8 nominato vicepresidente.\nAmpio fu il contributo di Melzi durante il triennio repubblicano, in specie a favore di una reale autonomia della Repubblica italiana. A lui sono ascrivibili, in specie, l'ammodernamento dell'amministrazione con l'apertura degli incarichi pubblici a tutti i cittadini senza differenze di censo, il concordato del 1803 e l'avvio di una serie di importanti opere pubbliche.\nNel 1805 Napoleone, divenuto Imperatore di Francia, trasform\u00f2 tuttavia la Repubblica in Regno, del quale si incoron\u00f2 Re il 26 maggio 1805 (alla cerimonia di incoronazione partecip\u00f2 anche il Melzi). Autonominatosi Re d'Italia, Napoleone affid\u00f2 l'incarico di Vicer\u00e9 a Eugenio di Beauharnais.\nA quel punto non vi era pi\u00f9 spazio per il Melzi, il quale non avrebbe pi\u00f9 ricoperto incarichi ufficiali. Napoleone - che Melzi si era sempre rifiutato di incensare - non gli neg\u00f2 tuttavia la nomina a duca di Lodi. Melzi si batt\u00e9 tuttavia anche negli ultimi anni fino alla morte per una vera autonomia del proprio Paese.\nIl ritorno degli austriaci.\nIl destino non gli risparmi\u00f2 tuttavia di assistere al ritorno di Milano nel 1815 sotto il dominio austriaco. Limit\u00f2 i propri contatti con il governo austriaco occupante a cortesi rapporti epistolari, ma \u00e8 significativo che, nel dicembre 1815, rifiutasse di ricevere a Bellagio il maresciallo austriaco Sommariva, adducendo banali scuse.\nMor\u00ec il 16 gennaio 1816, a 63 anni, nel suo palazzo di Milano di via Manin n. 23. I giornali non riportarono la notizia per evitare dimostrazioni anti-austriache mentre era in citt\u00e0 l'imperatore. I funerali, fastosi, si svolsero il 28 marzo. La salma venne tumulata nella cappella gentilizia della sua villa di Bellagio, sul lago di Como. Gi\u00e0 il 16 gennaio, i suoi archivi vennero sigillati dalla polizia del governatore di Milano, conte Saurau, che il 22 li sequestr\u00f2 per portarli a Vienna, da dove tornarono, incompleti, solo dopo la grande guerra."}
{"id": "484019", "revid": "104458", "url": "https://it.wikipedia.org/wiki?curid=484019", "title": "Valeyres", "text": ""}
{"id": "484021", "revid": "1576978", "url": "https://it.wikipedia.org/wiki?curid=484021", "title": "Tupolev Tu-16", "text": "Il Tupolev Tu-16 (in cirillico \u0422\u0443\u043f\u043e\u043b\u0435\u0432 \u0422\u0443-16, nome in codice NATO Badger) era un bombardiere bimotore a getto ad ala bassa a freccia progettato dall'OKB 156 diretto da Andrej Nikolaevi\u010d Tupolev, sviluppato in Unione Sovietica negli anni cinquanta.\nEntr\u00f2 in linea circa cinque anni dopo il Boeing B-47 Stratojet statunitense, con il quale aveva molto in comune in termini di capacit\u00e0 complessive, ma un'architettura totalmente differente: decisamente \"tradizionale\" per quanto riguarda la fusoliera, molto avanzata nel campo della propulsione grazie a due soli motori di elevata potenza.\nIl Tu-16 \u00e8 un velivolo molto significativo perch\u00e9 partiva da un antenato comune, il B-29, riprodotto anche in URSS come Tu-4, rispetto al suo pi\u00f9 diretto equivalente americano, il B-47. Il Tu-16 restava per\u00f2 pi\u00f9 aderente al progetto originale, e in generale, si trattava ancora di una macchina classica, con un equipaggio numeroso e con un gran numero di cannoni difensivi.\nIl tipo di propulsione per\u00f2, essendo data da 2 soli reattori, era particolarmente innovativo, e lo proiettava quasi nella generazione successiva dei moderni aerei da interdizione ed attacco. Ed \u00e8 proprio la disponibilit\u00e0 di motori tanto potenti che rendeva il Tu-16 tanto interessante, aerodinamico e sostanzialmente maturo gi\u00e0 per la produzione in serie dopo pochi perfezionamenti.\nSviluppo.\nQuando la specifica per il nuovo bombardiere venne emessa nel 1950, lo Stratojet volava gi\u00e0 da 3 anni ed \u00e8 facile pensare che i requisiti venissero modellati anche in funzione di questa macchina. Per l'URSS questo non sarebbe stato sufficiente dato che gli Stati Uniti avevano basi avanzate in Europa e Giappone da cui poter colpire anche con macchine leggere il territorio sovietico, mentre quello americano, Alaska esclusa (territorio venduto a suo tempo dalla Russia), era raggiungibile a stento solo con macchine a lungo raggio, essendo necessario coprire distanze di almeno 11.000\u00a0km tra andata e ritorno (5.500 sono non casualmente il limite tra missili a medio raggio ed ICBM).\nIn ogni caso, la tecnologia dell'epoca non era matura per permettere di meglio, quantomeno con aerei a reazione, e il Tu-16 seguiva macchine sperimentali come l'Ilyushin Il-22 e il Sukhoi Su-10, oltre che velivoli a corta autonomia come l'Il-28 e il Tu-14. A quest'ultimo doveva sicuramente molte delle conoscenze tecniche accumulate con la progettazione di motori a reazione, e anzi si pu\u00f2 credere che il velivolo fosse una sorta di evoluzione del progetto con ali a freccia con potenza e pesi incrementati.\nIl nuovo progetto Tupolev si scontr\u00f2 con altri, quali il Baade B-150 (lo Junkers EF.150 tedesco), l'Il-30 e l'Il-46. Il Tu-16 si chiamava originariamente Tu-88, e riprendeva le caratteristiche di alcuni altri progetti, quali la fusoliera del Tu-85 e le ali a freccia studiate per il Tu-82 e 86, modelli progettati nel 1949. Grazie a due motori Mikulin M 209, poi ridesignati AM-3, capaci gi\u00e0 di una spinta originaria di oltre 6.000 chili, il prototipo vol\u00f2 gi\u00e0 il 27 aprile 1952.\nEstremamente semplice ed elegante, entr\u00f2 subito in produzione riducendo il vantaggio temporale del B-47, visto che i problemi di sviluppo, se ci furono, non richiesero certo soluzioni complesse. Gi\u00e0 alla parata del 1954 vennero mostrate nove delle prime macchine, ancora di preserie, mentre 15 mesi dopo, nell'agosto del 1955, ci furono non meno di 54 aerei in volo.\nTecnica.\nIl Tupolev Tu-16 \u00e8 un velivolo metallico, monoplano, con ali a freccia costante e motori elegantemente annegati alla base delle stesse. All'interno delle ali, che costituiscono il principale elemento di novit\u00e0 con la loro velatura (anche i piani di coda sono a freccia) dentro a carenature sistemate verso il bordo d'uscita, vi sono i due elementi retrattili del carrello d'atterraggio, dotati di due coppie di ruote in tandem.\nIl bordo d'uscita era interamente occupato da parti mobili, alettoni nel terzo esterno e ipersostentatori in due sezioni per gli altri due settori, aiutati da alettoni ausiliari posti nel dorso dell'ala.\nL'equipaggio \u00e8 di 7-8 uomini, sistemati sia a prua che a poppa. A prua sono ci sono 2 piloti affiancati (che non ha comportato, malgrado questo, una riduzione della velocit\u00e0 significativa, che quasi raggiunge quella del B-47), navigatore ed altri 2 operatori mitraglieri; a poppa invece si sono altri due uomini di equipaggio.\nIl carburante per i motori \u00e8 sistemato in due grandi serbatoi in fusoliera, uno davanti e l'altro dietro il vano portabombe, capace di circa 9.000\u00a0kg di ordigni e molto ampio, per potere essere anche un valido sistema per trasportare armi convenzionali in quantit\u00e0, come 16-18 bombe da 500\u00a0kg.\nLe armi difensive comprendono due torrette a bassissima resistenza aerodinamica, simili a quelle del B-29 ma armate di due cannoni NR-23, almeno una parte in posizione semiretrattile. Anche la coda ha una postazione assistita da un radar con due cannoni, ma qui esiste anche un operatore umano che la presiede con un'ampia vetratura.\nIl sistema avionico varia molto; alcuni esemplari hanno un radar di ricerca ventrale, con il muso vetrato, altri hanno il muso solido, occupato interamente da un dielettrico che nasconde una grande antenna radar per la ricerca antinave. Curiosamente, un altro cannone \u00e8 spesso disposto, fisso, nel muso; probabilmente serviva per eventuali incontri con pattugliatori marittimi nemici.\nIl Tupolev aveva il vantaggio di una grande semplificazione di impiantistica e manutenzione rispetto al quasi contemporaneo B-47, della stessa classe ma leggermente pi\u00f9 pesante, in quanto la spinta complessiva, analoga, era ottenuta con soli due motori, contro i ben sei dell'americano.\nI motori erano poi elegantemente affogati alla radice della ali stesse, sebbene cos\u00ec fossero un po' meno raggiungibili per la manutenzione. Il carburante, in uno dei modelli pi\u00f9 recenti, il Tu-16K Badger-G9, ammontava a ben 42.950 litri, sia nella fusoliera che (a differenza dello Stratojet) nei serbatoi letteralmente disposti dentro tutta la lunghezza delle ali. Era disponibile anche la sonda per il rifornimento in volo, per la prima volta su di un aereo sovietico operativo.\nLe dotazioni elettroniche variavano moltissimo a seconda del modello e comprendevano ECM, radar di scoperta e navigazione, radar telemetrici per le torrette di coda e molto altro ancora.\nImpiego.\nEntrato in linea gi\u00e0 nel 1954-55, il \"Badger\" \u00e8 stato un importante protagonista della guerra fredda. Impiegato per l'attacco nucleare, la ricognizione marittima ed elettronica e l'attacco con missili stand-off di vari e migliorati modelli antinave o da attacco terrestre, il Tu-16 si \u00e8 rivelato longevo, affidabile e molto manovriero.\nL'unica pecca \u00e8 stata la presenza di troppe torrette difensive, che lo hanno solo appesantito in quanto quella caudale era certamente sufficiente. Curiosamente, anche i modelli avanzati non hanno rinunciato alle torrette difensive, nonostante il fatto che i missili rendessero queste ultime piuttosto anacronistiche.\nIl \"Badger\", grazie al modello Tu-104, ha tentato anche l'impiego come macchina civile, data la spaziosit\u00e0 della fusoliera gi\u00e0 nel modello originale e l'efficienza dei motori e della velatura; il risultato per\u00f2 era un velivolo troppo piccolo e rumoroso per essere ben accetto. Divenne tuttavia la base dell'industria dei jet civili sovietici.\nI cinesi hanno impiegato largamente il \"Badger\" come macchina strategica e lo usano ancora oggi. Comparato al B-47, \u00e8 leggermente inferiore come velocit\u00e0 e autonomia, ha pi\u00f9 armi difensive, ed \u00e8 entrato in linea un po' in ritardo, si pilota certamente meglio e con pi\u00f9 sicurezza e non soffre di sottopotenziamento. La sua stabilit\u00e0 \u00e8 evidenziata anche dalla possibilit\u00e0 di trasportare forti carichi asimmetrici come i missili AS-6 sotto un'ala (oltre 5 tonnellate); nell'insieme si \u00e8 dimostrato un apparecchio longevo e versatile.\nGli esemplari egiziani, 30 in tutto, vennero distrutti nella guerra dei Sei Giorni da attacchi al suolo. Fino a quel momento erano i pi\u00f9 potenti aerei d'attacco presenti in Medio Oriente. In seguito ne furono forniti altri e combatterono nel 1973.\nAnche l'Iraq ha comprato aerei di questo tipo, sia sovietici che cinesi, e ne ha fatto largamente uso. Anche l'Indonesia ha avuto alcuni Tu-16 nelle sue file.\nI missili del Tu-16.\nIl \"Badger\" poteva utilizzare numerosi missili aria-superficie di crociera, che ne aumentarono di volta in volta l'efficienza e la possibilit\u00e0 di superare le difese aeree nemiche. Il concetto di \"incrociatore lanciamissili\", come riportato dalla propaganda sovietica, era in effetti un settore in cui i sovietici, malgrado la decisa inferiorit\u00e0 iniziale in termini di tecnologia propulsiva ed elettronica rispetto agli statunitensi, hanno insistito e massicciamente investito.\nIl Tu-16 aveva cos\u00ec la capacit\u00e0 di lanciare missili potenti su ogni tipo di obiettivo, navale ed aereo, sia nucleari come convenzionali, riuscendo a restare un valido bombardiere d'attacco per molti anni ancora dopo che la fine del bombardamento \"convenzionale\", decretata dalle difese missilistiche e da caccia ad alte prestazioni, lo avrebbe altrimenti reso obsoleto.\nDi seguito c'\u00e8 un breve elenco dei missili che potevano essere montati sul Tu-16:"}
{"id": "484022", "revid": "161273", "url": "https://it.wikipedia.org/wiki?curid=484022", "title": "170 Maria", "text": "170 Maria \u00e8 un asteroide della fascia principale, in orbita attorno al Sole; venne scoperto il 10 gennaio 1877 dall'astronomo francese Henri Joseph Anastase Perrotin. Il suo nome \u00e8 dovuto a Maria, sorella di Antonio Abetti, che per primo ne ricav\u00f2 i parametri orbitali.\nDati i suoi parametri orbitali simili a quelli di altri corpi minori, Maria \u00e8 considerato il prototipo della famiglia di asteroidi Maria.\nLa superficie dell'asteroide \u00e8 chiara; esso si compone probabilmente di silicati e ferro-nichel.\nIl 10 giugno 1997 \u00e8 stata osservata dal Canada un'occultazione stellare da parte di Maria."}
{"id": "484023", "revid": "339392", "url": "https://it.wikipedia.org/wiki?curid=484023", "title": "Esametri", "text": ""}
{"id": "484025", "revid": "6066", "url": "https://it.wikipedia.org/wiki?curid=484025", "title": "Poesia epica", "text": ""}
{"id": "484026", "revid": "327653", "url": "https://it.wikipedia.org/wiki?curid=484026", "title": "Hulagu", "text": ""}
{"id": "484029", "revid": "6066", "url": "https://it.wikipedia.org/wiki?curid=484029", "title": "Sadomaso", "text": ""}
{"id": "484031", "revid": "125447296", "url": "https://it.wikipedia.org/wiki?curid=484031", "title": "Collegno", "text": "Collegno (\"Col\u00e8gn\" in piemontese) \u00e8 un comune italiano di abitanti della citt\u00e0 metropolitana di Torino in Piemonte, conurbato nell'area metropolitana del capoluogo piemontese, e a soli 5\u00a0km a ovest da esso.\nGeografia fisica.\nSi trova su di un terreno di origine alluvionale, tra Torino ad est e Rivoli ad ovest, al termine della Val di Susa, ed a pochi chilometri dalle Alpi, alle pendici del Monte Musin\u00e8. Il territorio \u00e8 prevalentemente pianeggiante, ed \u00e8 solcato dal fiume Dora Riparia nel tratto terminale del suo percorso.\nLa fascia territoriale compresa tra le due sponde del fiume \u00e8 oggi parte integrante del \"Parco Agronaturale della Dora\", che la Citt\u00e0 di Collegno condivide con i comuni di Alpignano, Pianezza e Torino. Questa area protetta \u00e8 in parte un relitto boschivo planiziale, ed in parte terreno agricolo : \u00e8 qui interessante notare la parcellizzazione dei terreni, suddivisi in lotti delimitati dalle cosiddette bealere ovvero i canali di irrigazione che prendono acqua dalla Dora stessa per l'irrigazione delle colture; esse hanno una antichissima origine che deriva dal basso medioevo.\n\u00c8 stata definita \"Area di Salvaguardia Ambientale\" dalla Regione Piemonte, \u00e8 tutelata dal Piano Regolatore Comunale e rientra nell\u2019oasi di protezione della cintura di Torino. La collocazione nella pianura, tra il limite della Valle di Susa e la collina Torinese, fa di quest\u2019area un vero e proprio \u201ccorridoio ecologico\u201d : infatti il territorio del Parco interseca le rotte di molti uccelli migratori diventando anche un punto di sosta per questi animali.\nLa porzione di territorio comunale oggi pi\u00f9 densamente abitata \u00e8 stata costruita in tempi moderni sull'asse di corso Francia, lungo il quale non c'\u00e8 oggi soluzione di continuit\u00e0 tra Collegno, Rivoli, Grugliasco e Torino.\nL'Aeroporto Aeritalia, (sigla ICAO, LIMA), l'aeroporto turistico di Torino, si trova nel territorio di Collegno.\nStoria.\nCollegno nasce duemila anni fa come stazione di posta (\"mansio\") a cinque miglia da Torino, lungo la via del Moncenisio per la Francia. La localit\u00e0 anticamente era chiamata \"Ad Quintum Collegium\" di cui deriva il nome attuale.\nNei basamenti dell'attuale chiesa di San Massimo, si trovano i resti di una chiesa protoromanica, ed una raccolta di oggetti archeologici di et\u00e0 romana, reperiti sul territorio comunale, sono custoditi presso il Museo di Antichit\u00e0 di Torino.\nNel periodo della dominazione Longobarda, come rinvenuto durante gli scavi per la metropolitana, nell'area dell'attuale Campo Volo, si trovavano un piccolo insediamento, ed una necropoli. Successivamente, in epoca alto-medioevale, lo sviluppo urbanistico del villaggio, abbandonata l'antica posizione della \"mansio\", sub\u00ec il processo dell'incastellamento; il villaggio si concentr\u00f2 a ridosso del Castello, costruito intorno all'anno mille, su un'altura scavata da un'ansa della Dora Riparia; tutto ci\u00f2 che resta, ad oggi, del fortilizio, \u00e8 una torre a pianta quadrata, mentre il resto della costruzione \u00e8 stato trasformata nel corso dei secoli, in un edificio residenziale in stile barocco.\nIn tempi moderni Collegno si \u00e8 espanso lungo l'asse di Corso Francia, a seguito dell'insediamento, in quei pressi, di manifatture industriali, prevalentemente tessili e siderurgiche.\n\u00c8 degno di particolare menzione, dal punto di vista dell'archeologia industriale, il Villaggio Leumann. Questo complesso industriale e residenziale, era ed \u00e8 rimasto uno dei pochi tentativi, in Italia, di migliorare le condizioni di vita, e di alfabetizzazione, degli operai che lavoravano alla \"Leumann\", e delle loro famiglie; fu progettato e realizzato ex-novo, agli inizi del Novecento, dal magnate svizzero Napoleone Leumann che qui costru\u00ec, in collaborazione con l'architetto Pietro Fenoglio, una micro-citt\u00e0 con tanto di chiesa, stazione ferroviaria, convitto delle operaie, mensa, scuole, ed altri servizi per la comunit\u00e0.\nTra il 30 aprile ed il 1\u00ba maggio 1945 avvenne la strage di Grugliasco e Collegno dove furono trucidate dai tedeschi in ritirata 68 persone, a seguito di un'incursione delle formazioni partigiane, in cui persero la vita alcuni soldati tedeschi. Alla strage segu\u00ec la vendetta partigiana: 29 militi della Repubblica sociale, prigionieri, vennero prelevati dal luogo di detenzione e fucilati.\nL'espansione urbanistica ebbe un'altra accelerazione nel corso degli anni '50 e '60 del Novecento, e l'edificato arriv\u00f2 a fondersi con quello torinese. A partire dal 2006 la parte orientale della citt\u00e0 \u00e8 raggiunta dalla metropolitana di Torino, che ha il suo capolinea in via De Amicis.\nOnorificenze.\nLa citt\u00e0 di Collegno \u00e8 stata insignita della Medaglia d'argento al merito civile, il 18 aprile 2008.\nCultura.\nBiblioteca.\nCollegno ha una sua biblioteca civica, situata nel villaggio, dallo stile liberty, Leumann, all'interno del \"Convitto delle Operaie\".\nSociet\u00e0.\nEvoluzione demografica.\nNel decennio 1961-1971 la popolazione residente \u00e8 praticamente \"raddoppiata\", aumentando poi gradualmente nei decenni successivi.\nStranieri.\nSecondo i dati Istat al 31 dicembre 2017, i cittadini stranieri residenti a Collegno sono , cos\u00ec suddivisi per nazionalit\u00e0, elencando per le presenze pi\u00f9 significative:\nGeografia antropica.\nFrazioni.\nLo statuto comunale riconosce lo status di frazione alla sola Savonera.Nello stesso documento vengono per\u00f2 citate altre localit\u00e0 definite \"quartieri\":\nInfrastrutture e trasporti.\nLa stazione di Collegno \u00e8 ubicata sulla ferrovia del Frejus.\nIn via de Amicis si trova la stazione Fermi, capolinea della Linea M1 della Metropolitana di Torino. Un'altra stazione, Paradiso, che rientra nel territorio di Collegno, \u00e8 situata in Corso Francia, a pochi passi dal confine con Torino.\nTra il 1871 e il 1955 Collegno fu servita da due linee tranviarie, la Torino-Rivoli (1871-1955), sostituita nel 1956 da una filovia, a sua volta soppressa nel 1979, e la Torino-Pianezza (1884-1951).\nSport.\nCalcio.\nA Collegno ci sono tre squadre\nPallacanestro.\nLa societ\u00e0 sportiva \"ASD Collegno Basket\", nata nel 1974 e rifondata in anni recenti in collaborazione con la PMS, nella stagione 2017/18 ha militato in Serie C Gold disputando le sue partite casalinghe al PalaCollegno.\nNel 2011, a seguito del fallimento della storica societ\u00e0 Auxilium Torino, \u00e8 nata l\"Auxilum Ad Quintum\".\nNell\u2019anno 2017/2018, si \u00e8 classificata al 2\u00ba posto del campionato U13 Maschile, e al 3\u00ba posto dell'U13 Femminile.\nTennis.\nNel 2011 \u00e8 stato inaugurato il nuovo 'Circolo del tennis' al PalaCollegno, all'esterno del palazzetto dello sport: dispone di due campi polivalenti (anche da calcetto) in erba sintetica lenta.\nRugby.\nDal 2014, \u00e8 attiva la societ\u00e0 \"Collegno Rugby\", che partecipa ai campionati di Serie C, e giovanili.\nScherma.\nDal 1978 \u00e8 presente la societ\u00e0 Michelin Sport Club, che partecipa alle gare nazionali, europee della Federazione Italiana Scherma."}
{"id": "484033", "revid": "242434", "url": "https://it.wikipedia.org/wiki?curid=484033", "title": "Interzato in gherone", "text": ""}
{"id": "484049", "revid": "1543377", "url": "https://it.wikipedia.org/wiki?curid=484049", "title": "Nazionale di calcio di Aruba", "text": "La nazionale di calcio di Aruba \u00e8 la rappresentativa nazionale calcistica dell'omonima isola ed \u00e8 posta sotto l'egida dell'Arubaanse Voetbal Bond.&lt;br&gt;Ha tentato pi\u00f9 volte di qualificarsi alla fase finale di una rassegna internazionale, ma senza riuscirci.\nOccupa attualmente il 201\u00ba posto nel ranking FIFA.\nPartecipazioni ai tornei internazionali.\nCampionato CONCACAF.\nLa selezione arubana non ha mai partecipato al Campionato CONCACAF, l'antenato della Gold Cup, n\u00e9 alle relative qualificazioni.\nCoppa dei Caraibi.\nAruba non ha mai disputato una fase finale della Coppa dei Caraibi, nonostante abbia tentato in undici occasioni di qualificarvisi.\nRosa attuale.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "484050", "revid": "22475", "url": "https://it.wikipedia.org/wiki?curid=484050", "title": "Kathryn Dawn Lang", "text": ""}
{"id": "484053", "revid": "767487", "url": "https://it.wikipedia.org/wiki?curid=484053", "title": "Valeyres-sous-Montagny", "text": "Valeyres-sous-Montagny (, toponimo francese) \u00e8 un comune svizzero di 692 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nValeyres-sous-Montagny \u00e8 servito dall'omonima stazione, sulla ferrovia Yverdon-Sainte-Croix.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "484054", "revid": "110157", "url": "https://it.wikipedia.org/wiki?curid=484054", "title": "Cinematica inversa", "text": "Cinematica inversa \u00e8 il processo di determinazione dei parametri di un oggetto articolato e flessibile, che soddisfino il raggiungimento di una posa desiderata, in base al posizionamento delle sole estremit\u00e0. Ad esempio, in un modello tridimensionale del corpo umano, quali sono gli angoli che gomito e avambraccio devono formare per muovere la mano da una posizione di riposo a una di saluto?\nLa questione \u00e8 vitale in robotica, dove le braccia meccaniche vengono controllate in termini di angoli d'articolazione, ma un operatore che deve posizionare un attrezzo con un braccio meccanico non vuole certo guidare manualmente ogni articolazione del robot.\nLa cinematica inversa \u00e8 importante anche nella programmazione di videogiochi e nella modellazione tridimensionale, ma va detto che la sua rilevanza in quest'ambito \u00e8 andata calando con l'imporsi dell'uso di grosse librerie dati di cattura del movimento.\nUna figura articolata \u00e8 formata da una serie di segmenti rigidi connessi tra loro per mezzo di articolazioni. Al variare degli angoli d'articolazione si ottiene un numero indefinito di configurazioni. Il problema pi\u00f9 grande sta nel trovare gli angoli giusti per ottenere l'impostazione che si desidera dare alla figura. In generale, non c'\u00e8 una soluzione analitica al problema. Ad ogni modo, il problema posto dalla cinematica inversa pu\u00f2 essere risolto attraverso tecniche di programmazione non lineare.\nPer gli animatori, le soluzioni di cinematica inversa sono di importanza notevole. Gli artisti trovano molto pi\u00f9 semplice impostare la posa nello spazio virtuale invece di immettere i valori degli angoli delle articolazioni. L'applicazione degli algoritmi di cinematica inversa consente di manipolare interattivamente gli oggetti, controllare l'animazione ed evitare le collisioni.\nCinematica inversa nell'animazione.\nNell'animazione tridimensionale si pu\u00f2 calcolare il movimento di tutti i rami di una struttura articolata, in base alla posizione iniziale e finale di un'estremit\u00e0 dell'oggetto. Il metodo opposto, cinematica diretta, richiede la pianificazione di ogni movimento per ogni parte che compone un oggetto.\nPrendiamo un esempio dal mondo reale: quando si cerca di afferrare la maniglia di una porta, il cervello effettua dei calcoli per posizionare il tronco e gli arti, di modo che la mano venga a trovarsi vicino alla porta. L'obiettivo principale \u00e8 muovere la mano, ma posizionarla nello spazio desiderato richiede una complessa concertazione di diverse articolazioni. Similmente grazie a diversi strumenti tecnologici, bisogna eseguire complessi calcoli di cinematica inversa, per articolare le diramazioni di una struttura ad albero e ottenere il risultato voluto.\nGli animatori spesso scelgono di lavorare con personaggi generati al computer, ma troverebbero pressoch\u00e9 impossibile animare ogni articolazione. La soluzione \u00e8 impostare opportunamente gli archi di movimento delle articolazioni, in modo da permettere all'animatore di muovere mani, piedi e tronco del soggetto, mentre il computer genera automaticamente la posizione di braccia e gambe.\nPerch\u00e9 il risultato sia soddisfacente, \u00e8 necessario che le articolazioni vengano regolate tenendo conto di limiti della struttura: ad esempio nell'animazione di una figura umana, l'arco di movimento tra avambraccio e gomito dovr\u00e0 avvenire su un solo asse e non potr\u00e0 superare i 180 gradi, inoltre dovr\u00e0 avere un limite inferiore che impedisca la sovrapposizione totale tra braccio e avambraccio."}
{"id": "484056", "revid": "550667", "url": "https://it.wikipedia.org/wiki?curid=484056", "title": "Vittorie al Palio di Asti", "text": "Elenco delle vittorie al Palio di Asti divise per secoli.\nStatistiche.\nAnni di ritardo dall'ultima vittoria.\nBorgo San Marzanotto non ha mai finora ottenuto vittorie, mentre Baldichieri ha vinto il palio straordinario del 2019, corso dai soli sette comuni, ma non ha mai riportato vittorie nelle corse regolari."}
{"id": "484057", "revid": "125719854", "url": "https://it.wikipedia.org/wiki?curid=484057", "title": "Lucky Luciano", "text": "Salvatore Lucania Nenna assunse legalmente, negli Stati Uniti d'America, il nome di Charles Luciano, e successivamente il soprannome \"Lucky\". Tale soprannome gli venne attribuito in seguito ad una vicenda accaduta il 16 ottobre 1929: alcuni uomini non identificati lo accoltellarono pi\u00f9 volte e lo lasciarono in una spiaggia di Staten Island con la gola squarciata, credendolo morto, ma Luciano si salv\u00f2, e da allora venne chiamato \"Lucky\", ovvero \"il fortunato\".\nLuciano abol\u00ec la carica di \u00abcapo dei capi\u00bb ideando e istituendo al suo posto la \"Commissione\" tra le cinque famiglie di New York. Proprio per questo viene considerato il padre del moderno crimine organizzato nonch\u00e9 uno dei protagonisti della massiccia espansione del commercio di eroina nel secondo dopoguerra. \u00c8 stato un potente boss dell'attuale Famiglia Genovese. Il \"Time Magazine\" ha inserito Luciano tra i 20 uomini pi\u00f9 influenti del XX secolo.\nBiografia.\nPrimi anni.\nSalvatore Lucania nacque a Lercara Friddi, un paese della provincia di Palermo, principalmente noto per le sue miniere di zolfo, il 24 novembre 1897, figlio di Antonio Lucania e di Rosalia Cafarelli. Nel 1905 emigr\u00f2 con la propria famiglia negli Stati Uniti d\u2019America; al punto d'ingresso per gli immigranti di Ellis Island al piccolo Salvatore venne diagnosticata la \"Variola vera\", una forma di vaiolo che lo segner\u00e0 per tutta la vita. Divenne cittadino statunitense, rinunciando automaticamente alla cittadinanza italiana.\nTrasferitasi poi a New York l'anno successivo, la famiglia Lucania trov\u00f2 alloggio nel Lower East Side, ai margini del quartiere ebraico, presso il 265 E di 10th Street, dove per\u00f2 vivevano in condizioni precarie. Fu qui che Lucania conobbe il giovane Meyer Lansky, con cui fond\u00f2 una banda dedita al bullismo nei confronti dei compagni di classe e all'estorsione di un penny ogni giorno come \u201cprotezione\u201d. .\nNel 1907 Lucania venne condannato a quattro mesi di riformatorio per taccheggio mentre, all'et\u00e0 di diciotto anni, venne condannato a sei mesi di riformatorio per possesso illegale di eroina e morfina, di cui era a un tempo consumatore e spacciatore. Appena rilasciato, si un\u00ec alla banda criminale dei Five Points Gang, sotto la guida del gangster Johnny Torrio, dove conobbe Frank Costello e Al Capone. Fu in questo periodo che Lucania decise di \"americanizzare\" il proprio nome in Charles Luciano, poich\u00e9 Salvatore gli sembrava un nome da donna. Nel 1917 Luciano venne chiamato alle armi per combattere nella Prima guerra mondiale, ma riusc\u00ec ad evitare il fronte facendosi contagiare volontariamente dalle infezioni da clamidia.\nNel 1920 Luciano pass\u00f2 al servizio del gangster ebreo Arnold Rothstein, insieme a Meyer Lansky, Frank Costello, Bugsy Siegel, Dutch Schultz e Jack \"Legs\" Diamond. Approfittando del Proibizionismo, Luciano e gli altri fornirono alcolici agli \"speakeasies\" di Manhattan, grazie ai loro contatti che gli permettevano di scaricare le bevande alcoliche dalle navi nel porto di New York. Inoltre Luciano aveva iniziato ad occuparsi dello sfruttamento della prostituzione e del gioco d'azzardo, gestendo bische e bordelli a basso costo a Manhattan insieme al socio Joe Adonis. Nell'ambiente della prostituzione in particolare, Luciano inizi\u00f2 ad essere conosciuto con il nomignolo di \u00abinfame\u00bb, affibbiatogli dalle ragazze da lui sedotte e avviate alla prostituzione dopo averle rese dipendenti dall'eroina. In questi anni Luciano venne pi\u00f9 volte arrestato per rapina, aggressione, possesso illegale di stupefacenti e detenzione di armi illegali ma venne sempre rilasciato perch\u00e9 le accuse decaddero.\nPer via dei suoi contatti con i \"bootleggers\" ebrei ed irlandesi, Luciano venne assoldato dal mafioso siciliano Giuseppe \"Joe\" Masseria, detto \u00abJoe the boss\u00bb, esponente di punta della \"Mano Nera\"; ci\u00f2 avvenne nonostante Luciano fosse considerato un \"disonorato\" dagli altri mafiosi siciliani perch\u00e9 implicato nello sfruttamento della prostituzione, attivit\u00e0 da loro considerata disonorevole. Nel 1922, come \"killer\", Luciano prese parte all'assassinio del gangster Umberto Valenti, acerrimo nemico di Joe Masseria; durante il conflitto a fuoco in cui fu ucciso Valenti, fu colpita anche una bambina di otto anni, che rimase ferita.\nNel maggio 1929 Luciano partecip\u00f2 ad un incontro ad Atlantic City insieme a Frank Costello, Joe Adonis e Johnny Torrio, a cui erano presenti gangster italiani ed ebrei, che concordarono strategie comuni per una divisione del contrabbando di alcolici e gettarono le basi per la creazione di un \"Sindacato nazionale del crimine\".\nIl 16 ottobre 1929, Luciano venne prelevato da alcuni uomini che poi lo picchiarono e accoltellarono pi\u00f9 volte con un punteruolo da ghiaccio, lasciandolo, credendolo morto, su una spiaggia di Staten Island con la gola tagliata da un orecchio all'altro. Luciano venne scoperto da un agente di polizia e portato in ospedale, dove si riusc\u00ec a salvarlo, ma si rifiut\u00f2 di rivelare l'identit\u00e0 dei suoi assalitori per non trasgredire al codice dell\"'omert\u00e0\". Fu proprio in virt\u00f9 della sua prodigiosa sopravvivenza che Luciano fu soprannominato \u00abLucky\u00bb, cio\u00e8 \"fortunato\".\nL'ascesa al potere.\nLa guerra castellammarese del 1930-31 tra Joe Masseria e Salvatore Maranzano, capo della fazione opposta, divenne un problema per Luciano perch\u00e9 danneggiava il regolare svolgimento degli affari illeciti\n e per questo motivo organizz\u00f2 l'assassinio di Joe Masseria. Il 15 aprile 1931 al ristorante Scarpato's di Coney Island, Luciano pranz\u00f2 con Masseria e quando questi si alz\u00f2 per andare al gabinetto, un gruppo di fuoco formato da Bugsy Siegel, Tancredi Tortora, Vito Genovese, Joe Adonis e Albert Anastasia lo colp\u00ec a morte. \nTolto di mezzo il suo capo, Luciano fece pace con Maranzano, il quale si fece eleggere \u00abcapo dei capi\u00bb dagli altri boss e pass\u00f2 le attivit\u00e0 criminali del defunto Masseria a Luciano come premio. Poco tempo dopo per\u00f2 Maranzano pianific\u00f2 l'assassinio dello stesso Luciano, a causa dei suoi stretti legami con gangster non-siciliani e assunse il \"killer\" Vincent \"Mad Dog\" Coll per eliminare lui e Vito Genovese. Il 10 settembre 1931 Maranzano convoc\u00f2 Luciano e Genovese nel suo ufficio a Park Avenue ma, al loro posto, si presentarono quattro \"killer\" ebrei travestiti da agenti del Fisco, i quali pugnalarono Maranzano e lo finirono a colpi di pistola; in realt\u00e0 i \"killer\" ebrei erano stati assoldati da Meyer Lansky e da Luciano, che si era accordato con il mafioso siciliano Gaetano Lucchese, il quale si trovava nell'ufficio per condurre i killer a Maranzano.\nUna leggenda della malavita vuole che, subito dopo la morte di Maranzano, Luciano ordin\u00f2 lo sterminio di circa novanta mafiosi siciliani da un capo all'altro degli Stati Uniti, i quali facevano parte delle fazioni Masseria-Maranzano ed erano spregiativamente detti \u00abteste unte\u00bb o \u00abMoustache Petes\u00bb per via della loro arretratezza; tuttavia questa campagna di sterminio, che venne chiamata \"notte dei Vespri siciliani\", \u00e8 considerata un mito da molti storici.\nDopo l'uccisione di Maranzano, Luciano divenne il principale \"boss\" della criminalit\u00e0 organizzata negli Stati Uniti ma rifiut\u00f2 il posto di \u00abcapo dei capi\u00bb per evitare il rischio di una guerra con Al Capone in rapida ascesa; al suo posto cre\u00f2 un apposito organismo, denominato \"Commissione\", il cui compito era quello di governare gli affari della \u00abCosa Nostra\u00bb ripartendosi la aree di competenza tra i diversi Stati ed era composta dalle Cinque Famiglie di New York, dalla Chicago Outfit di Al Capone e dalla Famiglia di Buffalo di Stefano Magaddino, in rappresentanza delle altre Famiglie minori degli Stati Uniti. Inoltre Luciano autorizz\u00f2 gli altri \"boss\" a collaborare con gangster non-siciliani e non-italiani per formare quello che sarebbe stato soprannominato \"Sindacato nazionale del crimine\", che sarebbe servito per controllare il contrabbando di alcolici e stupefacenti, la prostituzione, il gioco d'azzardo, i sindacati del porto di New York e l'industria dell'abbigliamento. Tra le famiglie di New York, ben legate tra loro durante l'era di Luciano, e la Chicago Outfit rimase sempre una forte indipendenza e autonomia.\nIn seno alla sua nuova \u00abFamiglia\u00bb, Luciano affili\u00f2 i suoi luogotenenti napoletani e calabresi nonostante non fossero siciliani e li elev\u00f2 in posizioni di comando: Vito Genovese divenne il vicecapo mentre Frank Costello fu nominato \"consigliere\" insieme a Meyer Lansky e Johnny Torrio, che per\u00f2 ricoprivano il ruolo in veste non ufficiale perch\u00e9 erano esterni a \u00abCosa Nostra\u00bb.\nLa caduta e l'esilio.\nAll'apice del potere, Luciano viveva in una suite di lusso al Waldorf-Astoria Hotel registrato con il falso nome di Charles Ross ed amava indossare abiti costosi ed eleganti; frequentava i night club pi\u00f9 esclusivi in compagnia di belle donne ed era amico del cantante Frank Sinatra e dell'attore George Raft.\nPer\u00f2 nel 1935 Thomas E. Dewey venne nominato procuratore speciale di New York per indagare sul gangsterismo; egli infatti, dopo essersi occupato di Dutch Schultz (che fin\u00ec assassinato poco tempo dopo), punt\u00f2 su Luciano, definendolo \"lo zar della criminalit\u00e0 organizzata di New York\". Per queste ragioni, Luciano fugg\u00ec a Hot Springs, in Arkansas, ma venne arrestato il 1\u00ba aprile 1936 per sfruttamento della prostituzione e riportato a New York; infatti numerose prostitute fatte arrestare in una retata da Dewey nel febbraio 1936 avevano dichiarato che Luciano era a capo di un \"Sindacato del crimine\", formato da gangster italiani ed ebrei, che imponeva il pagamento della \"protezione\" sui bordelli di New York. Luciano neg\u00f2 tutte le accuse ma il 5 giugno 1936 venne condannato dai trenta ai cinquant'anni di carcere e trasferito nel penitenziario di Dannemora, nello Stato di New York. Anche dalla prigione, Luciano continu\u00f2 a gestire la sua Famiglia attraverso Vito Genovese. Tuttavia nel 1937 Genovese dovette fuggire dagli Stati Uniti per evitare un'accusa di omicidio e cos\u00ec Frank Costello divenne il nuovo capo effettivo e supervisore degli interessi di Luciano.\nLa carcerazione e la collaborazione allo sbarco degli Alleati in Sicilia.\nNel 1942 gli ufficiali del servizio informazioni della Marina degli Stati Uniti contattarono Luciano in carcere su raccomandazione di Joseph \"Socks\" Lanza, il boss dei sindacati del porto di Manhattan. Infatti Luciano offr\u00ec il suo aiuto per indagare sul sabotaggio di diverse navi nel porto di Manhattan, tra cui la SS Normandie, un transatlantico francese che prese fuoco e affond\u00f2 nelle acque dello Hudson, di cui furono sospettate alcune spie naziste infiltrate tra i portuali; in cambio della sua collaborazione, Luciano venne trasferito nel carcere di Sing Sing, dove venne interrogato dagli agenti del servizio informazioni della Marina. Esistono fonti che affermano che successivamente venne arruolato per facilitare lo sbarco alleato in Sicilia (luglio 1943) tramite i suoi contatti con mafiosi siciliani e consegn\u00f2 ai servizi americani una lista di nomi da contattare in Sicilia, e sebbene alcuni studiosi considerino tutto ci\u00f2 come un mito, il seguito della sua vita lo dimostra chiaramente: dopo lo sbarco in Sicilia, a Napoli il suo luogotenente Vito Genovese fu l'aiutante e interprete del comandante militare degli affari civili dell'AMGOT, Charles Poletti., e il 3 gennaio 1946, Thomas E. Dewey, diventato governatore dello Stato di New York, grazi\u00f2 Luciano per i servigi resi alla Marina, a condizione che lasciasse gli Stati Uniti per stabilirsi in Italia; il 10 febbraio, Luciano fu estradato dal porto di New York a opera del servizio statunitense di immigrazione e imbarcato sulla nave \"Laura Keene\", che arriv\u00f2 a Napoli il 27 febbraio. Luciano stabil\u00ec il suo domicilio a Roma, ma soggiorn\u00f2 a Palermo, presso il Grand Hotel et des Palmes, dove numerosi membri del separatismo siciliano e boss mafiosi erano soliti rendergli visita.\nLa conferenza dell'Avana.\nNel giugno\n1946, Luciano soggiorn\u00f2 in Brasile, Colombia e Venezuela per trasferirsi poi a L'Avana, dopo avere ottenuto i documenti necessari per l'espatrio dall'Italia dal sindaco di\nVillabate Francesco D'Agati, noto esponente mafioso. A Cuba s'incontr\u00f2 con Meyer Lansky, con cui acquist\u00f2 una partecipazione per la gestione dell'Hotel Nacional e di un casin\u00f2 a L'Avana, insieme al loro socio occulto, il presidente cubano Fulgencio Batista.\nIl 22 dicembre 1946, presso l'Hotel Nacional, Luciano ricevette i delegati delle maggiori Famiglie degli Stati Uniti e del \"Sindacato ebraico\", i quali gli regalarono buste contenenti denaro per il suo ritorno dall'Italia; il motivo apparente della festa di gala era quello di vedere cantare Frank Sinatra, che era stato invitato perch\u00e9 amico di Luciano, ma la vera ragione fu la possibilit\u00e0 di discutere di affari con Luciano. Infatti, durante la \"conferenza\", i \"boss\" organizzarono il traffico degli stupefacenti, stabilendo la base per lo smistamento proprio a Cuba, e parlarono dell gangster Bugsy Siegel, che doveva restituire ai \"boss\" il denaro impiegato nella costruzione dell'Hotel Flamingo a Las Vegas, che per\u00f2 non dava garanzie economiche; Meyer Lansky, credendo ancora che Siegel potesse realizzare profitti a Las Vegas e restituire il denaro ai \"boss,\" convinse gli altri a dargli un'altra possibilit\u00e0, ma qualche tempo dopo anche questa si vanific\u00f2: il 20 giugno 1947 infatti Siegel venne assassinato nella sua villa di Los Angeles a colpi di carabina M1.\nNel febbraio 1947, Harry J. Anslinger, capo del Federal Bureau of Narcotics, invi\u00f2 una richiesta formale al governo cubano per l'espulsione di Luciano, minacciando a nome del governo statunitense l'embargo su tutte le forniture di farmaci; il 20 marzo Luciano venne espulso da Cuba e imbarcato sul piroscafo turco \u201cBakir\u201d, che doveva riportarlo in Italia.\nSoggiorno in Italia.\nIl 12 aprile 1947 Luciano arriv\u00f2 a Genova a bordo del \u201cBakir\u201d e venne portato al carcere di Marassi, per poi essere trasferito al carcere dell'Ucciardone di Palermo scortato da cinque carabinieri. Rimesso in libert\u00e0 il 14 maggio, Luciano si stabil\u00ec prima a Capri e poi a Napoli.\nNel 1949 Luciano fu tra i denunciati per concorso nel traffico di 7\u00a0kg di eroina e 2\u00a0kg di cocaina, sequestrati all'aeroporto di Ciampino nelle mani del mafioso americano Charles Vincent Trupia, membro della Famiglia Lucchese di New York, ma ne usc\u00ec indenne: infatti la questura di Roma produsse soltanto un foglio di via obbligatorio per Luciano, proibendogli di soggiornare a Roma. Nel giugno 1951 furono denunciati Francesco \"Frank\" Callace e Giuseppe \"Joe\" Pici, anche loro membri della Famiglia Lucchese, per il traffico di 17 kg di eroina insieme ai mafiosi siciliani Salvatore Vitale e Francesco Lo Cicero; Luciano venne incluso nel rapporto di denunzia ma ne usc\u00ec indenne anche questa volta. Inoltre Callace e Pici vennero accusati di avere incettato quantitativi di eroina e morfina prodotti illegalmente da due ditte farmaceutiche rette dal professor Guglielmo Bonomo e da altre ditte di Milano e Genova e nel 1952 vennero implicati nel caso della ditta farmaceutica Schiapparelli di Torino, dove il direttore Migliardi era riuscito a deviare dalla produzione ufficiale 250 kg di eroina; ci\u00f2 era avvenuto per via dei contatti che Luciano aveva iniziato con i direttori delle case farmaceutiche dell'Italia settentrionale che con lui intrattennero rapporti di amicizia e reciproca considerazione.\nInoltre, nel 1949 Luciano fond\u00f2 una fabbrica di confetti e dolciumi a Palermo che, intestata ad un suo cugino e al mafioso siciliano Calogero Vizzini, riusc\u00ec ad esportare i suoi prodotti in Germania, Francia, Irlanda, Canada, Messico e Stati Uniti. L'11 aprile 1954, tuttavia, il quotidiano \"Avanti!\" pubblic\u00f2 un articolo in cui si denunciava che nei confetti prodotti nella fabbrica di Luciano \u00abdue o tre grammi di eroina potevano prendere il posto della mandorla\u00bb. Quella notte stessa, la fabbrica venne chiusa e i macchinari smontati e portati via. Nello stesso anno le autorit\u00e0 italiane revocarono il passaporto a Luciano per questioni di pubblica sicurezza, su consiglio di Charles Siragusa, agente del Federal Bureau of Narcotics che indagava sulle attivit\u00e0 del \"boss\" in Italia.\nDal 12 al 16 ottobre 1957 Luciano partecip\u00f2 ad una serie di incontri che si tennero presso il Grand Hotel et des Palmes di Palermo tra mafiosi americani (Joseph Bonanno, John Bonventre, Carmine Galante, Frank Garofalo, Santo Sorge, Vito Vitale e John Di Bella, esponente della Famiglia Genovese di New York e parente dei fratelli Pietro e Antonino Sorci, capi della \"cosca\" di Villagrazia, e, al pari di costoro, amico di Luciano) e siciliani (Gaspare Magaddino, Cesare Manzella e Giuseppe Genco Russo): gli inquirenti dell'epoca sospettarono che si incontrassero per concordare l'organizzazione del traffico degli stupefacenti, dato che la rivoluzione castrista a Cuba (tra il 1956 e il 1959) stava rischiando di privare i mafiosi siciliani ed americani di quell'importante base di smistamento per l'eroina.\nNel 1958 il Federal Bureau of Narcotics chiese la collaborazione della Guardia di finanza per controllare il mafioso Nick Gentile, il quale era sospettato di traffico di stupefacenti\nin collegamento con Luciano, con il quale mantenne contatti perch\u00e9 anche lui residente in Italia, ma non emerse alcuna prova sufficiente.\nVita privata.\nDopo la deportazione in Italia, Charlie Luciano si innamor\u00f2 di Igea Lissoni, una ballerina italiana bionda e dagli occhi azzurri, che aveva 23 anni meno di lui. Vissero assieme, seppur in modo travagliato per i continui spostamenti di Luciano, che per motivi di sicurezza cambiava continuamente alloggio, finch\u00e9 non si trasfer\u00ec definitivamente in via Tasso, nota strada napoletana. Di l\u00ec a poco, Igea mor\u00ec di cancro. Non ci sono prove che attestino che i due fossero sposati: qualora cos\u00ec fosse, il matrimonio sarebbe avvenuto di nascosto. Ma non c'\u00e8 dubbio che Luciano fu molto provato dalla morte di lei, visto che inizi\u00f2 subito dopo l'avvenimento a meditare propositi di ritornare in America.\nCharlie \"Lucky\" Luciano era molto affezionato a una femmina di Pinscher nano, che chiam\u00f2 Bambi, come l'omonimo cartone animato della Disney.\nNel 1960 Luciano fu intervistato da Ian Fleming, lo scrittore che nel 1955 aveva creato il l'agente segreto britannico James Bond, mentre questi, come corrispondente per il \"Sunday Times\" era in visita a Napoli durante il giro che lo portava nelle \"Thrilling Cities\" (le citt\u00e0 pi\u00f9 \"avventurose\") d'Europa.\nMorte.\nPoco dopo la morte di Igea, Luciano fu contattato da un produttore cinematografico, interessato a girare un film sulla sua vita. Si diedero appuntamento all'Aeroporto di Napoli-Capodichino, il 26 gennaio 1962, ma l\u00ec Luciano ebbe un infarto e mor\u00ec, a 64 anni. Il suo corpo fu trasportato negli Stati Uniti e seppellito al Saint John's Cemetery nel distretto del Queens.\nLucky Luciano nella cultura di massa.\nProtagonista o co-protagonista di numerosi film, film tv e miniserie televisive, Lucky Luciano \u00e8 stato portato sul piccolo e grande schermo da numerosi interpreti. Oltre al film biografico \"Lucky Luciano\" (1973) di Francesco Rosi, in cui il mafioso siciliano \u00e8 impersonato da Gian Maria Volont\u00e9, il ruolo di Luciano \u00e8 stato interpretato al cinema da:\nIn Tv ha avuto come interpreti:"}
{"id": "484058", "revid": "22475", "url": "https://it.wikipedia.org/wiki?curid=484058", "title": "David Berlinski", "text": "Autore di libri divulgativi sulla matematica, ha ricevuto un Ph.D. in filosofia dalla Princeton University e ha insegnato filosofia, matematica e inglese a Stanford, alla Rutgers University, alla City University di New York, nell'Universit\u00e0 di Washington, Puget Sound, San Jose State, Santa Clara, San Francisco e San Francisco State; ha inoltre insegnato matematica all'Universit\u00e0 di Parigi.\nBiografia.\n\u00c8 stato ricercatore presso l'International Institute for Applied Systems Analysis (IIASA) in Austria e l'Institut des Hautes \u00c9tudes Scientifiques (IHES) in Francia; \u00e8 stato un assistente di ricerca in biologia molecolare presso la Columbia University e ha svolto ricerche nei campi dell'analisi dei sistemi, della topologia differenziale, della biologia teorica, della filosofia analitica, e della filosofia della matematica. Noto per le sue posizioni apertamente critiche nei confronti della validit\u00e0 scientifica dell'evoluzione, \u00e8 un ebreo laico e si professa agnostico. Egli esprime la sua critica all'ateismo scientifico nel suo libro \"The Devil's Delusion: Atheism and its Scientific Pretensions\" (2008), in cui afferma che gli argomenti scettici contro la fede religiosa basati su prove scientifiche travisano ci\u00f2 che la scienza dice in realt\u00e0 e che una morale oggettiva richiede un fondamento religioso. Inoltre afferma che le teorie matematiche che tentano di riunire la meccanica quantistica e la teoria della relativit\u00e0 sono pseudoscientifiche a causa della impossibilit\u00e0 di una loro verifica empirica, ed esprime dubbi verso la teoria darwiniana della dell'evoluzione. \u00c8 membro del Center for Science and Culture del Discovery Institute di Seattle, che \u00e8 uno dei punto di riferimento per il movimento creazionista del disegno intelligente. \u00c8 stato tra gli scienziati firmatari del documento \"A Scientific Dissent from Darwinism\", promosso dal Discovery Institute. Ha scritto opere su argomenti disparati quali analisi dei sistemi, topologia differenziale, biologia teorica, filosofia e filosofia della matematica. In italiano \u00e8 stato pubblicato \"A Tour of Calculus\" (\"I numeri e le cose\"). Alcuni dei suoi libri sono stati tradotti in pi\u00f9 di dieci lingue."}
{"id": "484061", "revid": "729019", "url": "https://it.wikipedia.org/wiki?curid=484061", "title": "Archimede Santi", "text": "La formazione.\nPoco o nulla si sa della sua infanzia e adolescenza, mentre \u00e8 ben delineata la sua formazione artistica, compiuta tra Marche ed Emilia-Romagna.\nDopo gli studi nella citt\u00e0 di origine, si iscrive al Regio Istituto di Belle Arti di Urbino, quindi supera gli esami di abilitazione quale insegnante di disegno al Regio Istituto di Belle Arti di Parma.\nNegli anni trascorsi a Bologna segue la \"Scuola del Costume e del Nudo\" e la \"Scuola professionale per le arti decorative\", frequentando, in particolare, le lezioni di disegno ornamentale di Achille Casanova.\nL'attivit\u00e0 di insegnante e di artista.\nNel 1902 inizia l'attivit\u00e0 di insegnamento, prima nella sua citt\u00e0 natale, poi a Mistretta in Sicilia, fino ad approdare, il primo ottobre del 1910, al Regio Istituto Magistrale di Alessandria.\nNel frattempo si moltiplicano le collaborazioni e le pubblicazioni su importanti riviste dell'epoca, come \"L'artista Moderno\" e \"La Vita Cinematografica\" di Torino, \"Novissima\", \"La casa\", \"Roma: rassegna illustrata\" di Roma, \"Emporium\u201d di Bergamo, \"Alexandria\" di Alessandria, \"Il Glauco\" di Ancona.\nRealizza inoltre i disegni per la serie di \"Libretti itinerario per l'utilit\u00e0 del viaggiatore\", editi dalle Ferrovie dello Stato, in cui l'artista riproduce le bellezze paesaggistiche e architettoniche visibili lungo la linea 6A \"Roma \u2013 Ancona, con diramazione Foligno \u2013 Perugia\", la 8A \"Brennero \u2013 Trento \u2013 Verona \u2013 Bologna \u2013 Ancona \u2013 Brindisi \u2013 Gallipoli\", la 11C \"Napoli \u2013 Reggio Calabria\" e le direttrici interne della Sicilia e della Toscana.\nDal 1926 inizia una proficua collaborazione con Cesare Ratta, editore d'eccezione per l'epoca, vero rinnovatore della tipografia del Novecento. Per circa dieci anni crea opere pubblicate regolarmente nei prestigiosi volumi del Ratta: piccoli capolavori stampati in tiratura numerata e limitata, oggi particolarmente ambiti dai collezionisti.\nNell'estate del 1939 si reca a Vernante, in provincia di Cuneo, arricchendo ulteriormente la sua produzione con disegni ed acquerelli pubblicati nel 1940 in Vernante Valle Vermenagna.\nA 66 anni, nel 1942, conclude l'attivit\u00e0 di insegnante ad Alessandria. Tornato a Pergola continua la sua opera di pittore, impegnandosi, inoltre, per la conservazione del patrimonio artistico in qualit\u00e0 di Ispettore Onorario ai Monumenti. Muore il 20 aprile 1947.\nProfilo artistico.\nIl Santi vive in un periodo ritenuto tra i pi\u00f9 difficili e contrastati dell'arte (fra le estreme propaggini dell'Art Nouveau e la restaurazione classicista) e della storia italiana (il regime fascista, i drammatici eventi della Prima e della Seconda Guerra Mondiale) ma poco se ne evince dalle sue opere. \"Opere \u2013 scrive il professor Pietro Scarpellini nella prefazione del volume Archimede Santi 1876-1947 \u2013 con un tono del tutto personale e affettivo, e talvolta anche sommessamente lirico, ove si tiene conto delle varie situazioni umane, del mutare delle stagioni, delle ore. Ritratti e schizzi di persone care, impressioni di fenomeni naturali, il mare di Sicilia, mosso, sotto un cielo grigio, il Monte Strega dopo la pioggia, le nubi sul Catria. Sono gli aspetti monumentali delle citt\u00e0 \u2026 oppure gli scorci pi\u00f9 familiari e usuali, i tetti rossi di Pergola visti dalla finestra, le luci del tramonto ai Viticchi, una nevicata a marzo alla tenuta Fornace d'Alessandria [...] Cose viste, testimonianze fedeli, che costituiscono nella loro semplicit\u00e0, la dimostrazione pi\u00f9 evidente, tangibile, del suo amore per la natura e per l'arte.\"\nLa riscoperta.\nNell'estate del 2006 nella sua citt\u00e0 natale \u00e8 stata allestita la mostra \"Archimede Santi 1876-1947\", realizzata con un nucleo consistente di opere dell'artista di propriet\u00e0 della Banca di Credito Cooperativo di Pergola ."}
{"id": "484072", "revid": "289247", "url": "https://it.wikipedia.org/wiki?curid=484072", "title": "Tre Italia", "text": ""}
{"id": "484076", "revid": "1652635", "url": "https://it.wikipedia.org/wiki?curid=484076", "title": "Fascisti su Marte", "text": "Fascisti su Marte \u00e8 un film del 2006 diretto da Corrado Guzzanti e Igor Skofic.\nTratto dagli omonimi \"sketch\" realizzati da Guzzanti all'interno del programma televisivo \"Il caso Scafroglia\" (2002), si tratta di un'ucronia, un \"esercizio satirico\" di fanta-revisionismo storico, girato come un falso documentario e parodiando lo stile dei cinegiornali dell'Istituto Luce del Ventennio fascista.\n\u00c8 stato presentato a Cinema. Festa internazionale di Roma 2006.\nContesto.\nNato come una striscia comica nel programma televisivo di Rai 3, \"Il caso Scafroglia\", nel 2003 \"Fascisti su Marte\" \u00e8 divenuto dapprima un mediometraggio della durata di 45 minuti circa, venendo presentato in questa forma nella sezione \"Nuovi Territori\" alla 60\u00aa Mostra internazionale d'arte cinematografica di Venezia, e infine \u00e8 stato trasformato nel 2006 in un lungometraggio grazie a nuove sequenze girate \"ad hoc\".\nIl film \u00e8 stato presentato nella sezione \"Extra\" durante CINEMA. Festa Internazionale di Roma 2006, ed \u00e8 stato distribuito nelle sale italiane nell'ottobre successivo.\nTrama.\nNel 1938 un manipolo di camicie nere, comandato dal gerarca Gaetano Maria Barbagli, s'imbarca sul prototipo di razzo spaziale tedesco \"Repentaglia IV\", costruito con l'aiuto del fisico Ettore Majorana, e parte alla conquista di Marte, \u00abrosso pianeta bolscevico e traditor\u00bb.\nArrivati a destinazione, dopo l'impatto con un meteorite, alle ore 15:00 del 10 maggio 1939, gli uomini si danno all'esplorazione del pianeta, risolvendo il primo grande problema, la rarefazione dell'atmosfera, con un semplice ordine del Barbagli: \u00abrespirate!\u00bb. Dopo aver piantato la bandiera e allestito il campo, si presenta il problema dei viveri e delle provviste: non c'\u00e8 acqua sul pianeta, e cos\u00ec durante le ricerche i quattro sottoposti arrivano a scambiare uno sputo del gerarca come un segno della sua presenza. Durante la ricerca nella stiva del razzo, il manipolo scopre a bordo un balilla clandestino, di nome Bruno Caorso, trentasettenne e dichiarato ritardato. Egli oltraggia il busto del Duce e, fuggendo dal plotone di esecuzione, s'imbatte in una strana roccia; credendola un essere animato, torna al campo terrorizzato e racconta di aver incontrato dei marziani, giurando di averli sentiti dire la parola \u00abmimimmi\u00bb.\nI fascisti quindi, considerando le pietre come esseri senzienti, iniziano una breve campagna per la sottomissione del pianeta e, dopo averla conclusa, dichiarano Marte \u00abfascista\u00bb, iniziando a organizzare il dominio del pianeta. Il cibo per\u00f2 scarseggia e la mancanza di viveri porta i sottoposti ad ammutinarsi contro il comandante, durante una pioggia di meteoriti scambiata per un attacco dei \"Mimimmi\" partigiani. Barbagli per\u00f2 si libera e ingaggia un combattimento contro gli ammutinati; nel corso della battaglia atterra improvvisamente un disco volante, che si rivela pilotato da delle amazzoni aliene. Queste svolgono delle ricerche sul pianeta, incuranti della presenza umana, e anzi offrono agli sventurati camerati, nel frattempo riappacificati, cibo e acqua; Barbagli rifiuta l'aiuto esterno e cerca in ogni maniera di mostrare ai visitatori la magnitudine di \u00abMarte Littorio\u00bb, esasperando l'amazzone capo a tal punto che essa decide di offrire loro un passaggio fino alla Terra.\nIl gerarca fa di tutto per impedire ai suoi sottoposti di partire, ma non riesce a fermarli e si ritrova solo sul pianeta rosso, impotente e destinato a morte certa. L'avventuroso viaggio di questi uomini cade presto nell'oblio a causa degli eventi della seconda guerra mondiale, e al termine del conflitto nessuno ha pi\u00f9 interesse a ricordare quest'opera di conquista; solo cinquantotto anni dopo, nel 1996, durante la missione Mars Pathfinder, il rover \"Sojourner\" rinviene quel che resta dello scheletro di Barbagli.\nProduzione.\nAlla lavorazione del film, diretto da Corrado Guzzanti e Igor Skofic, ha partecipato per la parte musicale anche Nicola Piovani: la pellicola comprende numerose canzoni d'epoca, oltre a composizioni originali parodistiche e una versione m\u00e9lo della sigla del programma (\"Sopra un prototipo\", presente nell'edizione home video come \"Fascisti su Marte Esistenzialista\").\nLa pellicola presenta parti inedite che si inseriscono, fin dall'inizio, fra le scene gi\u00e0 girate; tra queste, l'aggiunta del \"cartone animato di regime\" \"Il silicio sanzionista\", sigle in stile Istituto Luce e un finale in cui compaiono anche Caterina Guzzanti e Irene Ferri.\nLa produzione ha avuto un costo stimato di circa di euro.\nColonna sonora.\nOltre alle canzoni del Ventennio e a una loro parodia (la storica sigla degli \"sketch\" mandati in onda ne \"Il caso Scafroglia\", usata come sigla d'apertura del film), la colonna sonora include alcuni brani di musica classica, tra cui estratti dal \"Requiem\" di Mozart, dalla \"Sinfonia n. 7\" di Beethoven, dalla \"Sinfonia n. 2\" di Mahler, dal \"Tannh\u00e4user\" di Wagner (quest'ultima in concomitanza con l'arrivo delle amazzoni), dal \"Requiem\" di Ligeti (nella parodia di \"\") e dal \"Morning Mood\" del Peer Gynt di Edvard Grieg. Inoltre \u00e8 presente anche una parodia dei canti sardi cantata da Barbagli e dalla sua squadra.\nRiferimenti storici.\nIl film cita liberamente numerose fonti, dai discorsi di Benito Mussolini a film classici come \"Schindler's List\", \"Mission\", \"\" e \"Il grande dittatore\", e vi aggiunge un secondo livello di lettura, ovvero una satira dei costumi e della politica italiana del periodo, in particolare del governo Berlusconi II. Sono inoltre presenti molte allusioni in chiave ironica alle caratteristiche del regime fascista.\nDurante la scena della tombola, escono in sequenza i numeri 25 7 43, 8 9 43 e 25 4 45: un chiaro riferimento agli eventi che segnarono la caduta del fascismo, rimandando rispettivamente alle date dell'ordine del giorno di sfiducia a Mussolini, dell'armistizio con gli Alleati e della liberazione di Milano e Genova.\nAccoglienza.\nIl film, uscito in Italia il 27 ottobre 2006, incass\u00f2 nelle sale italiane euro."}
{"id": "484079", "revid": "110157", "url": "https://it.wikipedia.org/wiki?curid=484079", "title": "Vuiteboeuf", "text": "Vuiteboeuf (toponimo francese) \u00e8 un comune svizzero di 562 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nVuiteboeuf \u00e8 servito dall'omonima stazione, sulla ferrovia Yverdon-Sainte-Croix.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "484081", "revid": "4106", "url": "https://it.wikipedia.org/wiki?curid=484081", "title": "Br\u00e9gnier", "text": ""}
{"id": "484083", "revid": "18138", "url": "https://it.wikipedia.org/wiki?curid=484083", "title": "FireWire", "text": ""}
{"id": "484085", "revid": "7", "url": "https://it.wikipedia.org/wiki?curid=484085", "title": "Storico d'arte", "text": ""}
{"id": "484089", "revid": "1305772", "url": "https://it.wikipedia.org/wiki?curid=484089", "title": "B\u00e2g\u00e9", "text": "B\u00e2g\u00e9 \u00e8 anche il nome di un cantone francese: "}
{"id": "484090", "revid": "648716", "url": "https://it.wikipedia.org/wiki?curid=484090", "title": "Parametri orbitali di Sedna", "text": "Il planetoide Sedna si muove su di un'orbita estremamente ellittica, con un afelio situato a circa dal Sole ed un perielio distante sole 76\u00a0UA; al momento della scoperta si trovava a circa 90 unit\u00e0 astronomiche dal Sole, ed era in fase di avvicinamento al perielio. Si tratt\u00f2 della massima distanza di un corpo del sistema solare dalla Terra al momento della scoperta; il record venne in seguito battuto da Eris, individuato mentre si trovava a 97\u00a0UA dal Sole.\nSedna impiega circa 11\u00a0487\u00a0anni per descrivere un'orbita completa attorno al Sole; raggiunger\u00e0 il prossimo perielio nel 2075-76.\nInizialmente si ritenne che Sedna avesse un periodo di rotazione insolitamente lungo (da 20 a 50 giorni); si procedette dunque a ricercare un satellite naturale, probabile causa di tale anomalia. Successive indagini svolte mediante il telescopio spaziale Hubble nel marzo 2004 non individuarono alcun oggetto in orbita attorno al planetoide. Nuove misure del telescopio MMT suggerirono in seguito un periodo di rotazione molto pi\u00f9 breve, pari a solo 10 ore circa, un valore piuttosto tipico per corpi di tali dimensioni.\nFormazione dell'orbita.\nLa spiegazione pi\u00f9 probabile a proposito dell'inconsueta orbita di Sedna sembra essere che, durante i primi 100 milioni di anni di esistenza del sistema solare, l'oggetto, originariamente situato su di un'orbita pi\u00f9 tradizionale, sia stato perturbato dal passaggio ravvicinato di un'altra stella, forse uno degli altri astri che si sarebbero formati dallo stesso disco protoplanetario che diede origine al Sole. In uno studio compiuto da Hal Levison e Alessandro Morbidelli dell'Osservatorio della Costa Azzurra di Nizza \u00e8 stata avanzata una differente ipotesi: Sedna si sarebbe formato attorno ad una nana bruna circa 20 volte meno massiccia del Sole, e sarebbe stato catturato dall'attrazione gravitazionale di quest'ultimo quando la nana bruna ha attraversato il sistema solare.\nScrivendo su Nature il 2 dicembre 2004, gli astronomi Scott J. Kenyon e Benjamin C. Bromley hanno supportato l'ipotesi secondo cui una stella di passaggio potrebbe aver spinto Sedna fuori dalla fascia di Kuiper, portandolo nell'orbita attuale. I due stimano che la probabilit\u00e0 che Sedna sia stato catturato dal disco esterno della stella di passaggio siano pari a circa il 10%.\nSi conosce attualmente un altro oggetto, , caratterizzato da un'orbita simile a quella di Sedna, ma leggermente meno estrema: il perielio \u00e8 a 45\u00a0UA, l'afelio a 415\u00a0UA e il periodo orbitale \u00e8 di 3420 anni. La sua orbita potrebbe essere il risultato degli stessi processi che hanno determinato quella di Sedna; se altri corpi analoghi venissero scoperti in futuro, tuttavia, occorrerebbe probabilmente scartare le ipotesi gi\u00e0 formulate, in favore di teorie pi\u00f9 plausibili e applicabili ad un gran numero di planetoidi."}
{"id": "484091", "revid": "767487", "url": "https://it.wikipedia.org/wiki?curid=484091", "title": "Dave Rowntree", "text": "Diplomato in informatica al Thames Polytechnic di Londra, ha lavorato come programmatore fino alla creazione del complesso, con Damon Albarn e Alex James nel 1989.\nRecentemente, alla pari di Albarn, si \u00e8 dedicato ad un progetto musicale parallelo, The Ailerons.\n\u00c8 appassionato di volo e ha il brevetto da pilota."}
{"id": "484099", "revid": "767487", "url": "https://it.wikipedia.org/wiki?curid=484099", "title": "Maredudd ab Owain ab Edwin", "text": "Maredudd era figlio di Owain ab Edwin e discendeva da Hywel Dda, a cui il regno era stato tolto da Gruffydd ap Llywelyn, che un\u00ec la maggior parte del Galles sotto il suo scettro. Alla morte di Gruffydd (1063), Maredudd reclam\u00f2 il Deheubarth.\nDurante il regno di Maredudd inizi\u00f2 la conquista normanna del Galles sud-orientale. Dopo una breve opposizione, Maredudd decise di non opporsi all'invasione del Gwent e in cambio ebbe terre in Inghilterra nel 1070. Nel 1172 fu ucciso nella battaglia del fiume Rhymni. Gli successe il fratello Rhys. Ebbe un figlio, Gruffydd, che visse in Inghilterra, nelle terre paterne prima di essere ucciso mentre tentava di recuperare il regno paterno da Rhys ap Tewdwr."}
{"id": "484100", "revid": "362150", "url": "https://it.wikipedia.org/wiki?curid=484100", "title": "CDATA", "text": "CDATA (Character data) viene usato in vari ambiti nei linguaggi di markup come SGML o XML. Il termine indica una certa porzione di documento contenente caratteri generici oppure caratteri rappresentanti dati o una struttura marcata da tag.\nSezioni CDATA in XML.\nIn un documento XML, una sezione CDATA viene trattata esclusivamente come testo semplice, il parser non interpreta quindi il contenuto come marcatura. Non esiste una differenza semantica tra il testo racchiuso in una sezione CDATA e quello convertito in entit\u00e0 (per esempio, \"&amp;\" viene rappresentato con \"&amp;amp;\" o \"&lt;\" con \"&amp;lt;\").\nSintassi ed interpretazione.\nUna sezione CDATA inizia con:\n &lt;![CDATA[\ne termina con la prima occorrenza di:\nTutti i caratteri racchiusi tra queste due sequenze sono interpretati come testo semplice, non markup o entit\u00e0.\nPer esempio, in una linea tipo\ncodice_1\nl'apertura e la chiusura di \"mittente\" viene interpretata come marcatura. La sezione CDATA si utilizza come nell'esempio:\ncodice_2\nIn questo caso il contenuto della marcatura \"mittente\" viene interpretato come codice_3.\nTuttavia, se scritto cos\u00ec:\ncodice_4\ntutta la stringa verr\u00e0 trattata come testo e il tag \"mittente\" non considerato come marcatura. Il dato risultante dal \"parsing\" dell'XML \u00e8 la stringa codice_1.\nUso delle sezioni CDATA.\nLe prime volte che un programmatore scrive un documento XML abusa delle sezioni CDATA, credendo che serva semplicemente a \"proteggere\" dati.\nLe sezioni CDATA sono molto utili per includere codice XML come testo semplice dentro un documento XML. Per esempio, se qualcuno scrive un libro in XML (formattandolo con XSL) per parlare di XML stesso, per fornire degli esempi di codice, deve racchiuderli necessariamente dentro delle sezioni CDATA. Tuttavia, una sezione CDATA non pu\u00f2 contenere la stringa \"]]&gt;\" - questo problema pu\u00f2 essere tuttavia aggirato separando le parentesi dal simbolo maggiore, come in questo esempio:\n &lt;![CDATA[]]]]&gt;&lt;![CDATA[&gt;]]&gt;\nCDATA nelle DTD.\nCDATA come tipo.\nNei file Document Type Definition (DTD), ad un attributo pu\u00f2 essere assegnato il tipo CDATA: il valore assegnato sar\u00e0 trattato come testo e sar\u00e0 quindi possibile inserire, senza errori di parsing, caratteri ed entity.\nPer esempio, se una DTD XML contiene\n &lt;!ATTLIST stringa spiegazione CDATA #IMPLIED&gt;\nvuol dire che gli elementi chiamati \"stringa\" potrebbero avere un attributo chiamato \"spiegazione\" di tipo CDATA. Un esempio valido pu\u00f2 essere questo:\n &lt;stringa spiegazione=\"1 &amp;amp; 2 sono &amp;lt; di &amp;#51;\"&gt;\ne un parser XML interpreterebbe il valore dell'attributo \"spiegazione\" come \"1 &amp; 2 sono &lt; di 3\".\nCollegamenti esterni.\nW3C: Sintassi CDATA"}
{"id": "484101", "revid": "11959", "url": "https://it.wikipedia.org/wiki?curid=484101", "title": "Valle della Beqaa", "text": ""}
{"id": "484102", "revid": "2233683", "url": "https://it.wikipedia.org/wiki?curid=484102", "title": "Lincoln Rhyme", "text": "Lincoln Rhyme \u00e8 un personaggio di alcuni romanzi di Jeffery Deaver, primo tra tutti \"Il collezionista di ossa\". Criminologo di fama mondiale, ha lavorato per anni per la Polizia di New York e ha contribuito a creare il PERT (Physical Evidence Research Team) dell'FBI.\nIl personaggio.\nDivorziato, la sua vita \u00e8 cambiata drasticamente dopo un incidente avvenuto durante l'esame di una scena del crimine in un cantiere, dove una trave di quercia gli \u00e8 caduta addosso lasciandolo vivo, ma rompendogli la quarta vertebra cervicale e rendendolo un tetraplegico C4 incapace di svolgere direttamente le mansioni perch\u00e9 paralizzato. A causa del suo sfortunato incidente lascia il lavoro di criminalista e si stabilisce al secondo piano di una casa in stile gotico nell'Upper West Side in New York, accudito dall'assistente Thom che lo aiuta nella vita di tutti i giorni. La camera da letto \u00e8 la stanza in cui Ryhme passa la maggior parte del tempo, ha le finestre che danno su Central Park e diventa il laboratorio attrezzato per le sue indagini a partire da quella del collezionista d'ossa. Rhyme \u00e8 stanco di vivere sulle spalle altrui ed \u00e8 seriamente intenzionato al suicidio, ma verr\u00e0 poi dissuaso dalla sua idea.\nAll'interno delle opere dello scrittore, viene raccontata direttamente la seconda fase della sua vita, a partire da quando il tenente Lon Sellitto lo richiama all'opera durante la vicenda del collezionista di ossa, alla caccia di un criminale che uccide e tortura le proprie vittime. In quell'occasione conoscer\u00e0 anche l'agente Amelia Sachs, che sostituir\u00e0 le sue gambe e le sue braccia inerti, diventando sua compagna durante le indagini e nella vita.\nRomanzi.\nRhyme \u00e8 presente nei seguenti romanzi:\nIl visitatore notturno ,Rizzoli 2021ISBN 978-88-17-16014-8."}
{"id": "484103", "revid": "767487", "url": "https://it.wikipedia.org/wiki?curid=484103", "title": "Rhys ab Owain", "text": "Rhys era figlio di Owain ab Edwin della discendenza di Hywel Dda, e membro della dinastia del Dinefwr. Succedette sul trono al fratello Maredudd nel 1072. Insieme ai nobilt\u00e0 di Ystrad Tywi fu coinvolto nell'uccisione di Bleddyn ap Cynfyn, re di Gwynedd e del Powys (1075). \nNel 1078 fu sconfitto nella battaglia di Gwdig da Trahaearn ap Caradog, che era successo a Bleddyn sul trono del Gwynedd. In quello stesso anno fu ucciso da Caradog ap Gruffydd del Gwent. Re del Deheubarth divenne suo cugino Rhys ap Tewdwr."}
{"id": "484106", "revid": "599013", "url": "https://it.wikipedia.org/wiki?curid=484106", "title": "Sottosegretario di Stato", "text": "Il sottosegretario di Stato, in alcuni ordinamenti, \u00e8 un componente del governo che collabora con un ministro e lo assiste in particolari situazioni.\nStoria.\nIl sottosegretario di stato comparve in Francia nel 1815 con il governo dei cento giorni, che annoverava due sottosegretari di stato agli affari esteri. La figura fu generalizzata l'anno successivo, prevedendo la possibilit\u00e0 di nominare uno o pi\u00f9 sottosegretari di stato per ciascun ministro.\nCaratteristiche.\nQuesto titolo viene usato soprattutto laddove il titolo di \"segretario di stato\" \u00e8 attribuito ai ministri. In qualche ordinamento il titolo di sottosegretario di stato \u00e8 utilizzato, per ragioni storiche, anche se il titolo di segretario di stato non \u00e8 pi\u00f9 in uso per i ministri: \u00e8 il caso dell'Italia dove la denominazione risale al periodo monarchico, quando i ministri avevano il titolo ufficiale di \"ministro segretario di stato\" (tuttora usato nella prassi, sebbene non ripreso dalla costituzione repubblicana).\nNel mondo.\nIn certi ordinamenti il \"sottosegretario di stato\" (o, semplicemente \"sottosegretario\") \u00e8 invece il funzionario burocratico di pi\u00f9 alto livello del dicastero, posto alle dirette dipendenze del ministro (che ha il titolo di segretario di stato o, semplicemente, segretario). \u00c8 il caso dell\"'undersecretary\" degli Stati Uniti, dove la figura corrispondente al sottosegretario italiano prende il nome di \"deputy secretary\", e del \"permanent undersecretary of state\" britannico, che si contrappone al \"parlamentary undersecretary of state\", figura corrispondente al sottosegretario italiano. Anche in Spagna il \"subsecretario\" \u00e8 un funzionario burocratico, seppur di nomina politica: dirige la \"subsecretar\u00eda\", unit\u00e0 organizzativa incaricata dei servizi comuni del ministero.\nItalia.\nNell'ordinamento italiano la figura del sottosegretario di Stato fu istituita con la legge 12 febbraio 1888, n. 5195, in sostituzione del \"segretario generale\". Attualmente \u00e8 disciplinata dall'art. 10 della legge 23 agosto 1988, n. 400 (Disciplina dell'attivit\u00e0 di Governo e ordinamento della Presidenza del Consiglio dei ministri).\nIn alcune regioni vi \u00e8 la figura del sottosegretario alla presidenza della giunta regionale."}
{"id": "484109", "revid": "1632387", "url": "https://it.wikipedia.org/wiki?curid=484109", "title": "Giuseppe Brusasca", "text": " Il suo nome \u00e8 iscritto a Yad Vashem tra i giusti tra le nazioni per la sua azione a favore degli ebrei durante l'Olocausto.\nBiografia.\nStudia per un breve periodo in un istituto salesiano poi frequenta il Liceo classico pubblico a Casale Monferrato. Dopo il diploma si iscrive alla facolt\u00e0 di Ingegneria del Politecnico di Torino, ma dopo la prima guerra mondiale passa alla Facolt\u00e0 di Giurisprudenza nella quale si laurea nel 1923. Nel 1926 aggiunge anche una laurea in Scienze politiche.\nDurante gli anni universitari si iscrive alla Federazione Universitaria Cattolica Italiana e alla Giovent\u00f9 di Azione Cattolica di cui tra il 1920 e il 1923 \u00e8 presidente diocesano a Casale e vicepresidente regionale del Piemonte.\nNegli stessi anni si impegna nel Partito Popolare Italiano di cui diviene segretario politico della sezione casalese. Dal 1923 al 1925 guida la minoranza popolare contro i fascisti nel Consiglio comunale.\nAbilitatosi all'avvocatura, nel 1926 si trasferisce a Milano dove frequenta gli ambienti dell'antifascismo cattolico.\nDopo l'8 settembre s'impegna nella Resistenza, fondando la divisione autonoma \"Patria\" attiva nel Monferrato. Con l'aiuto di sacerdoti amici (tra cui padre Giovanni Sisto), salva in prima persona tre famiglie ebree (i Foa di Casale Monferrato, i Sacerdote di Milano, e i Donati di Modena) a nascondersi e quindi a espatriare in Svizzera. Per questo sar\u00e0 riconosciuto come giusto tra le nazioni dall'Istituto Yad Vashem l'8 luglio 1969.\nNell'aprile del 1945 fa da mediatore per le trattative poi fallite per la resa di Mussolini.\nDopo la Liberazione, sostituisce Achille Marazza come vicepresidente del CLN Alta Italia.\nSottosegretario.\nMembro del consiglio nazionale della Democrazia Cristiana dal 1945 al 1947 e della Consulta Nazionale (1945-1946), nel giugno 1946 viene eletto alla Assemblea Costituente. Dapprima nominato (17 luglio 1946) Sottosegretario all'Industria e commercio nel secondo Governo De Gasperi, il 18 ottobre 1946 viene nominato Sottosegretario agli Affari Esteri nello stesso Governo. Dopo una breve parentesi di tre come sottosegretario alla Difesa nel terzo Governo De Gasperi, torna nel giugno 1947 al ministero degli Esteri sempre come sottosegretario nel quarto Governo De Gasperi. Manterr\u00e0 questo incarico anche nel quinto e sesto esecutivo diretti dallo statista trentino.\nResta Sottosegretario di Stato per gli affari esteri fino al luglio 1951. Intanto nell'aprile 1948 \u00e8 eletto deputato alla Camera nella circoscrizione di Cuneo.\nNel 1951 passa a ricoprire la carica di sottosegretario al ministero dell'Africa Italiana nel penultimo dicastero De Gasperi, ministero di cui De Gaspari ha l\"'interim\", fino all'aprile 1953. Nello stesso anno \u00e8 anche nominato commissario per il coordinamento degli aiuti alle vittime dell'alluvione nel Polesine. Giunto a Rovigo il 20 dicembre 1951, vi rimase ininterrottamente fino alla primavera successiva. Realizz\u00f2 in meno di sei mesi quanto i tecnici di tutto il mondo avevano preventivato dovesse avvenire in non meno di due anni.\nFortemente legato alla figura di Alcide De Gasperi, dopo la sua scomparsa si sente estraneo al nuovo clima instauratosi nel partito.\nTorna al governo nel 1955 come sottosegretario alla presidenza del Consiglio con la delega per i servizi dello spettacolo nel primo governo di Antonio Segni fino al 1957. Poi \u00e8 rieletto alla Camera nel 1958 e nel 1963, sempre nella circoscrizione di Cuneo.\nNel 1968 \u00e8 rieletto in parlamento, ma al Senato, e alle elezioni del 1972 decide di non ricandidarsi, ma non abbandona la DC, fondando nel 1983 il Movimento anziani."}
{"id": "484111", "revid": "7", "url": "https://it.wikipedia.org/wiki?curid=484111", "title": "Regime dei colonnelli", "text": ""}
{"id": "484116", "revid": "125030526", "url": "https://it.wikipedia.org/wiki?curid=484116", "title": "Debora Caprioglio", "text": "Biografia.\nEsordi.\nA diciassette anni vinse il concorso \"Un volto per il cinema\" e poco dopo fu notata dall'attore e regista Klaus Kinski, del quale divenne fidanzata e che la lanci\u00f2 nel mondo del cinema inizialmente come comparsa non accreditata in \"Nosferatu a Venezia\" (1988), di Augusto Caminito, per poi farla debuttare nello stesso anno come protagonista, al suo fianco, in \"Grandi cacciatori\", sempre di Caminito, e \"Kinski Paganini\" (1989), rivisitazione della vita del celebre violinista da lui anche diretta, presentato tra mille polemiche al Festival di Cannes.\nIn seguito fu tra le protagoniste del remake de \"La maschera del demonio\" diretto da Lamberto Bava e, dopo la fine del fidanzamento con Kinski, fu Tinto Brass a farla conoscere definitivamente al grande pubblico affidandole la parte della protagonista nel film erotico \"Paprika\" (1991). Fu anche la protagonista dello spettacolo teatrale \"Lulu\" diretto dallo stesso Brass, in sostituzione di Mariangela D'Abbraccio. Nello stesso anno condusse un programma in seconda serata, \"Conviene far bene l'amore\", trasmesso da TivuItalia, e present\u00f2 su Canale 5 con Luca Barbareschi la gara canora \"Sapore di mare\".\nDopo il thriller erotico \"Spiando Marina\" di Sergio Martino e il comico \"Saint Tropez - Saint Tropez\" di Castellano e Pipolo (entrambi girati nel 1992), Debora Caprioglio cambi\u00f2 totalmente registro e nel 1994, interpretando un ruolo drammatico in \"Con gli occhi chiusi\" di Francesca Archibugi, decise di abbandonare l'immagine della ragazza prosperosa e sensuale. Dopo \"Albergo Roma\" (1996), di Ugo Chiti, abbandon\u00f2 il cinema per dedicarsi al teatro (al fianco di Mario Scaccia, Franco Branciaroli, Mariano Rigillo e Corrado Tedeschi) e alla televisione, recitando in numerose miniserie e film TV.\nDagli anni 2000.\nDal 2003 al 2006 ha partecipato alla \"Buona Domenica\" di Maurizio Costanzo su Canale 5, inizialmente come ospite fisso e in seguito come co-conduttrice. Sempre nel 2006 ha condotto il programma \"Afrodite\" su Alice Home TV, mentre nel 2007 ha partecipato come concorrente alla quinta edizione del reality show \"L'isola dei famosi\", in onda su Rai 2, classificandosi al secondo posto con il 25% dei voti. Nello stesso anno \u00e8 tra i protagonisti di \"Morte di un confidente\", film tv della serie \"Crimini\" diretto dai Manetti Bros., mentre nel 2009 recita in un episodio della terza stagione della serie tv \"I Cesaroni\". Il 7 settembre 2008 si \u00e8 sposata con l'attore e regista Angelo Maresca, mentre nel 2010 ha aderito all'Alleanza di Centro, diventandone responsabile nazionale per la cultura e lo spettacolo.\nNel 2012 \u00e8 tra i protagonisti del cinepanettone campione d'incassi \"Colpi di fulmine\", diretto da Neri Parenti, e di \"Questo nostro amore\", serie televisiva in onda su Rai 1 diretta da Luca Ribuoli, dove recita a fianco a Neri Marcor\u00e8 e Anna Valle: prende parte anche alla seconda stagione della fiction nel 2014, ma solo per un episodio. Nello stesso anno \u00e8 nel cast di due produzioni cinematografiche: \"Il pretore\", di Giulio Base, e \"La nostra terra\", di Giulio Manfredonia. Nell'estate del 2015 \u00e8 la protagonista della miniserie trasmessa da Rai Premium \"Isola Margherita\", girata nel 1993 ma rimasta inedita per 22 anni. Nel 2016 \u00e8 nel cast del film-documentario \"Un'avventura romantica\", diretto da Davide Cavuti. Il 6 gennaio 2018 va in scena al Teatro Vertigo della citt\u00e0 di Livorno con il suo monologo autobiografico \"Debora's Love\"."}
{"id": "484117", "revid": "16758", "url": "https://it.wikipedia.org/wiki?curid=484117", "title": "Deborah Caprioglio", "text": ""}
{"id": "484121", "revid": "1566286", "url": "https://it.wikipedia.org/wiki?curid=484121", "title": "Sergej Iosifovi\u010d Parad\u017eanov", "text": "Biografia.\nLa sua opera, che affronta in chiave surrealista e visionaria le tradizioni popolari delle regioni caucasiche, \u00e8 stata soggetta a fortissime censure da parte delle autorit\u00e0 sovietiche.\nDurante la seconda guerra mondiale frequenta a Mosca i corsi di regia dell'Istituto Statale di Cinematografia, rivelandosi dotato di talento e fervida fantasia. Nel 1951, al termine dei corsi, inizia a lavorare agli studi cinematografici di Kiev, dove realizza documentari, cortometraggi e lungometraggi di propaganda, che in seguito ripudier\u00e0, definendoli \"spazzatura\". Nel 1964 si celebra il centenario dello scrittore ucraino Ko\u010dubinskij, e Parad\u017eanov decide di ridurre per lo schermo un suo racconto, \"Le ombre degli avi dimenticati\". Uscito l'anno seguente, il film si rivela un'opera fuori dal comune nella cinematografia sovietica per l'ampio spazio riservato al folclore di una piccola comunit\u00e0 dei Carpazi, i \"Gutzul\", anche se l'opera si allontana dai tradizionali canoni del cinema di carattere etnografico: fotografia e colore, utilizzati dal regista in maniera surreale, forniscono al film un senso di vertigine, di sogno misto a realt\u00e0. Il filo narrativo del film viene infatti continuamente stravolto da sorprendenti soluzioni visive che collocano l'opera entro un formalismo espressivo che rimanda alle Avanguardie sovietiche. La critica ufficiale accoglie male il film che per un certo tempo subisce anche il ritiro dalla circolazione, salvo riapparire all'estero presso alcuni festival cinematografici dove ottiene alcuni premi (primo premio al festival di Mar del Plata) - nonostante al regista non venga mai concesso di accompagnare l'opera.\nNel 1968 Parad\u017eanov ritorna in Armenia, dove prosegue la sua ricerca di un cinema libero nella sua espressione. Ma il breve periodo del \"disgelo\" sovietico volge al termine, e al regista, firmatario di una protesta contro l'arresto di alcuni intellettuali ucraini, viene sistematicamente impedito di ottenere il permesso di girare. Nel 1969 riesce finalmente a portare a termine \"Il colore del melograno\", da molti considerato il suo capolavoro. Il film \u00e8 la biografia di Sayat-Nova, trovatore armeno del XVIII secolo; lo spunto biografico delle fasi della vita di questo poeta (rappresentate attraverso ieratici quadri figurati) \u00e8 l'occasione, per Parad\u017eanov, di affrontare il tema del ruolo dell'artista all'interno della societ\u00e0 in cui vive ed opera. Il film viene immediatamente ritirato dalle autorit\u00e0 per \"estrema deviazione dal realismo russo\". Tre anni pi\u00f9 tardi, l'opera viene rieditata da parte di un altro regista.\nNel 1971 Parad\u017eanov \u00e8 costretto ad interrompere a met\u00e0 le riprese di \"Affreschi di Kiev\", rievocazione surrealista della nascita della capitale ucraina che critica la distruzione degli affreschi nelle chiese di Kiev: il progetto viene dichiarato antisovietico. Nel 1974 il regista viene arrestato con varie accuse, tra cui furto di oggetti d'arte e omosessualit\u00e0, ed \u00e8 condannato a cinque anni da trascorrere in un campo di riabilitazione. A seguito di una mobilitazione internazionale (capeggiata dal surrealista francese Louis Aragon), Parad\u017eanov viene liberato nel 1977, ma gli viene impedito di girare film. Arrestato nuovamente nel 1982, \u00e8 rilasciato qualche mese dopo.\nIn seguito al relativo rilassamento della censura, nel 1984 dirige \"La leggenda della fortezza di Suram\" e nel 1988 \"Asik Kerib - storia di un ashug innamorato\".\nMuore a Erevan, in Armenia, nel 1990."}
{"id": "484122", "revid": "28592", "url": "https://it.wikipedia.org/wiki?curid=484122", "title": "Sergej Paradjanov", "text": ""}
{"id": "484123", "revid": "599013", "url": "https://it.wikipedia.org/wiki?curid=484123", "title": "Tpb", "text": ""}
{"id": "484124", "revid": "18138", "url": "https://it.wikipedia.org/wiki?curid=484124", "title": "Thepiratebay", "text": ""}
{"id": "484125", "revid": "18138", "url": "https://it.wikipedia.org/wiki?curid=484125", "title": "Thepiratebay.org", "text": ""}
{"id": "484127", "revid": "18138", "url": "https://it.wikipedia.org/wiki?curid=484127", "title": "Piratebay", "text": ""}
{"id": "484128", "revid": "599013", "url": "https://it.wikipedia.org/wiki?curid=484128", "title": "Shiba (razza canina)", "text": "Lo shiba (chiamato anche \"cane piccolo\" o \"cane dei cespugli\") \u00e8 una razza canina di origine giapponese riconosciuta dalla FCI (Standard N. 257, Gruppo 5, Sezione 5)\nStoria.\n\u00c8 una razza molto antica, probabilmente introdotta in Giappone dalla Cina tra il 6000 e il 300 a.C. Questi cani, grazie alle piccole dimensioni, alla resistenza, alla velocit\u00e0 e all'agilit\u00e0, sono stati utilizzati per la caccia di uccelli, daini e cervi.\nLo shiba contemporaneo ha origine dall'unione di diverse antiche razze che, seppur differenti nella taglia, nel colore e nella morfologia sono state raggruppate sotto il nome di shiba dal medico veterinario Saito. Nel 1932 viene fondato in Giappone il Nihon Ken Hozonkai, chiamato anche Nippo (associazione per la conservazione del cane giapponese), che riconoscer\u00e0 nel 1936 lo shiba come monumento nazionale, poich\u00e9 durante la seconda guerra mondiale questa razza si era quasi estinta. Fortunatamente rimasero tre linee di sangue che permisero agli allevatori Masuezo Ozaki, Tatsu Nakajo e Gaiyu Ishikawa di salvare questa razza. Nacque cos\u00ec lo shiba moderno. \nLo shiba oggi.\nLo shiba dopo la seconda guerra mondiale ha avuto una discreta e crescente popolarit\u00e0. Si \u00e8 diffuso quasi subito negli Stati Uniti e a seguire in Inghilterra e in Australia, diventando in poco tempo un ottimo cane da compagnia. Attualmente sta avendo una discreta diffusione anche in altri paesi come l'Italia, l'Olanda, la Germania e la Francia e infine, da qualche anno a questa parte, anche nei paesi della ex Unione Sovietica. Questa diffusione \u00e8 stata probabilmente causata da il meme di Internet \"Doge\".\nAspetto generale.\nLo shiba \u00e8 un cane di taglia piccola. Le femmine hanno un'altezza di circa 36,5 cm al garrese (con una tolleranza di 1,5 cm per eccesso o per difetto). Per i maschi lo standard \u00e8 di 39,5 cm al garrese (con una tolleranza di 1,5 cm per eccesso o per difetto). Non per questo deve per\u00f2 essere considerato un cane \"da grembo\". Infatti pur avendo piccole dimensioni possiede una struttura fisica molto resistente, atletica e forte oltre ad una muscolatura notevole, eredit\u00e0 dei suoi antenati cacciatori. Ha un muso lungo e una mascella potente, capace di grande presa sulla selvaggina, una testa dalla fronte molto ampia e piatta ed un tartufo scuro caratterizzato da una canna nasale dritta. Sono caratteristiche le sue orecchie triangolari, con la punta leggermente arrotondata, ed i suoi occhi scuri di forma affusolata. Il pelo di lunghezza media pu\u00f2 presentare diverse tonalit\u00e0 di colore tra cui il rosso che \u00e8 il pi\u00f9 diffuso, il nero focato (ma sempre con sovrapposizione di urajiro, ovvero la tipica disposizione del bianco), il sesamo, colore molto antico nonch\u00e9 raro da vedere, e il bianco, non pi\u00f9 ammesso nei paesi europei (eccetto L'Inghilterra). La consistenza del pelo lo fa assomigliare molto ad un peluche. La sua coda ha un'attaccatura alta ed \u00e8 sempre arricciata.\nCarattere.\nLo shiba ha un carattere affettuoso , molto fedele, allegro ed \u00e8 un cane molto dinamico, molto intelligente, \u00e8 molto semplice addestrarlo. Sempre pronto a giocare, si affeziona molto al padrone, mentre resta diffidente con gli estranei."}
{"id": "484136", "revid": "228587", "url": "https://it.wikipedia.org/wiki?curid=484136", "title": "The Misfits", "text": ""}
{"id": "484143", "revid": "307923", "url": "https://it.wikipedia.org/wiki?curid=484143", "title": "La casa Russia", "text": ""}
{"id": "484144", "revid": "28592", "url": "https://it.wikipedia.org/wiki?curid=484144", "title": "Sergej Paradzanov", "text": ""}
{"id": "484150", "revid": "125090939", "url": "https://it.wikipedia.org/wiki?curid=484150", "title": "Andrea Prodan", "text": "Biografia.\nAndrea Prodan \u00e8 il fratello pi\u00f9 giovane del musicista italiano Luca Prodan. \nEducato in Inghilterra, all'et\u00e0 di 12 anni \u00e8 capo corista del coro della \"King's School\", Canterbury. Come voce solista registra \"A Song for All Seasons\".\nNel 1983 abbandona gli studi universitari in Inghilterra, e si trasferisce a Tunisi dove per un anno e mezzo lavora come assistente-operatore e interprete con il direttore della fotografia Ennio Guarnieri.\nIl suo primo ruolo nel cinema \u00e8 nella mini-serie televisiva \"Anno Domini\", in cui recita accanto ad Ava Gardner e Fernando Rey. Due anni pi\u00f9 tardi esordisce come co-protagonista nel film drammatico \"Interno berlinese\" di Liliana Cavani. Seguono film con i Fratelli Taviani (\"Good Morning Babilonia\") e Peter Greenaway (\"Il ventre dell'architetto - The Belly of an Architect\"). Nel 1987 interpreta il ruolo di Ettore Majorana nel film \"I ragazzi di via Panisperna\" di Gianni Amelio. In seguito lavora con vari registi tra i quali Giuseppe Bertolucci, Guido Chiesa e Fiorella Infascelli. Nel 1995 si reca in Argentina, con il suo amico regista Luigi Zanolio, per registrare \"Viva Voce\", un insolito disco nel quale impersona tutti gli strumenti usando esclusivamente la sua voce. Il disco riscuote eccellenti critiche e il musicista inglese Peter Gabriel lo annovera fra i suoi dischi preferiti dell'anno. \nNel 2000 lavora nel film \"Canone inverso - Making Love\" di Ricky Tognazzi.\nNel 2001 decide di stabilirsi in Argentina. Nel 2005 lavora con Emanuele Crialese nel film \"Nuovomondo\"; Leone d'Argento a Venezia 2006.\nNel 2002 lavora con Luigi Zanolio come protagonista di una serie di Spot televisivi per la tv nazionale. Lo spot 'Siamo Fuori' per la birra Quilmes ha ingannato il grande pubblico Argentino, allo stile Orson Welles.\nAndrea Prodan ha composto le musiche per due film argentini (\"El Jard\u00edn Primitivo\" e \"Caballos en la Ciudad\"), e per innumerevoli spot pubblicitari.\nAttualmente risiede tra Buenos Aires e Cordoba, e si dedica al programma radiofonico \"Metiendo Pua\" (dedicato ai dischi in vinile), e al suo progetto musicale 'ROMAPAGANA'. Ha registrato il disco ' Isla 2' con Celina Varela. Ha pubblicato tre dischi solisti molto originali e basati sull' 'Atto Spont\u00e1neo'.\nPRODAN ha tre figli.\nColtiva Cactii."}
{"id": "484159", "revid": "1005847", "url": "https://it.wikipedia.org/wiki?curid=484159", "title": "Giulio Conti", "text": "Biografia.\nLaureato in medicina e chirurgia, nel 1956 si iscrive alla Giovane Italia e nel 1959 al Movimento Sociale Italiano.\nDal 1978 al 1992 \u00e8 stato consigliere comunale a Macerata e nel 1992 \u00e8 stato eletto deputato alla Camera.\nResponsabile dell'Ufficio Sanit\u00e0 di Alleanza Nazionale, Giulio Conti \u00e8 stato candidato anche alle politiche del 2008 per il Popolo della Libert\u00e0..\nNel 2011 diventa sindaco di Monte San Pietrangeli.\nAttualmente \u00e8 dirigente nazionale del movimento politico ambientalista Fronte Verde."}
{"id": "484162", "revid": "729019", "url": "https://it.wikipedia.org/wiki?curid=484162", "title": "Robben Island", "text": "Robben Island () \u00e8 un'isola del Sudafrica.\nSi trova nella baia della Tavola, 13\u00a0km al largo di Citt\u00e0 del Capo. Il nome originale olandese \"Robbeneiland\" (in seguito anglicizzato in \"Robben Island\") significa \"isola delle foche\", con riferimento alla popolazione di otarie che si trovava sull'isola quando vi giunsero i primi europei. L'isola \u00e8 stata dichiarata nel 1999 Patrimonio dell'Umanit\u00e0 dall'UNESCO.\nGeografia.\nRobben Island \u00e8 pressappoco circolare e estesa circa cinque chilometri. \u00c8 pianeggiante e si trova solo a pochi metri sopra il livello del mare, a causa di antichi fenomeni di erosione. Geologicamente, \u00e8 composta soprattutto da rocce metamorfiche del periodo Precambriano.\nStoria.\nRobben Island fu abitata inizialmente migliaia di anni fa da uomini dell'et\u00e0 della pietra, in un tempo in cui il livello del mare era considerevolmente inferiore rispetto a oggi e l'isola si poteva raggiungere a piedi dalla costa continentale. Verso la fine dell'ultima Era glaciale, lo scioglimento delle antiche calotte polari fece innalzare il livello del mare e la terra intorno all'isola fu allagata dall'oceano.\nSin dalla fine del XVII secolo, Robben Island venne adibita dai coloni europei a carcere; tra i suoi primi ospiti fissi c'erano capi politici provenienti da varie colonie olandesi, inclusa l'Indonesia.\nDal 1836 al 1931 l'isola fu utilizzata come colonia per lebbrosi, e nel XX secolo divenne tristemente nota come carcere per prigionieri politici nel periodo dell'apartheid. Famosi tra questi vi furono Nelson Mandela, Walter Sisulu, Govan Mbeki e Robert Sobukwe. L'autobiografia di Mandela, \"Lungo cammino verso la libert\u00e0\", dedica molti capitoli alla descrizione della vita nella prigione di Robben Island. Nel periodo in cui l'isola fu una prigione, le misure di sicurezza erano molto rigide ed era vietato l'accesso a quasi tutti i civili, pescatori inclusi. Negli anni i prigionieri si organizzarono: per migliorare la loro permanenza nell'isola, fondarono delle squadre di calcio, con campionati regolamentati e una federazione interna (Makana Football Association), come racconta il film \"Molto pi\u00f9 di un gioco\". Prima degli anni ottanta, quasi nessun capetoniano aveva mai visto l'isola.\nFauna.\nQuando gli Olandesi arrivarono nella zona circa 400 anni fa, i soli animali presenti sull'isola erano foche e uccelli. L'uomo in seguito introdusse specie non endemiche come una piccola antilope e tartarughe giganti delle Gal\u00e1pagos o delle Seychelles (che oggi sembrano per\u00f2 estinte). Vi si trovano anche pinguini africani e molte altre specie di uccelli marini.\nIl 23 giugno 1999, l'affondamento di una nave cargo, e il conseguente riversamento in mare di petrolio, ha devastato la colonia di pinguini di Robben Island (che all'epoca contava circa 23.000 individui). Le operazioni di soccorso, protrattesi per diversi anni e costate complessivamente 15 milioni di dollari, sono riuscite a ridurre gli effetti di questa catastrofe ecologica.\nTurismo.\nRobben Island oggi \u00e9 una meta turistica per i visitatori. Con un traghetto i visitatori in quarantacinque minuti arrivano sull'isola."}
{"id": "484174", "revid": "767487", "url": "https://it.wikipedia.org/wiki?curid=484174", "title": "Screeching Weasel", "text": "Gli Screeching Weasel sono una punk rock band formata a Chicago, Illinois nel 1986.\nLa band venne fondata da Ben Weasel e John Jughead. Il periodo pi\u00f9 prominente della loro carriera giunse nei primi anni novanta, dopo aver firmato un contratto con un'etichetta dedicata al punk rock, la Lookout! Records. Dopo Weasel e Jughead, i fondatori della band, altri membri importanti erano Danny Vapid alla chitarra e basso, e Dan Panic alla batteria. Durante la loro carriera comunque la band ebbe diversi cambi di formazione, ed alcuni tra i membri che fecero parte della band troviamo anche Mike Dirnt e Mass Giorgini.\nQuasi tutti i membri degli Screeching Weasel vantano inoltre diverse esperienze in altre pop punk band. Basti pensare a Danny Vapid, (membro dei Mopes, dei Methadones, dei Queers e assieme a Ben Weasel dei Riverdales), John Jughead (gi\u00e0 membro dei Mopes e degli Even In Blackout) ecc.\nNel corso degli anni gli \"Screeching Weasel\" hanno stemperato l'aggressivit\u00e0 della loro formula. La loro ironia, o addirittura il loro oltraggio, unita alla capacit\u00e0 di dar vita a dei fulminanti gioiellini adolescenziali pop punk in stile Ramones e Descendents, li ha resi noti nel circuito underground, come testimonia una discografia ricca e frastagliata.\nMolte band sono state influenzate dagli \"Screeching Weasel\": basti pensare ai Green Day (il cui bassista ha suonato per breve tempo negli Screeching Weasel), ai Blink-182 e tutte le punk rock band di Stati Uniti d'America degli anni novanta, ma anche band pi\u00f9 recenti come The All-American Rejects.\nBiografia.\nPrimi anni (1986-89).\nNel 1986, due giovani amici di Chicago, Ben Foster e John Pierson, decisero di fondare una band sullo stile dei loro idoli, i Ramones.\nFoster (che suonava il basso e cantava) si ribattezz\u00f2 Ben Weasel, mentre Pierson (che era un chitarrista) decise invece di soprannominarsi John Jughead. A completare la band entr\u00f2 Steve Cheese alla batteria.\nLa band in origine trov\u00f2 il nome di \"All-Night Garage Sale\", ma decisero di cambiarlo in Screeching Weasel, una variazione del nome che gli consigli\u00f2 un amico, \"Screaming Otter\".\nPoco dopo il loro debutto, Ben Weasel decise di passare alla voce abbandonando il basso poich\u00e9 era in difficolt\u00e0 a suonare ed a cantare allo stesso tempo, cos\u00ec Vinnie Bovine (Vince Vogel) raggiunse il gruppo al basso.\nLa band registr\u00f2 nel 1987 il primo album \"Screeching Weasel\" in una notte, per soli 200 dollari, e lo realizzarono per un'etichetta di Chicago, la Underdog Records.\nNel 1988, Vinnie Bovine venne sostituito da Warren Fisher, meglio conosciuto come Fish. La band realizz\u00f2 il secondo album \"Boogadaboogadaboogada!\", che vedeva Ben alla seconda chitarra. Grazie a questo album aprirono alcuni concerti da spalla agli Operation Ivy.\nSteve Cheese venne sostituito poco dopo le registrazioni dell'album da Brian Vermin. Boogadaboogadaboogada! venne pubblicato nel tardo 1988 per la Roadkill Records, un'etichetta emergente, in parte di propriet\u00e0 di Ben e Jughead.\nDopo un tour che si rivel\u00f2 disastroso, Fish abbandon\u00f2 la band e venne rimpiazzato da Danny Schafer, conosciuto all'epoca anche come \"Sewercap\" e pi\u00f9 tardi rinominato come Danny Vapid.\nPoco dopo la band con i nuovi membri pubblic\u00f2 un EP intitolato \"Punkhouse\" per la Limited Potential Records.\nIl gruppo registr\u00f2 altri due brani che vennero pubblicati su una compilation per poi sciogliersi.\nLa rinascita (1991-94).\nDopo lo scioglimento, Weasel e Jughead formarono una nuova band chiamata \"The Gore Gore Girls\", e Ben suon\u00f2 nella prima formazione dei The Vindictives. Nel 1991, i membri dei Screeching Weasel si riunirono, in origine nell'intento di guadagnare qualche soldo per coprire i debiti nei confronti della casa discografica per l'album Boogadaboogadaboogada!. La formazione consisteva in Ben, Jughead, Vapid, Vermin, e Ward. Dopo lo show, Dan Vapid propose di riformare i Screeching Weasel con Jughead. Tutti i membri della band accettarono, con l'eccezione di Brian Vermin e Douglas Ward (che presumibilmente non venne invitato a far parte della nuova formazione). A sostituzione di Vermin, subentr\u00f2 il batterista Dan Panic (Dan Sullivan). Prima di registrare il loro terzo album, \"My Brain Hurts\" (1991) sempre per la Lookout! Records, Ben Weasel decise di focalizzarsi solo sulla voce, e di abbandonare il posto della chitarra. Vapid cos\u00ec pass\u00f2 dal basso alla chitarra, e l'ex membro dei \"Gore Gore Girls\" Dave Naked raggiunse la band al basso.\nDopo le registrazioni di My Brain Hurts, Dave Naked venne scaricato dalla band e Scott \"Gub\" Conway, pass\u00f2 al basso nel periodo dei tour. Dopo i tour, Johnny Personality dei \"The Vindictives\" divenne il bassista fisso, e Gub pass\u00f2 ad un'altra band. Dal tardo 1992, registrarono il loro quarto album, \"Wiggle\". Johnny Personality abbandon\u00f2 la band per dedicarsi pienamente al progetto cn i The Vindictives. In mancanza di membri, Weasel torn\u00f2 ad occupare il posto di chitarrista, e Vapid al basso.\nNel 1992 la band decise di reinterpretare il debut album dei Ramones \"Ramones\" (1976) intitolandolo appunto \"Ramones\", segu\u00ec un anno dopo \"Anthem for a New Tomorrow\". Poco dopo la realizzazione del disco, Ben decise di non volersi pi\u00f9 esibire live e Vapid abbandon\u00f2 il progetto seguito dagli altri membri del gruppo. Gli Screeching Weasel trovarono l'aiuto del bassista dei Green Day Mike Dirnt per registrare quello che sarebbe stato il loro ultimo album. Dopo che \"How to Make Enemies and Irritate People\" (1994) venne pubblicato, la band si sciolse definitivamente per la seconda volta.\nLa seconda reunion (1996-01).\nDal 1996, i Screeching Weasel si riunirono nella classica formazione composta da Ben Weasel, John Jughead, Dan Vapid, e Dan Panic. Registrarono quindi l'album \"Bark Like a Dog\" per la Fat Wreck Chords, la label di Fat Mike (NOFX).\nIl disco conquist\u00f2 il 34\u00ba posto di Billboard, divenendo un degli album pi\u00f9 quotati della band.\nDopo la pubblicazione dell'album per\u00f2, Vapid e Panic abbandonarono la band, mentre Weasel e Jughead decisero di continuare senza di loro, aggiungendo il bassista Mass Giorgini (che era stato loro produttore in passato), ed il batterista Dan Lumley. Weasel decise nuovamente di non coprire il ruolo di chitarrista, che lasci\u00f2 al nuovo entrato Zac Damon.\nNel 1998, questa nuova formazione debutta per la prima volta per una \"major\" label, la Panic Button Records (etichetta fondata da Ben e John lo stesso anno) con un EP. Segu\u00ec il loro decimo album \"Television City Dream\".\nNel 1999 esce l'album \"Emo\" che conservava la stessa formazione. Zac Damon venne poi sostituito da Phillip Hill come secondo chitarrista e registrarono poi \"Teen Punks in Heat\". Dopo quest'album, Screeching Weasel si esibirono live, episodio che non accadeva dal 1993, suonando per 30 minuti alla House of Blues di Chicago. Si sciolsero poi per la terza volta il 6 luglio 2001.\nDopo lo scioglimento.\nAlcuni membri dei Screeching Weasel formarono diverse band come: The Methadones, The Mopes, Even in Blackouts e Sweet Black And Blue. Per un breve periodo dopo lo scioglimento del 1994, Weasel e Vapid formarono i The Riverdales. Ben Weasel inoltre realizz\u00f2 un album solista intitolato \"Fidatevi\" nel 2002, ed attualmente sta lavorando al secondo disco.\nNel 2004, Ben Weasel annull\u00f2 i diritti del materiale dei Screeching Weasel e i Riverdales alla Lookout! Records, il tutto provoc\u00f2 conflitti finanziari e personali tra lui e l'etichetta per diverso tempo. La licenza venne di seguito affidata alla Asian Man Records.\nLa band si riun\u00ec nel 2004 per un concerto a sorpresa al club The Fireside Bowl di Chicago con formazione composta da Ben Weasel, Jughead, Dan Vapid, Mass Giorgini e Dan Lumley.\nNel 2009 hanno annunciato una nuova riunione per un singolo concerto, che si terr\u00e0 a Edmonton, Alberta l'11 dicembre."}
{"id": "484179", "revid": "775372", "url": "https://it.wikipedia.org/wiki?curid=484179", "title": "Distretto di Black River", "text": "Black River o Rivi\u00e8re Noire \u00e8 un distretto di Mauritius.\nSi trova sul lato occidentale dell'isola, e prende il nome dal fiume Nero.\nHa una popolazione di circa abitanti nel 2015 e un'area di 259 km\u00b2.\nIl capoluogo \u00e8 Tamarin.\nBlack River \u00e8 il distretto pi\u00f9 grande di Mauritius per estensione, e l'ultimo per numero di abitanti. Buona parte dell'area del distretto \u00e8 adibita a parco naturale e coperta da foresta pluviale; il parco principale, omonimo, \u00e8 il Parco nazionale Black River Gorges. Altre localit\u00e0 piuttosto note del distretto sono le Cascate di Tamarin e le \"Terre dei sette colori\" di Chamarel."}
{"id": "484181", "revid": "1318658", "url": "https://it.wikipedia.org/wiki?curid=484181", "title": "Port Louis (disambigua)", "text": "Port Louis o Port-Louis \u00e8 il nome di diversi luoghi:"}
{"id": "484184", "revid": "1305772", "url": "https://it.wikipedia.org/wiki?curid=484184", "title": "Circle Jerks", "text": "I Circle Jerks sono un gruppo Hardcore punk nato nei fine anni '70 nell'area di Hermosa Beach, Los Angeles, fondato dall'ex cantante dei Black Flag Keith Morris; essi riuscirono ad accattivarsi in brevissimo tempo le simpatie della scena californiana e delle radio alternative, grazie a nichilismo e ironia, oltre a una vitalit\u00e0 \"live\" sottolineata dalla violenza che puntualmente esplodeva ad ogni concerto.\nQuelle del primo album, \"Group Sex\", erano canzoni aspre, ricche di stacchi e cambi di tempo e contraddistinte dalla voce sgraziata di Morris. Queste stesse canzoni che segnarono un'epoca rimangono le uniche testimonianze indimenticabili di una carriera che, seppure protrattasi a singhiozzo per molti anni, ha applicato alla lettera il motto \"vivi in fretta, muori giovane\", con il quale il gruppo intitol\u00f2 uno dei suoi pi\u00f9 celebri inni.\nAttualmente il gruppo \u00e8 ancora in attivit\u00e0 solo ufficialmente: l'ultimo album studio risale infatti al 1995; ci sono state voci di un nuovo album in uscita tra il 2007 e il 2008 che per\u00f2 non sono state confermate dai fatti.\nStoria.\nGli inizi.\nKeith Morris era originariamente un componente dei Black Flag, con i quali registr\u00f2 l'EP \"Nervous Breakdown\", per poi lasciare improvvisamente nel 1979. Egli in breve tempo riusc\u00ec a unire il primo nucleo dei Circle Jerks: la formazione vide Greg Hetson alla chitarra, Roger Rogerson al basso, e Lucky Lehrer alla batteria.\nSoprattutto grazie al nome che Morris si era fatto nei Black Flag, la band riusc\u00ec a firmare molto presto per un'etichetta discografica: precisamente la Frontier Records. Nel 1980 venne pubblicato il primo album della carriera del complesso: \"Group Sex\", esordio che poteva essere considerato tale dal numero delle tracce, 14, un po' meno dalla durata: 15 minuti. Un disco che fece scalpore per pezzi duri, aspri e grezzi. Cinque brani del disco furono inclusi nel documentario \"The Decline of Western Civilization\" di Penelope Spheeris dedicato al punk rock, come colonna sonora.\nNel 1981 il gruppo firma per la Epitaph, per la quale registra il secondo album \"Wild in the Streets\", il cui titolo \u00e8 tratto da un brano di Garland Jeffreys. Il nastro originale con le registrazioni di quest'album \u00e8 andato perso nel corso degli anni, costringendo il gruppo a remixare i pezzi quando anni dopo si decider\u00e0 a unire i brani dei primi due album in un unico disco.\nGli anni di transizione.\nNel 1983 stipularono un contratto con Jerry Goldstein, produttore e manager degli War, e pubblicarono \"Golden Shower of Hits\". Un pezzo del disco, \"Coup D'Etat\", venne scelto come colonna sonora del film \"Repo Man - Il recuperatore\" di Alex Cox, a cui tra l'altro partecip\u00f2 come attore Zander Schloss, un componente del gruppo. L'intera band vi apparve invece come comparsa suonando \"When The Shit Hits The Fan\".\nPoco dopo questi avvenimenti, Rogerson e Lehrer lasciarono la band. Furono rimpiazzati da gi\u00e0 citato Zander Schloss al basso e da Keith Clark ai tamburi. Contemporaneamente fu firmato un nuovo contratto con la Combat. Nel 1985 fu dato alle stampe il quarto disco, \"Wonderful\". Dopo la sua pubblicazione il gruppo, forte di una nuova stabilit\u00e0, non si dette un attimo di pace fino alla realizzazione di un seguito, chiamato \"VI\", che usc\u00ec nel 1987, sempre sotto Combat Core, una sottoetichetta della Combat specializzata nel punk. Ancora una volta Alex Cox si avvalse della collaborazione del gruppo per le colonne sonore della sua filmografia: il film in questione \u00e8 \"Sid and Nancy\", e il brano colonna sonora \"Love Kills\".\nIl primo scioglimento.\nNel 1989 Greg Hetson, chitarrista del complesso, lasci\u00f2 la band per poter dedicare pi\u00f9 tempo alla sua band madre, i Bad Religion. Ci\u00f2 provoc\u00f2 lo scioglimento dei Circle Jerks. Nel 1992 venne pubblicato \"Gig\", il primo live dei Circle Jerks antecedente al loro scioglimento. Durante questo periodo i componenti percorsero strade diverse. Hetson suon\u00f2 molto con i Bad Religion, Schloss pass\u00f2 suonando da gruppo a gruppo, Morris si dedic\u00f2 a i mestieri pi\u00f9 svariati, abbandonandosi ad alcool e droga e lottando contro una salute malferma; Clark si ritir\u00f2 dalla carriera musicale.\nRiunione.\nFortunatamente nel 1994 l'occasione di un'insperata \"reunion\" arriv\u00f2, sotto forma di un possibile contratto con la Mercury Records. Morris mobilit\u00f2 subito gli altri componenti, ma per mantenere la line-up storica del complesso vi erano delle difficolt\u00e0: Hetson suonava ancora con i Bad Religion che avevano appena firmato per la Atlantic Records; Schloss era entrato a far parte di una band sotto contratto con la Interscope. Nonostante questi inconvenienti nell'estate del 1995 il gruppo riusc\u00ec a produrre l'ultimo album studio ad oggi: \"Oddities, Abnormalities and Curiosities\". Il gruppo si gett\u00f2 subito dopo in un breve tour, cosicch\u00e9 agli occhi dei media la riunione poteva forse dirsi avvenuta a tutti gli effetti; tuttavia, Clark abbandon\u00f2 la carriera musicale per un considerevole periodo.\nTempi recenti.\nI tre componenti storici Hetson, Schloss e Morris continuano tutt'oggi a dedicarsi a tour e concerti, sebbene un nuovo album studio non sia stato pubblicato dal \"lontano\" 1995. La scelta del nuovo batterista \u00e8 ricaduta nel 2001 su Kevin Fitzgerald. Nel frattempo Hetson ha continuato a suonare anche con i Bad Religion, Schloss ha preso parte a molte band e Morris \u00e8 divenuto un direttore dell'etichetta V2 Records. Gli ex componenti del gruppo, invece, hanno seguito strade diverse dalla musica. Lucky Lehrer \u00e8 divenuto avvocato e lavora tuttora nella Sud California. Roger Rogerson \u00e8 morto nel 1996 a causa di un'overdose di eroina.\nNel 2004, a nove anni dal disco precedente, \u00e8 stato pubblicato un nuovo live del complesso per la serie \"The Show Must Go Off!\", dove sono state suonati la maggior parte dei pezzi pi\u00f9 conosciuti.\nDa molto tempo circolavano voci su quello che sarebbe stato il prossimo album della band, ma proprio in questo periodo le voci avevano cominciato a materializzarsi e ad accentuarsi. Nulla per\u00f2 \u00e8 stato ancora pubblicato; nel febbraio 2007 tuttavia \u00e8 stato reso pubblico il primo brano nuovo in dodici anni, intitolato \"I'm Gonna Live\", che ha aperto nuove possibilit\u00e0 per i fan."}
{"id": "484186", "revid": "371529", "url": "https://it.wikipedia.org/wiki?curid=484186", "title": "Blank Generation (album)", "text": "Blank Generation \u00e8 il primo album in studio del gruppo punk Richard Hell &amp; The Voidoids, pubblicato nel 1977 per la Sire Records.\nIl disco.\nOrigine.\nRichard Hell era gi\u00e0 da tempo sulla scena artistica newyorkese quando il punk rock inizi\u00f2 ad emergere come genere musicale vero e proprio; fu uno dei membri fondatori di gruppi cardine del movimento come Television e The Heartbreakers (che lasci\u00f2 entrambi prima della registrazione e pubblicazione del loro disco di debutto per contrasti artistici e differenza di vedute), ma la sua personale versione del concetto di \"punk\" non si avvicinava a quello della maggior parte degli esponenti della scena, recando tracce di influenze \"letterarie\" e \"poetiche\" lontane dal puro nichilismo dei gruppi punk coevi. Quindi Hell decise di metter su il suo proprio gruppo The Voidoids, e pubblicare \"Blank Generation\" da leader della band, un album che rimane una pietra miliare del primo punk rock statunitense. Hell port\u00f2 in dote i \"pezzi forti\" del suo repertorio, brani di sua composizione come \"Love Comes in Spurts\", \"Another World\", e la celebre title track \"Blank Generation\" gi\u00e0 suonati e rodati ampiamente con gli altri due gruppi, infondendo loro l'energetico trattamento riservato ad essi dai Voidoids.\nIl vuoto (\"blank\") nel nome dell'album non stava ad indicare il nulla, come il \"no future\" dei Sex Pistols ma al contrario l'autore suggeriva di sostituirlo con una propria definizione.\nNella edizione su cd del 1990 \u00e8 stata inclusa la cover stravolta di \"All the Way\" che fa da contraltare a quella di \"My Way\" eseguita da Sid Vicious.\nCopertina.\nL'album originale in vinile aveva in copertina una fotografia di Richard Hell con uno sguardo allucinato, vestito in jeans neri e senza maglietta, che apriva una giacca rivelando sul torace nudo la scritta \"YOU MAKE ME _______\" sul petto. La foto venne scattata dalla fotografa Roberta Bayley. Nella ristampa in formato CD del 1990 invece, la vecchia copertina \u00e8 stata sostituita da un'altra foto a mezzobusto di Hell questa volta con indosso occhiali da sole e una camicia bianca a pois neri stracciata.\nRistampa CD 1990.\nLa ristampa in formato Compact Disc del 1990 di \"Blank Generation\" differisce sotto diversi aspetti dalla versione originale in LP. Oltre ad avere una copertina diversa, come gi\u00e0 detto, il disco include due tracce bonus extra: una versione dello standard \"All the Way\", e l'originale \"I'm Your Man\". Entrambe sono outtake provenienti dalle sessioni dell'album. Inoltre, la traccia \"Down at the Rock &amp; Roll Club\" \u00e8 notevolmente differente dalla versione presente sull'LP originale, non contenendo il suono della batteria nella maggior parte delle strofe."}
{"id": "484187", "revid": "775372", "url": "https://it.wikipedia.org/wiki?curid=484187", "title": "Distretto di Pamplemousses", "text": "Il distretto di Pamplemousses \u00e8 un distretto di Mauritius, situato nel nord dell'isola, con capoluogo l'omonima cittadina di Pamplemousses. Con una popolazione di circa \n140.000 persone (dato del 2015) e una superficie di 178,7 km\u00b2, \u00e8 una delle aree pi\u00f9 densamente popolate di Mauritius. Il distretto prende il nome da \"Pamplemousses\", in francese, significa pompelmi; qui infatti si iniziarono a coltivare gli agrumi provenienti da Giava."}
{"id": "484189", "revid": "125634023", "url": "https://it.wikipedia.org/wiki?curid=484189", "title": "Lingua abcasa", "text": "La lingua abcasa (nome nativo \u0410\u0525\u0441\u0443\u0430 \u0431\u044b\u0437\u0448\u04d9\u0430, \"A\u1e55sua byz\u0161\u00e3a\") \u00e8 una lingua caucasica nordoccidentale parlata in Abcasia e Turchia dagli Abcasi. \nIn Abcasia, l'abcaso \u00e8 parlato da circa 100.000 persone mentre in Turchia il numero di persone ammonta a circa 500.000.\nClassificazione.\nL'abcaso \u00e8 una lingua della parte nord-occidentale del Caucaso. \u00c8 stata avanzata l'ipotesi che tali lingue siano in relazione con le lingue della parte nord-orientale del Caucaso, ed entrambe sono spesso uniti sotto il nome di lingue del Caucaso del nord.\nL'abcaso \u00e8 spesso unito con l'abazo in un'unica lingua, Abcaso-Abazo. Grammaticalmente, i due sono molto simili; comunque, le differenze nella fonologia sono sostanziali, e sono le principali ragioni per cui molti altri linguisti preferiscono considerarle due lingue separate.\nLa scrittura abcasa utilizza l'alfabeto cirillico integrato da simboli speciali.\nDistribuzione geografica.\nL'abcaso \u00e8 parlato principalmente in Abcasia. L'abcaso \u00e8 parlato anche da membri della grande diaspora Muhajir Abkhaz, che sono collocati per lo pi\u00f9 in Turchia con piccoli gruppi che vivono in Siria, nella repubblica autonoma di Georgia di Agiaria e di Giordania, e durante pi\u00f9 recenti migrazioni negli stati occidentali come Germania, i Paesi Bassi e gli Stati Uniti. Comunque, l'esatto numero di coloro che parlano la lingua abcasa in questi stati rimane sconosciuto a causa della mancanza di numeri ufficiali.\nStatus ufficiale.\nL'abcaso \u00e8 la lingua ufficiale della Repubblica Abcasa (o, da un altro punto di vista: seconda lingua ufficiale della Georgia sul territorio dell'Abcasia).\nDialetti.\nGeneralmente si considera che l'abcaso abbia tre principali dialetti: Abzhywa, Bzyp (i dialetti caucasi) e Sadz (in Turchia).\nVocali.\nL'abcaso ha solamente due vocali distintive: una vocale aperta e una vocale chiusa . Dipendentemente dal contesto entrambe le vocali possono essere realizzate come ."}
{"id": "484190", "revid": "30417460", "url": "https://it.wikipedia.org/wiki?curid=484190", "title": "Lingua abkhaza", "text": ""}
{"id": "484193", "revid": "6923", "url": "https://it.wikipedia.org/wiki?curid=484193", "title": "Lingua cecena", "text": "La lingua cecena, o ceceno (in ceceno: \u041d\u043e\u0445\u0447\u0438\u0439\u043d \u043c\u043e\u0442\u0442, \"Nox\u00e7iyn mott\"; in russo: \u0447\u0435\u0447\u0435\u043d\u0441\u043a\u0438\u0439 \u044f\u0437\u044b\u043a - \"\u010de\u010denskij jazyk\"), \u00e8 una lingua caucasica parlata da circa un milione di persone, la maggior parte delle quali vive in Cecenia.\nStoria.\nIl linguaggio letterario ceceno fu creato dopo la rivoluzione d'Ottobre e l'alfabeto latino inizi\u00f2 a venire usato al posto di quello arabo per la scrittura del ceceno a met\u00e0 del 1920. Nel 1938 venne adottato l'alfabeto cirillico. Con la dichiarazione di indipendenza della Repubblica Cecena nel 1992 alcuni nativi ceceni ritornarono all'alfabeto latino. In Giordania, Turchia e Siria c'\u00e8 una consistente comunit\u00e0 di immigrati di origine cecena, ma generalmente queste persone non sono capaci di scrivere in ceceno, eccezion fatta per gli individui che hanno fatto lo sforzo di imparare il sistema di scrittura, dato che l'alfabeto cirillico non \u00e8 generalmente usato n\u00e9 conosciuto in quei paesi.\nClassificazione.\nLa lingua cecena \u00e8 una delle lingue caucasiche. Linguisticamente, fa parte delle famiglia Nakh, assieme alla lingua inguscia ed alla ormai quasi scomparsa lingua bats; esse appartengono tutte alla famiglia delle lingue caucasiche nordorientali ma solo il ceceno e l'inguscio sono mutuamente comprensibili.\nLe lingue indigene del Caucaso non fanno parte di alcuna famiglia linguistica presente in altri luoghi sulla terra.\nDistribuzione geografica.\nIl ceceno \u00e8 parlato da circa 950.000 persone in Cecenia e (a causa della diaspora cecena) nei paesi del Medio Oriente, specialmente in Giordania.\nStatus ufficiale.\nIl ceceno \u00e8 la lingua ufficiale della Cecenia, una Repubblica della Federazione Russa.\nDialetti.\nEsistono numerosi dialetti ceceni:\nFonologia.\nAlcune caratteristiche del ceceno sono la ricchezza di consonanti e suoni simili a quelli dell'arabo o delle lingue native americane, un vasto sistema vocalico rassomigliante a quello dello svedese o del tedesco, quattro generi grammaticali, e una complessa sintassi.\nLa lingua cecena possiede (come la maggior parte delle lingue caucasiche) un gran numero di consonanti: circa 31 (a seconda del dialetto preso in questione), pi\u00f9 di quelle della maggior parte delle lingue europee. A differenza della maggior parte delle lingue del Caucaso, possiede anche un grande inventario di vocali e dittonghi: circa 27 (a seconda del dialetto analizzato) o secondo Klimov 33, simile nel numero e nella fonetica al sistema vocalico delle lingue scandinave, del tedesco, e del finlandese. Nessuno dei sistemi ortografici finora usati per il ceceno \u00e8 riuscito ad identificare, con totale accuratezza, tutte le sue vocali.\nGrammatica.\nIl ceceno \u00e8 una lingua agglutinante ergativo-assolutiva. I sostantivi possono appartenere a sei differenti classi, ognuna delle quali con un prefisso che concorda col verbo o con l'aggettivo che accompagna il nome. I verbi presentano anche il modo ottativo e la diatesi antipassiva. Vi sono otto casi (nominativo, genitivo, dativo, ergativo, strumentale, allativo, comparativo e locativo) e molte posposizioni. Solitamente gli aggettivi e le proposizioni relative precedono il nome al quale sono legate.\nClassi dei nomi.\nIl ceceno divide i nomi in sei classi. Ad ogni classe corrisponde un prefisso che viene unito agli aggettivi o ai verbi che accompagnano il nome (senza che, per\u00f2, quest'ultimo venga modificato).\nDeclinazione.\nIn ceceno i casi sono 8, esistono poi altri 7 casi derivati per il locativo, uno per l'oggettivo ed un per il comparativo.\nIl nominativo \u00e8 quasi sempre l'oggetto diretto e non il soggetto.\nQui sotto \u00e8 riportata la declinazione del sostantivo \"govr\" (\"cavallo\")\nNumerali.\nI numeri cardinali sono in base 20 mentre i numeri ordinali vengono usati per indicare l'orario.\nPostposizioni.\nLe postposizioni, forme equivalenti delle preposizioni si scrivono staccate dopo il sostantivo eccetto per i sostantivi che indicano le citt\u00e0 in cui sono attaccate.\nVocabolario.\nLe parole cecene di origine nativa non sono molte (non pi\u00f9 di 3000). Sono presenti numerosi prestiti dal russo, da varie lingue turche (principalmente dal cumucco), dall'arabo, dal persiano, dall'alano (cio\u00e8 probabilmente l'antenato dell'osseto) e dal georgiano. Studiosi del ceceno e dell'inguscio hanno anche voluto vedere dei collegamenti ad alcune antiche lingue dalla scrittura cuneiforme di area caucasico-mesopotamica, come l'urrita e l'urartiano. Il ceceno presenta inoltre problemi interessanti per la lessicografia, in quanto la creazione di nuove parole avviene unendo tra loro quelle di interi sintagmi (p.e. \"una bella casa\", sintagma nominale, o \"mangiare in fretta\", sintagma verbale), piuttosto che aggiungendo prefissi o suffissi a parole gi\u00e0 esistenti; risulta quindi difficile decidere se una \"parola\" di questo tipo debba essere rappresentata da una propria voce separata in un dizionario.\nAlfabeto.\nCon la diffusione dell'Islam in Cecenia, fu adottato l'alfabeto arabo. Nel 1925 fu introdotto una variante dell'alfabeto latino dalle autorit\u00e0 sovietiche; tuttavia, nel 1938, fu a sua volta sostituito dall'alfabeto cirillico. Nel 1992, i secessionisti ceceni reintrodussero l'alfabeto latino, mentre pochi anni dopo fu reintrodotto quello cirillico. "}
{"id": "484196", "revid": "767487", "url": "https://it.wikipedia.org/wiki?curid=484196", "title": "Sopedet", "text": "Sopedet (Sothis), divinit\u00e0 egizia identificata con la stella Sirio appartenente alla costellazione Canis Major.\nM44- t:N14\n&lt;br&gt;\ncon le varianti\nM44-t:N14-I15\n&lt;br&gt;\ns-M44-p:D46-t:N14\n&lt;br&gt;\nspdt - Sopedet\nLa grande importanza attribuita dagli egizi a questa stella era legata alla levata eliaca della stella stessa, fenomeno, ricorrente ogni 1460 anni su cui erano basati i calcoli dei calendari egizi e che ha permesso la correlazione di detti calendari con il nostro.\nSopedet era la controparte femminile, detta paredra, di Sopdu (Soped).\nAnche nel culto dei morti la dea aveva notevole importanza: considerata madre e sorella del sovrano defunto lo guidava e lo nutriva, nel cielo, durante il viaggio nella duat.\nNell'iconografia Sopedet compare sia come donna recante sul capo la corona \"hemhemet\" che come bovina essendo anche vista come una manifestazione della dea Hathor. Compariva anche in piedi sulla barca che le consentiva il viaggio nelle acque del cielo."}
{"id": "484197", "revid": "47767", "url": "https://it.wikipedia.org/wiki?curid=484197", "title": "Sothis", "text": ""}
{"id": "484201", "revid": "21371", "url": "https://it.wikipedia.org/wiki?curid=484201", "title": "Balaustrate", "text": ""}
{"id": "484205", "revid": "767487", "url": "https://it.wikipedia.org/wiki?curid=484205", "title": "Resolve", "text": "Resolve \u00e8 il settimo album della band punk rock californiana Lagwagon, pubblicato dalla Fat Wreck Chords nel novembre 2005.\nIl disco \u00e8 totalmente dedicato all'amico ed ex-membro Derrick Plourde, morto suicida alcuni mesi prima. Tutti i brani parlano della sua morte e son influenzati dallo stesso anche nella stesura delle musiche che appaiono leggermente distanti dallo stile solito della band andando a riprendere (per ammissione della stessa band) le sonorit\u00e0 dei Bad Astronaut. Questo processo fu inevitabile secondo Joey Cape. Le varie canzoni e la loro disposizione nel disco rappresentano i vari stati d'animo passati dai cinque amici in seguito alla morte di Derrick. La grossa differenza con i precedenti album \u00e8 stato il brevissimo tempo impiegato per scrivere i pezzi (solo 10 giorni per scrivere musiche testi ed arrangiamenti), il che favorisce per\u00f2 la trasmissione del sentimento."}
{"id": "484206", "revid": "33277", "url": "https://it.wikipedia.org/wiki?curid=484206", "title": "Duke University", "text": ""}
{"id": "484214", "revid": "339392", "url": "https://it.wikipedia.org/wiki?curid=484214", "title": "L'indiano", "text": ""}
{"id": "484216", "revid": "71155", "url": "https://it.wikipedia.org/wiki?curid=484216", "title": "Duathlon", "text": "Il duathlon \u00e8 uno sport individuale che consiste nella somma di una frazione iniziale di corsa, seguita da una frazione di ciclismo, e si conclude con un'ulteriore frazione di corsa.\nIl format \u00e8 simile a quello di una gara di triathlon senza soluzione di continuit\u00e0 tra le tre frazioni. La World Triathlon gestisce e regolamenta la competizioni di duathlon a livello mondiale. Il duathlon non va confuso con il biathlon.\nSimilitudini con altri sport.\nLe competizioni di duathlon sono molto simili a quelle di triathlon, con la sola eccezione della prima frazione che nel caso del duathlon \u00e8 la corsa, mentre nel triathlon \u00e8 il nuoto. Un altro sport simile \u00e8 l'aquathlon, che combina una frazione di corsa, seguita dal nuoto, per poi terminare con un'altra frazione podistica.\nIl duathlon off road \u00e8 la versione fuori strada del duathlon e prevede generalmente una frazione iniziale e finale di trail running ed una frazione intermedia in mountain bike.\nCompetizioni internazionali di duathlon.\nUna competizione di duathlon \u00e8 il \"Powerman Zofingen\", in Svizzera. La gara si articola in una frazione podistica collinare di 10\u00a0km, seguita da una frazione ciclistica impegnativa di 150\u00a0km - che consiste in 3 giri da 50\u00a0km ognuno dei quali include la temuta salita di Bodenburg - e si conclude con una frazione podistica di 30\u00a0km con molte salite, suddivisa in due giri da 15\u00a0km cadauno. Mark Allen, sei volte campione mondiale all'Ironman Hawaii, pare che abbia affermato che \u00e8 la competizione pi\u00f9 dura alla quale abbia mai partecipato.\nIl duathlon con la pi\u00f9 alta partecipazione al mondo \u00e8 stato l'inaugurale \"London Duathlon\" che si \u00e8 tenuto il 17 settembre del 2005 nel parco reale Richmond nella contea del Surrey. Ci sono stati approssimativamente partecipanti. La competizione si \u00e8 articolata in una frazione podistica di 10\u00a0km, seguita da una frazione ciclistica di 20\u00a0km ed infine da una frazione podistica di 5\u00a0km. Dal 2005 il \"London Duathlon\" \u00e8 cresciuto fino a partecipanti e nel 2010 ha visto la prima gara su distanza lunga, basata sulle seguenti distanze: 20\u00a0km di corsa, 80\u00a0km in bici e 10\u00a0km di corsa.\nNegli Stati Uniti d'America il duathlon pi\u00f9 importante \u00e8 il \"Minneapolis Duathlon\", che si tiene in Minnesota. Nel 2009 vi hanno preso parte pi\u00f9 di partecipanti, di cui il 68% si affacciava per la prima volta a gare di questo tipo. La corsa ha un grande appealing, dovuto al fatto che sono previste premiazioni per differenti categorie.\nCategorie (Italia).\nLe categorie nel duathlon, ordinate secondo l'et\u00e0:"}
{"id": "484217", "revid": "968255", "url": "https://it.wikipedia.org/wiki?curid=484217", "title": "Aquathlon", "text": "L'aquathlon \u00e8 uno sport multidisciplinare in cui gli atleti sono impegnati in una prova di nuoto e in una prova di corsa in successione. \u00c8 governato a livello internazionale dalla World Triathlon e differisce dal triathlon in quanto non contempla il ciclismo.\nCaratteristiche.\nLa distanze ufficiali stabilite dalla World Triathlon per i campionati del mondo di aquathlon prevedono una corsa di 2,5\u00a0km, una prova di nuoto di 1\u00a0km, e un'altra corsa di 2,5\u00a0km. Nel caso in cui la temperatura dell'acqua sia inferiore a 22\u00a0\u00b0C, la gara sar\u00e0 composta da una prova di nuoto di 1\u00a0km, in cui si dovr\u00e0 obbligatoriamente indossare un'apposita muta, seguita da una singola corsa di 5\u00a0km. In generale, a parte le varie categorie di et\u00e0 dei partecipanti, le distanze di una singola competizione tengono conto delle condizioni climatiche locali. Altres\u00ec, la prova di nuoto pu\u00f2 essere effettuata sia in piscina che in acque libere.\nLa tabella che segue elenca le distanze sulle quali si gareggia pi\u00f9 comunemente:\nCompetizioni.\nI campionati del mondo di aquathlon si svolgono dal 1998, con cadenza annuale, assegnando due distinti titoli maschile e femminile. A livello continentale l'ETU organizza in modo analogo i campionati europei di aquathlon a partire dal 2011. L'aquathlon fa inoltre parte dei Giochi mondiali sulla spiaggia fin dalla loro istituzione nel 2019.\nIn Italia la FITri ha istituito nel 2000 i campionati italiani di aquathlon."}
{"id": "484218", "revid": "466539", "url": "https://it.wikipedia.org/wiki?curid=484218", "title": "Ivan Alekseevi\u010d Bunin", "text": "Biografia.\nLa giovent\u00f9.\nNacque nella Russia meridionale da genitori appartenenti entrambi a famiglie russe di nobile stirpe, che potevano vantare oltre che valorosi militari, anche una poetessa, Anna Bunina (1774-1829) e il padre naturale del poeta romantico Vasilij Andreevi\u010d \u017dukovskij (1783-1852).\nTrascorse un'infanzia malinconica. Fino a undici anni fu educato nella tenuta di campagna.\nNel 1881 entr\u00f2 al ginnasio distrettuale di Elec che abbandoner\u00e0 anzitempo a causa delle difficolt\u00e0 finanziarie dei familiari. Fece ritorno nella tenuta di famiglia di Ozerki, proseguendo gli studi sotto la direzione del fratello maggiore Julij. Questi lo inizi\u00f2 alla lettura dei classici della letteratura russa: Pu\u0161kin, Gogol', Lermontov. Di animo aristocratico, il poeta non condivise per\u00f2 la stessa passione del fratello per le idee pi\u00f9 radicali. Aveva cominciato a comporre versi a diciassette anni: una rivista letteraria di San Pietroburgo aveva pubblicato il suo primo poema.\nLa maturit\u00e0.\nIn mancanza di mezzi di sussistenza, dopo una breve parentesi di lavoro passato a Charkiv con il fratello, nel 1889 and\u00f2 a lavorare come correttore di bozze e quindi redattore e critico teatrale per il quotidiano \"Orlovskij vestnik\" (\"Il messaggero di Orel\"). Fu qui che conobbe Varvara Pa\u0161\u010denko, collaboratrice della redazione del giornale, con la quale ebbe una dolorosa relazione, conclusasi con il matrimonio della giovane donna con un amico comune, Arsenij Bibikov.\nNel 1898 sposa Anna Cakni, figlia di un rivoluzionario greco: da lei si separer\u00e0 dopo appena due anni. Al 1900 appartiene la sua novella \"Le mele Antonov\". All'amico poeta Maksim Gor'kij dedica nel 1901 il poema \"Listopad\" (\"La caduta delle foglie\"): per esso sar\u00e0 insignito del prestigioso Premio Pu\u0161kin dell'Accademia russa delle scienze e, nel 1909, dello status di membro onorario. Ai primi del Novecento entr\u00f2 a far parte del gruppo \"Znanie\" (\"La conoscenza\") alla cui ideologia egli rimase per\u00f2 in buona sostanza estraneo.\nNel 1903 comincia una lunga serie di viaggi che lo porter\u00e0 a Costantinopoli, in Italia, Palestina, Egitto, Grecia, Algeria e Tunisia. Nel 1906 a Mosca conosce Vera Muromceva, con la quale inizia una profonda relazione e che sposer\u00e0 a Parigi nel 1922. Del 1910 \u00e8 il suo primo romanzo \"Derevnja \" (\"Il villaggio\"), nel quale un \"microcosmo\" viene ritratto senza indulgere a nessun idealismo; con impietoso realismo lo scrittore scava nell'animo del popolo della Russia rurale: Mosca ne fu scossa fin dall'apparire del romanzo.\nAd esso fece seguito \"Valsecca\" (1911) con tema la decadenza dell'aristocrazia terriera. Negli anni dal 1912 al 1914 trascorre i suoi inverni a Capri. Nel 1915 furono pubblicate le sue opere complete in sei volumi. A questi seguir\u00e0 \"Il signore di San Francisco\", che narra la morte di un ricco americano sull'isola di Capri. Alle pagine di un diario (\"Giornate maledette\") sono affidate le sue riflessioni sugli anni della Rivoluzione d'ottobre. Lascia Mosca nel 1918 per trasferirsi nella Russia meridionale nel pieno della guerra civile tra Bianchi e Rossi. A Odessa collabora con l'Armata Bianca, e quando questa viene sconfitta dai bolscevichi, parte alla volta di Costantinopoli.\nGli anni dell'emigrazione.\nDa Costantinopoli nel 1919 emigra per la Francia (Parigi). La condizione di esiliato segna profondamente la sua poetica successiva, che sar\u00e0 sempre pi\u00f9 rivolta ad una Russia viva nei ricordi della sua nostalgia. A questo periodo appartengono i romanzi \"L'amore di Mitja\" (1925) e \"La vita di Arsen'ev\" (1930) nei quali sono forti le tracce autobiografiche, avvolte da un sentimento di profonda nostalgia. Quest'ultima fu tradotta dallo slavista Ettore Lo Gatto (1966). Ne \"L'affare dell'alfiere Elaghin\", scritto nel 1925 nelle Alpi Marittime, ricostruisce un celebre delitto, quello dell'attrice polacca Visnovska, per mano del suo innamorato. Il risultato \u00e8 uno studio psiocologico-letterario della passione amorosa.\nBunin \u00e8 stato anche traduttore di importanti autori: Henry Wadsworth Longfellow, George Gordon Byron, Alfred Tennyson, e Alfred de Musset tra i principali.\nIl Premio Nobel.\nNel 1933 gli fu assegnato \u2013 per la prima volta ad uno scrittore di nazionalit\u00e0 russa \u2013 il Premio Nobel per la letteratura. Fu oppositore del nazismo e, durante l'occupazione, si fece carico di ospitare un ebreo nella sua casa di Grasse. Al 1943 risale la pubblicazione del volume di racconti \"T\u00ebmnye allei\" (\"Viali oscuri\").\nMor\u00ec nel 1953 nel suo appartamento parigino per un infarto dopo che una polmonite lo aveva debilitato gi\u00e0 a partire da alcuni anni prima. \u00c8 sepolto nel Cimitero Russo di Sainte-Genevi\u00e8ve-des-Bois.\nNegli anni cinquanta \u2013 dopo la sua morte e dopo il XX Congresso del Partito Comunista dell'Unione Sovietica \u2013 le sue opere cominciarono ad essere pubblicate anche nell'URSS. Da allora anche in patria \u00e8 molto letto ed apprezzato."}
{"id": "484219", "revid": "14691", "url": "https://it.wikipedia.org/wiki?curid=484219", "title": "Triennale (Milano)", "text": ""}
{"id": "484220", "revid": "7", "url": "https://it.wikipedia.org/wiki?curid=484220", "title": "Nativo americano", "text": ""}
{"id": "484222", "revid": "7", "url": "https://it.wikipedia.org/wiki?curid=484222", "title": "Anime Salve", "text": ""}
{"id": "484224", "revid": "767487", "url": "https://it.wikipedia.org/wiki?curid=484224", "title": "MDC (gruppo musicale)", "text": "Gli MDC sono un gruppo hardcore punk di Austin, nel Texas stabilitosi poi a San Francisco. L'impiego costante della sigla MDC nei titoli delle loro canzoni rende esplicite le loro idee anti-militariste, anti-imperialiste, contro la brutalit\u00e0 poliziesca, contro la religione e contro la cultura americana.\nDichiaratamente anarchico e votato all'autoproduzione, il quartetto non ha avuto vita facile, un po' a causa dell'instabilit\u00e0 dell'organico, un po' per la loro intransigenza; gli ostacoli comunque non hanno impedito al gruppo di farsi strada nel circuito sotterraneo e indipendente, grazie anche al carisma del cantante Dave Dictor.\nStoria del gruppo.\nLa band nacque nel 1979 con il nome \"The Stains\", e suon\u00f2 il primo concerto nell'aprile del 1980, mentre nel 1981 venne registrato e pubblicato il primo singolo, contenente le canzoni \"John Wayne Was a Nazi\" e \"Born to Die\", che nel successivo album vennero riprese e velocizzate.\nDopo aver cambiato nome in \"MDC\", acronimo che assunse significati diversi per ogni album, nel 1982 la band si trasfer\u00ec a San Francisco dove, grazie anche alla collaborazione con Jello Biafra dei Dead Kennedys, venne pubblicato \"Millions of Dead Cops\", considerato un pilastro dell'Hardcore punk. Nello stesso anno organizzarono un tour in Europa con i Dead Kennedys grazie al quale gli MDC divennero famosi ed apprezzati anche fuori dagli Stati Uniti.\nNel 1983 venne pubblicato l'EP \"Multi-Death Corporations\", distribuito negli USA dalla R Records e in Gran Bretagna dalla Crass Records. L'anno successivo fu messo in commercio un secondo EP \"Millions of Dead Children\", conosciuto anche come \"Chicken Squawk\".\nNel 1986 usc\u00ec \"Smoke Signals\" che, oltre ad avere influenze Rock anni '70, vede l'esordio di Gordon Fraser come chitarrista. L'anno successivo fu pubblicato \"Millions of Damn Christians\", conosciuto anche con il nome \"This Blood's for you\", mentre nel 1988 la band intraprese un tour europeo, durante il quale, nello show di Berlino, venne registrato un album live: \"Elvis - In The Rhineland/Live in Berlin 1988\". Il tour fece tappa per la prima volta in Italia e a Torino la band si esib\u00ec nei locali del centro sociale El Paso Occupato.\nI primi anni novanta videro il cambiamento della formazione della band e, nel 1991, l'uscita di un ennesimo album: \"Hey Cop! If I Had A Face Like Yours...\", a cui parteciparono Bill Collins alla chitarra e, come bassista, Matt Freeman degli allora Operation Ivy.\nNel 1993 viene pubblicato il tanto acclamato \"Shades of Brown\", al cui interno \u00e8 compresa un'inaspettata traccia Hip Hop sul vegetarismo.\nNegli anni seguenti gli MDC si dedicarono a lunghi tour sia negli Stati Uniti che in Europa, in seguito ai quali venne annunciato lo scioglimento \"informale\" della band. Ma nel 2000 la band venne riformata grazie al cantante Dave Dictor e nel 2004 fu pubblicato l'album \"Magnus Dominus Corpus\". Attualmente il gruppo \u00e8 impegnato in vari tour europei e americani."}
{"id": "484226", "revid": "31094", "url": "https://it.wikipedia.org/wiki?curid=484226", "title": "Antonio Liberale", "text": ""}
{"id": "484228", "revid": "1573940", "url": "https://it.wikipedia.org/wiki?curid=484228", "title": "Codice Gu\u00f3bi\u0101o", "text": "Il codice Gu\u00f3bi\u0101o (\u56fd\u5bb6\u6807\u51c6\u7801) appartiene alla famiglia di standard Gu\u00f3bi\u0101o della Repubblica Popolare Cinese, emessi dalle autorit\u00e0 che rappresentano in Cina l'ISO e la IEC.\nIl codice definisce il sistema di codifica standard usato per rappresentare in forma numerica (digitale) gli ideogrammi del cinese semplificato.\nQuesta codifica viene impiegata in Cina e a Singapore.\nLe nazioni del Sud-est asiatico che usano il cinese tradizionale (per esempio Taiwan e Hong Kong) fanno riferimento alla codifica Big5."}
{"id": "484229", "revid": "439868", "url": "https://it.wikipedia.org/wiki?curid=484229", "title": "Delizia di Belriguardo", "text": "La Delizia di Belriguardo era la reggia estiva della corte estense. Essendo stata costruita nel 1435 \u00e8 la prima residenza estiva di una signoria in Europa. \u00c8 ubicata nel territorio di Voghiera, Strada Provinciale n. 274, a circa 15 km da Ferrara. \u00c8 stata anche definita la \"Versailles degli estensi\". L'edificio \u00e8 sede del Museo civico di Belriguardo che espone reperti archeologici del territorio, dedicando anche sezioni rinascimentali e di arte moderna.\nStoria.\nLa Delizia di Belriguardo fu voluta dal marchese Niccol\u00f2 III d'Este e venne utilizzata come residenza estiva di tutta la corte estense e come villa di rappresentanza. La posa della prima pietra risale al 1435, anche se la struttura sub\u00ec continue rivisitazioni ed ampliamenti nel corso degli anni, ad opera dei successivi duchi di casa d'Este. Vi soggiorn\u00f2 sovente Lucrezia Borgia.\nL'edificio venne forse costruito dietro suggerimento di Filippo Brunelleschi: la sua particolarit\u00e0 era di presentare un ingresso stretto (quello presente ancora oggi, sotto il torrione), il primo cortile porticato su tre lati ed il secondo cortile porticato su quattro lati: \u00e8 la pianta di una villa greco orientale edificata secondo il gusto tardo medievale.\nTra palazzi e giardini, Belriguardo aveva una superficie complessiva di almeno quaranta ettari.\nNella seconda met\u00e0 del Cinquecento nella Delizia di Belriguardo ha dimorato anche il poeta rinascimentale italiano Torquato Tasso, il quale visse diversi anni tra questa delizia estense, dove amava ritirarsi, e Ferrara, dove risiedeva la corte.\nDa notare che proprio in questa residenza estense \u00e8 ambientata l'opera teatrale di Johann Wolfgang von Goethe chiamata, appunto, \"Torquato Tasso\".\nLa magnificenza della Delizia di Belriguardo sub\u00ec un brusco arresto quando gli Estensi furono costretti a lasciare Ferrara nel 1598. Belriguardo fu lasciata in enfiteusi a proprietari terrieri del luogo i quali la utilizzarono principalmente come fattoria, trasformando sale affrescate dai maggiori maestri del Cinquecento ferrarese in stalle e granai. Tutto ci\u00f2 che c'era di prezioso e ormai inutile al nuovo utilizzo del complesso fu venduto.\nBelriguardo \u00e8 giunta fino a noi malgrado progressivi crolli, riadattamenti e demolizioni grazie al fatto che venne frazionata in numerose abitazioni private. Ci\u00f2 che \u00e8 rimasto di Belriguardo \u00e8 ancora visibile, ma la lettura del complesso originale risulta talmente compromessa da non essere quasi pi\u00f9 individuabile. I resti dell'antica delizia ancora oggi visibili sono i seguenti: la torre al centro, dalla quale gli Estensi osservano gli spettacoli nella peschiera sottostante alimentata dall'acqua del fiume Sandalo; le sei finestre gotiche della fine del Quattrocento; la Sala della Vigna, l'unico ambiente che ha restituito qualche testimonianza dell'antico splendore.\nDescrizione.\nSi accede al primo giardino attraverso una grande torre, sulla cui sommit\u00e0 sono presenti due angeli che portano quello che doveva essere il simbolo estense.\nCuriosit\u00e0.\nAbbiamo una bellissima descrizione, quasi metro per metro, di Belriguardo scritta da Sabadino degli Arienti alla fine del '400.\nLa Delizia di Belriguardo \u00e8 stata scelta come scenario virtuale per uno dei livelli del DLC \"La scomparsa di da Vinci\" nel videogioco ."}
{"id": "484234", "revid": "2194416", "url": "https://it.wikipedia.org/wiki?curid=484234", "title": "Miracolo economico italiano", "text": "Il miracolo economico italiano identifica un periodo della storia d'Italia, compreso tra gli anni cinquanta e sessanta del XX secolo, appartenente dunque al secondo dopoguerra italiano ovvero ai primi decenni della Prima Repubblica e caratterizzato da una forte crescita economica e sviluppo tecnologico dopo l'iniziale fase di ricostruzione.\nContesto storico.\nLa situazione nel secondo dopoguerra.\nLa fine del Piano Marshall (1951) coincise inoltre con l'aggravarsi della Guerra di Corea (1950-1953), il cui fabbisogno di metallo ed altre materie lavorate fu un ulteriore stimolo alla crescita dell'industria pesante italiana. Si erano poste cos\u00ec le basi d'una crescita economica spettacolare, il cui culmine si raggiunge nel 1960, destinata a durare sino alla fine degli anni sessanta e a trasformare il Belpaese da Paese sottosviluppato, dall'economia principalmente agricola, ad una potenza economica mondiale. Per esempio, nei tre anni che intercorsero tra il 1959 ed il 1962, i tassi di incremento del reddito raggiunsero valori da primato: il 6,4%, il 5,8%, il 6,8% e il 6,1% per ciascun anno analizzato. Valori tali da ricevere il plauso dello stesso presidente statunitense John F. Kennedy in una celebre cena col presidente Antonio Segni.\nQuesta grande espansione economica fu determinata in primo luogo dallo sfruttamento delle opportunit\u00e0 che venivano dalla favorevole congiuntura internazionale, ebbero effetto l'incremento vertiginoso del commercio internazionale e il conseguente scambio di manufatti che lo accompagn\u00f2. In conseguenza di quell'apertura, il sistema produttivo italiano ne risult\u00f2 rivitalizzato, fu costretto ad ammodernarsi e ricompens\u00f2 quei settori che erano gi\u00e0 in movimento. La disponibilit\u00e0 di nuove fonti di energia e la trasformazione dell'industria dell'acciaio furono gli altri fattori decisivi. La scoperta del metano e degli idrocarburi in Val Padana, la realizzazione di una moderna industria siderurgica sotto l'egida dell'IRI, permise di fornire alla rinata industria italiana acciaio a prezzi sempre pi\u00f9 bassi.\nIl maggiore impulso a questa espansione venne proprio da quei settori che avevano raggiunto un livello di sviluppo tecnologico e una diversificazione produttiva tali da consentir loro di reggere l'ingresso dell'Italia nel Mercato comune. Il settore industriale, nel solo triennio 1957-1960, registr\u00f2 un incremento medio della produzione del 31,4%. Assai rilevante fu l'aumento produttivo nei settori in cui prevalevano i grandi gruppi: autovetture 89%; meccanica di precisione 83%; fibre tessili artificiali 66,8%. Ma, va osservato che il miracolo economico non avrebbe avuto luogo senza il basso costo del lavoro. Gli alti livelli di disoccupazione negli anni 1950 furono la condizione perch\u00e9 la domanda di lavoro eccedesse abbondantemente l'offerta, con le prevedibili conseguenze in termini di andamento dei salari.\nIl potere dei sindacati era effettivamente fiacco nel dopoguerra e ci\u00f2 apr\u00ec la strada verso un ulteriore aumento della produttivit\u00e0. A partire dalla fine degli anni 1950, infatti, la situazione occupazionale mut\u00f2 drasticamente: la crescita divenne notevole soprattutto nei settori dell'industria e del terziario. Il tutto avvenne, per\u00f2, a scapito del settore agricolo. Anche la politica agricola comunitaria assecond\u00f2 questa tendenza, prevedendo essa stessa benefici e incentivi destinati prevalentemente ai prodotti agricoli del Nord Europa: tendenza del resto inevitabile, visto il peso specifico ormai raggiunto da aziende quali Olivetti e Fiat dentro e fuori dall'Italia, e la potenza di capitani d'industria come Gianni Agnelli rispetto ai deboli governi della Prima Repubblica.\nLo stato del sistema economico.\nIl sistema economico marciava a pieno regime, il reddito nazionale stava crescendo e la gente era rinfrancata dall'incremento dell'occupazione e dei consumi. Si erano infine dimenticati gli anni bui del secondo dopoguerra, quando il paese era ridotto in brandelli. \u00c8 pur vero che tanti erano ancora i problemi da affrontare, fra cui la carenza di servizi pubblici, di scuole, di ospedali e di altre infrastrutture civili. Ma in complesso prevaleva un clima di ottimismo.\nD'altra parte, all'inizio del 1960 l'Italia si era fregiata di un importante riconoscimento in campo finanziario. Dopo che un giornale inglese aveva definito col termine \"miracolo economico\" il processo di sviluppo allora in atto, dalla Gran Bretagna era giunto un altro attestato prestigioso per le credenziali e l'immagine dell'Italia. Una giuria internazionale interpellata dal \"Financial Times\" aveva infatti attribuito alla lira l'Oscar della moneta pi\u00f9 salda fra quelle del mondo occidentale. Un premio che aveva coronato una lunga e affannosa rincorsa, iniziata nell'immediato dopoguerra, per scongiurare la bancarotta e non naufragare nell'inflazione pi\u00f9 totale.\nDi conseguenza, si era infine potuto concretare il cambio fra la lira e il dollaro, fissato a quota 625, e la rivalutazione delle riserve auree della Banca d'Italia era servita a ridurre l'indebitamento del Tesoro. Da qui anche l'euforia diffusasi in Borsa con i listini in forte rialzo. Sino a qualche tempo prima, ben pochi avrebbero immaginato che l'Italia potesse conseguire un successo economico dopo l'altro. \u00c8 vero che, grazie agli aiuti americani del Piano Marshall, l'opera di ricostruzione post-bellica era avvenuta pi\u00f9 rapidamente del previsto, ma l'Italia era rimasta pur sempre un paese prevalentemente agricolo, con una gran massa di braccianti e coloni.\nDescrizione.\nCause e fattori dello sviluppo.\nTra i fattori che hanno concorso allo sviluppo un ruolo importante viene attribuito all'ampia disponibilit\u00e0 di manodopera che aveva evitato al nostro paese quelle strozzature che si erano, invece, verificate altrove dando luogo a forti correnti immigratorie. Come si \u00e8 visto, essa rappresenta il fattore centrale cui l'economista Kindleberger spiega l'intenso sviluppo di quegli anni. Lo schema seguito dall'economista americano \u00e8 noto: quando in un sistema economico coesistono settori caratterizzati da differenti livelli di produttivit\u00e0 e di salari, possono verificarsi trasferimenti di lavoratori in eccesso dal settore tradizionale, con produttivit\u00e0 marginale quasi nulla, verso il settore pi\u00f9 dinamico senza far lievitare significativamente i salari unitari e consentendo, invece, un incremento dei profitti che, attraverso l'impulso agli investimenti, alla produzione e, quindi, all'occupazione alimentano una sorta di circolo virtuoso della crescita.\nPer l'Italia, i settori in questione coincidono, rispettivamente, con l'agricoltura e l'industria. Si spiegherebbe cos\u00ec anche la crisi che si \u00e8 registrata in Italia nella prima met\u00e0 degli anni 1960, attribuita proprio all'esaurirsi della forza lavoro in eccesso. Fino agli inizi degli anni 1960 l'incremento medio dei salari era stato, infatti, inferiore a quello della produttivit\u00e0, anche se la quota di partecipazione dei redditi da lavoro al prodotto nazionale netto era aumentata tra il 1950 e il 1960 dal 50,8% al 55,1%.\nNegli anni 1960, l'architetto Robert Stern applic\u00f2, invece, allo sviluppo economico italiano un modello del tipo \u00abexport led\u00bb prendendo in considerazione il periodo successivo al 1950 perch\u00e9 riteneva che gli anni precedenti fossero stati eccessivamente influenzati da fattori eccezionali, Piano Marshall compreso. Le conclusioni cui Stern era pervenuto si basavano innanzitutto sul fatto che le esportazioni italiane si fossero sviluppate nel periodo 1950-1962 ad un ritmo nettamente superiore a quello registrato dalle esportazioni mondiali. Le prime si erano, infatti, pi\u00f9 che triplicate (+307%) mentre a livello mondiale si era registrato un incremento del 95%; e volendo circoscrivere il raffronto alle sole esportazioni industriali le conclusioni non cambiavano di molto (388% contro 123%).\nInoltre, disaggregando i dati relativi all'industria italiana Stern oper\u00f2 una netta distinzione tra settori \u201cdinamici\u201d (metallurgico, macchinari e prodotti metallici, mezzi di trasporto, prodotti chimici e fibre sintetiche, derivati del petrolio e del carbone), contraddistinti da un maggior incremento delle esportazioni (dal 47,6 al 60% sulle esportazioni industriali nel periodo compreso tra il 1951 e il 1963) e della produzione (+302,5%), e settori \u201ctradizionali\u201d (alimentari, bevande, tabacco, tessili, abbigliamento, calzature e cuoio) la cui quota sulle esportazioni industriali era diminuita dal 44,4% al 32,4% mentre lo sviluppo della produzione era stato solo del 97,7%.\nIn sostanza, le esportazioni furono un importante stimolo all'investimento e quindi allo sviluppo di queste industrie nel periodo considerato. Inoltre, siccome si trattava delle industrie che contribuirono in modo significativo all'aumento della quota dei manufatti nel prodotto interno lordo italiano durante il periodo postbellico, sembra si possa affermare che il ruolo delle esportazioni nello sviluppo dell'economia italiana fu veramente notevole. Tale interpretazione \u00e8 stata, successivamente, adottata con alcune modifiche anche dall'economista Augusto Graziani. Secondo Graziani, infatti, lo sviluppo degli anni 1950, che aveva tratto impulso dalla crescente liberalizzazione del commercio estero, aveva determinato il consolidamento di un dualismo industriale tra settori orientati verso i mercati esteri, e settori volti, invece, a soddisfare prevalentemente la domanda interna, finendo con l'accentuare le forme di dualismo territoriale, data la maggiore concentrazione dei primi nelle regioni centro-settentrionali.\nIn pratica, \u201ci settori che producono per il mercato di esportazione hanno necessit\u00e0 di presentare prodotti competitivi sui mercati esteri (o, che \u00e8 lo stesso, divengono settori esportatori solo se realizzano una sufficiente competitivit\u00e0). I settori esportatori devono quindi realizzare i livelli di produttivit\u00e0 e di efficienza necessari per affrontare la concorrenza sui mercati esteri. Non cos\u00ec accade per i settori che lavorano per il mercato interno, i quali, al riparo della concorrenza estera, non sono vincolati ad alcun particolare livello di efficienza e di produttivit\u00e0\u201d. Il modello interpretativo di Graziani \u00e8 stato sottoposto a critiche per l'eccessivo peso che in esso assume la concorrenza estera.\nImportazioni.\nNello stesso periodo l'incidenza delle importazioni era cresciuta dal 10,6% al 16,6% sul complesso delle risorse disponibili e dal 9,2% al 16,5% rispetto alla domanda globale. Il loro valore complessivo era aumentato da 926 a 2.951 miliardi di lire, con un incremento annuo regolare, interrotto solo dal breve ciclo coreano e dalla flessione registrata tra il 1957-1958 in corrispondenza alla sfavorevole congiuntura registrata negli Stati Uniti e in altri paesi europei. Le importazioni di generi alimentari erano diminuite dal 20,4% al 16,7%, in relazione al crescente peso delle attivit\u00e0 industriali e al generale miglioramento del tenore di vita della popolazione che erano, anche, alla base dell'incremento, dal 60,3% a 67,3%, delle importazioni di prodotti non agricoli e di materie prime industriali.\nInoltre, in relazione ai differenti ritmi di sviluppo che caratterizzavano i vari settori di attivit\u00e0, la composizione merceologica delle materie prime metteva in evidenza il progressivo ridimensionamento di quelle tessili ed un maggior peso di quelle impiegate nei settori meccanico e petrolchimico. Anche per le importazioni si era registrata una maggiore intensit\u00e0 degli scambi con gli altri paesi europei; in particolare, la percentuale di acquisti dagli altri paesi della comunit\u00e0 era cresciuta dal 17% al 27%, mentre erano progressivamente diminuite le importazioni dagli Stati Uniti.\nEsportazioni.\nLe esportazioni a pi\u00f9 alto valore aggiunto erano, poi, cresciute a ritmi ancora pi\u00f9 sostenuti: di 4,5 volte quelle meccaniche, quasi quadruplicate le chimiche. Era diminuito, invece, da circa un terzo a un quinto il peso delle esportazioni alimentari. Pertanto, le esportazioni di prodotti meccanici e chimici, che all'inizio del periodo erano pari all'84,5% delle esportazioni tessili e al 28,7% di quelle totali, assumevano a fine periodo valori pari, rispettivamente, al 161% e al 33,3%. Nell'ambito del settore meccanico i maggiori incrementi riguardavano i prodotti finiti e, in particolare, le macchine da scrivere e da calcolo. Per il tessile la situazione era andata invece peggiorando nei primi anni 1950 con l'accentuarsi della concorrenza internazionale e la perdita di alcuni mercati tradizionali come quelli dell'America del Sud.\nNel corso del 1954 la bilancia commerciale tessile si era volta al passivo ma, in compenso, tale andamento aveva prodotto l'effetto di accelerare il processo di rinnovamento degli impianti e di riorganizzazione del lavoro anche se continuavano a convivere, dando sovente vita ad un \u00abreticolo interno\u00bb di rapporti economici, \u201cda una parte, i colossi da 1000 e pi\u00f9 dipendenti; dall'altra, le piccole aziende industriali e artigiane, spesso con meno di dieci dipendenti, e una schiera di lavoranti a domicilio\u201d.\nCirca la destinazione delle nostre esportazioni, durante il decennio cinquanta si era consolidata l'importanza dei paesi europei verso cui era diretto il 62,3%, mentre il continente americano ne assorbiva il 20%. Al loro sviluppo continuo aveva certamente contribuito il positivo andamento dell'economia internazionale che favor\u00ec sia l'esportazione dei beni di consumo sia quella di beni strumentali, sorrette entrambe da una forte competitivit\u00e0 e da una crescente specializzazione che avevano concorso a modificare la struttura delle correnti di esportazione, a vantaggio dei prodotti finiti industriali.\nI triangoli industriali e i grandi gruppi.\nAl nord oltre al triangolo industriale del nord-ovest (Genova, Torino, Milano), nato ai tempi dell'Unit\u00e0 d'Italia con il Regno di Sardegna e caratterizzato per lo pi\u00f9 dall'attivit\u00e0 siderurgica e metalmeccanica, comincia ad affermarsi anche il triangolo del nord-est (Padova, Vicenza, Treviso) caratterizzato per lo pi\u00f9 da attivit\u00e0 manifatturiera diffusa anche in Lombardia, Emilia Romagna, Toscana e Marche. In questo periodo della storia d'Italia, fino alla fine degli anni 1980 e all'inizio degli anni 1990, tra i grandi gruppi industriali che hanno trainato il \"boom\" economico ci sono stati Fiat, Montedison, Olivetti, Ansaldo e Ilva.\nIl punto debole dell'economia italiana durante il \"boom\".\nIl punto pi\u00f9 debole dell'economia italiana era quello rappresentato dall'agricoltura. Le aziende caratterizzate da una scarsa produttivit\u00e0 o ai margini di un'economia di sussistenza erano quasi il 60% del totale e le piccole imprese familiari avevano continuato ad ampliare la loro presenza senza dar luogo ad adeguate forme associative nella produzione e nel collegamento con i mercati. In pratica, circa l'80% della superficie coltivata era distribuita fra 2 milioni e mezzo di unit\u00e0 aziendali, di cui 2 milioni con dimensioni inferiori ai 5 ettari.\nA rendere quanto mai precaria la situazione della nostra agricoltura stava poi il fatto che le terre pi\u00f9 fertili riguardavano poco pi\u00f9 di un terzo della superficie coltivata ed erano prevalentemente concentrate in Val Padana, mentre quelle povere o mediocri rappresentavano un carico variabile tra il 60% e il 65% della popolazione agricola attiva e si dividevano un reddito equivalente a non pi\u00f9 del 33% della popolazione nazionale.\nFatto sta che soltanto tra il 1960 e il 1962 si cominci\u00f2 a affermare, in sede politica, l'esigenza di introdurre dei correttivi, di attuare alcuni provvedimenti che evitassero un peggioramento del divario fra Nord e Sud, assecondassero l'ammodernamento dell'agricoltura per sanare il deficit della bilancia agro-alimentare e ponessero un freno alle speculazioni immobiliari cresciute a dismisura nelle principali aree urbane in seguito alla forte domanda di alloggi da parte degli immigrati; e, non da ultimo, rimuovessero posizioni ormai intollerabili di dominanza oligopolistica nel settore elettrico e in vari servizi di interesse collettivo.\nIl divario fra Nord e Sud.\nLa prevalente concentrazione industriale e delle condizioni di maggiore produttivit\u00e0 agricola e terziaria nel Nord del paese continuava, per\u00f2, ad alimentare situazioni di forte divario territoriale, cariche di implicazioni sociali oltre che economiche. Durante il decennio cinquanta il tasso annuo di crescita dei redditi pro capite era stato pari al 5,3% nell'Italia centrosettentrionale e al 3,2% nel Mezzogiorno. In presenza di un basso livello di industrializzazione, lo sviluppo del settore terziario in Meridione discendeva dall'eccesso di forza lavoro, generalmente senza alcuna qualificazione, che dava luogo ad un moltiplicarsi di attivit\u00e0 precarie e scarsamente produttive e determinava una lievitazione delle cifre relative al prodotto delle attivit\u00e0 terziarie, cui non corrispondeva per\u00f2 un effettivo stabile sviluppo dei servizi necessari al funzionamento di una societ\u00e0 industrialmente avanzata.\nAnche l'integrazione sui mercati internazionali aveva finito col rafforzare i caratteri del divario territoriale perch\u00e9 gli sforzi volti ad acquisire una maggiore competitivit\u00e0 avevano interessato soprattutto le aziende proiettate sui mercati internazionali e concentrate prevalentemente nel Nord del paese. Inoltre, le particolari dinamiche occupazionali avevano comportato che i redditi da lavoro crescessero nell'industria pi\u00f9 che negli altri settori di attivit\u00e0 e che la loro distribuzione geografica presentasse caratteristiche di forte concentrazione solo in parte giustificate dalla diversa consistenza demografica.\nQuattro regioni settentrionali (Piemonte, Valle d'Aosta, Liguria e Lombardia), infatti, assorbivano nel 1960 un volume di redditi da lavoro (4.099 miliardi) praticamente doppio rispetto a quello (2.088 miliardi) riferibile a sette regioni centro-meridionali (Abruzzo, Molise, Campania, Puglia, Basilicata, Calabria, Sicilia e Sardegna). Le cose, peraltro, non sarebbero cambiate di molto neanche dieci anni pi\u00f9 tardi e il carattere dualistico del nostro sistema economico trova una puntuale conferma, ovviamente anche facendo riferimento a questo fenomeno. Il divario territoriale, che investiva i vari aspetti della vita economica, si manifestava anche in quelli pi\u00f9 propriamente demografici.\nNegli anni 1950 la popolazione italiana aveva registrato un incremento medio annuo del 6 per mille, con un andamento decrescente della natalit\u00e0 e della mortalit\u00e0 che evidenziava un allineamento con i valori gi\u00e0 da tempo registrati in altri paesi europei. Tuttavia, i diversi tassi di natalit\u00e0 e di mortalit\u00e0, dovuti anche alla differente struttura per et\u00e0 della popolazione, configuravano una sorta di \u00abdualismo demografico\u00bb. Tra il censimento del 1951 e quello del 1961, l'incremento demografico era stato pari a circa 3 milioni, ma esso era stato pi\u00f9 sostenuto nelle regioni centro-settentrionali che non in quelle meridionali, nonostante queste ultime avessero registrato un pi\u00f9 elevato tasso di natalit\u00e0 ed un pi\u00f9 basso tasso di mortalit\u00e0. Gli effetti dei flussi migratori, interni e verso l'estero, erano stati infatti superiori a quelli del movimento naturale, influenzando in modo decisivo la distribuzione geografica della popolazione, in stretta connessione con l'evoluzione delle vicende economiche.\nGli spostamenti interni avevano accentuato il livello di concentrazione demografica nelle citt\u00e0 capoluogo di provincia la cui quota di popolazione era aumentata dal 28,2 al 31,9%, e il fenomeno era ancor pi\u00f9 evidente al Nord dove la percentuale era aumentata dal 33,2 al 41,6%. In sostanza si era consolidato, tra il 1951 e il 1961, quel processo di intensa urbanizzazione che aveva interessato il paese fin dalla sua unificazione ed a cui si contrapponeva, invece, il progressivo spopolamento delle zone montane. Nel decennio in esame, infatti, il tasso medio annuo di crescita della popolazione residente registrato nei tredici centri urbani pi\u00f9 popolosi era pari al 21,7 per mille, pi\u00f9 che triplo rispetto a quello generale (6,4 per mille). A conferma della inadeguatezza delle riforme attuate fin dall'inizio degli anni 1950, la crescita del fenomeno migratorio era divenuto un inarrestabile richiamo per masse diseredate e che erano appena approdate a godere delle opportunit\u00e0 loro offerte dalla riforma agraria e dalle opere infrastrutturali promosse dalla Cassa per il Mezzogiorno.\nMa quegli orizzonti, un tempo soddisfacenti se confrontati all'endemica miseria precedente, ora non erano pi\u00f9 senza alternative: l'occupazione al Nord rappresentava quindi un'attrattiva fortissima, tanto da superare gli ostacoli frapposti da una cultura secolare ostile a quelle migrazioni. Di fatto, i due milioni di ettari che, attraverso la riforma agraria e i vari incentivi fiscali e creditizi, erano stati acquisiti dalla piccola propriet\u00e0 coltivatrice, a met\u00e0 degli anni 1960, tra abbandoni e successivi passaggi di propriet\u00e0, si sarebbero ridotti a circa 600\u00a0000 ettari, con un assottigliamento progressivo del numero di aziende condotte dagli assegnatari originari. Dunque, nonostante la piccola propriet\u00e0 coltivatrice avesse raddoppiato tra il 1919 e il 1961 la propria estensione, raggiungendo i 10 milioni di ettari, tale sviluppo ha significato spesso un'ulteriore espansione delle basi di insediamento di quelle vere e proprie \u00abcentrali di smistamento del lavoro\u00bb che sono state le famiglie contadine.\nRipercussioni sociali.\nIl 18 gennaio 1954, nelle battute iniziali del miracolo economico, il ministro dell'economia Ezio Vanoni predispose un piano per lo sviluppo economico controllato che, negli intenti del Governo, avrebbe dovuto programmare il superamento dei maggiori squilibri sociali e geografici (il crollo dell'agricoltura, la profonda differenza di sviluppo tra Nord e Sud); ma questo piano non port\u00f2 ad alcun risultato. Le indicazioni che vi erano contenute in materia di sviluppo e di incremento del reddito e dell'occupazione, si basavano su una previsione fortemente sottostimata sul ruolo che avrebbe dovuto giocare il progresso tecnologico e l'incremento della produttivit\u00e0 del lavoro che ne sarebbe derivato.\nQuelle previsioni furono, quindi, travolte da un processo d'espansione, ben lungi da quel ristagno che il piano Vanoni metteva nel conto delle previsioni. Proprio perch\u00e9 non previsto, e per mancanza di un incanalamento regolato della crescita, il processo di espansione port\u00f2 con s\u00e9 gravi squilibri sul piano sociale. Il risultato finale fu quello di portare il \u00ab\"boom\" economico\u00bb a realizzarsi secondo una logica tutta sua, a rispondere direttamente al libero gioco delle forze del mercato e a dar luogo a profondi scompensi. Il primo di questi fu la cosiddetta distorsione dei consumi.\nUna crescita orientata all'esportazione determin\u00f2 una spinta produttiva orientata sui beni di consumo privati, spesso su quelli di lusso, senza un corrispettivo sviluppo dei consumi pubblici. Scuole, ospedali, case, trasporti, tutti beni di prima necessit\u00e0 restarono infatti parecchio indietro rispetto alla rapida crescita della produzione di beni di consumo privati. Il modello di sviluppo sottinteso al \u00ab\"boom\"\u00bb implic\u00f2 dunque una corsa al benessere tutta incentrata su scelte e strategie individuali e familiari, ignorando invece le necessarie risposte pubbliche ai bisogni collettivi quotidiani.\nCondizioni di vita della popolazione.\nLo sviluppo di quegli anni era accompagnato da un miglioramento generale delle condizioni di vita della popolazione sostenuto dalla crescita dei consumi privati che, tra il 1950 e il 1962, avevano registrato un tasso di sviluppo \u201cdi entit\u00e0 mai sperimentata in precedenza\u201d, pari al 4,9% annuo (6,6% nell'ultimo triennio). Sebbene tale saggio di incremento fosse pi\u00f9 basso di quello registrato dalle altre componenti della domanda finora passate in rassegna, il che chiama in gioco le complesse dinamiche connesse con la crescita e la distribuzione della ricchezza prodotta nonch\u00e9 le politiche che le regolano, i consumi continuavano a mantenere un peso notevole nell'ambito della destinazione delle risorse e di questo, naturalmente, le aziende non potevano non tenerne conto specie in relazione alla esigenza di una maggiore competitivit\u00e0 derivante dalla progressiva apertura dei mercati internazionali.\nLe dinamiche demografiche, con i connessi aspetti dell'inurbamento, ed il sostenuto aumento dei redditi pro capite, facevano s\u00ec che la crescita dei consumi fosse accompagnata da significative modifiche nel modello di spesa. Il confronto per tipologia di consumo tra l'inizio e la fine degli anni 1950 metteva, infatti, in risalto una minore incidenza dei generi alimentari, tabacchi e abbigliamento (da 60,4 a 50,8%), a vantaggio della spesa per abitazioni (da 5,9% a 8,7%), mobili (da 7% a 8%), istruzione e spettacoli (da 7,3% a 8,2%) e, soprattutto, trasporti e comunicazioni (da 4,7 a 8,4%). Inoltre, la quota dei consumi durevoli era aumentata dal 3,8% all'8,3% e, in particolare, il numero delle autovetture in circolazione era passato, nel decennio 1951-1961, da poco pi\u00f9 di 425\u00a0000 a 2,45 milioni di unit\u00e0, un salto notevole - pur in presenza di notevoli divari tra una regione e l'altra - verso la motorizzazione di massa se si pensa che tra il 1931 e il 1951 l'aumento era stato di appena 240\u00a0000 unit\u00e0.\nAssumeva, quindi, ulteriore significato la centralit\u00e0 assunta, nell'ambito dello sviluppo di quegli anni, dal settore meccanico dal momento che \u201cla diffusione dei beni di consumo durevole, automobili ed elettrodomestici, ha rappresentato non solo un elemento trainante per l'economia nel suo complesso ma anche un fattore di pi\u00f9 profonde trasformazioni sociali e culturali\u201d.\nL'incremento dei consumi era stato reso possibile dalla continua crescita dell'occupazione e, quindi, dei salari che dal 1950 al 1960 erano aumentati del 142%, cos\u00ec come era aumentata la loro quota sul reddito nazionale netto (dal 44,1 al 47,9%).\nIn particolare, i redditi da lavoro dipendente erano passati da 4.503 a 8.977 miliardi di lire tra il 1952 e il 1960; si trattava di \u201cuna massa imponente di risorse, la cui manovra e le cui modificazioni, derivate essenzialmente dalla politica dei sindacati, influisce piuttosto notevolmente, come del resto la realt\u00e0 ha mostrato, sull'intero sistema economico\u201d. Inoltre si \u00e8 notato che gli italiani erano diventati pi\u00f9 alti: fra il 1951 e il 1972 la statura media pass\u00f3 da 170 a 174\u00a0cm. Anche nel settore del tempo libero ci furono profonde trasformazioni. Dal 1956 al 1965 raddoppiarono le presenze negli alberghi e quelle nei campeggi aumentarono di quattro volte. Le vacanze divennero cos\u00ec uno dei simboli del \"boom\", e chi ci andava poteva sperimentare le ultime novit\u00e0 in materia di sport, come lo sci nautico.\nPsicologia collettiva.\nAncora forte era tuttavia l'influenza, nei costumi e nella psicologia collettiva, di una cultura popolare tipica del mondo contadino e di certi valori e rituali tradizionali. I legami di parentela, le reti di solidariet\u00e0 familiare, la raccomandazione del parroco o del notabile di turno, la proverbiale arte di arrangiarsi e la ruvida furbizia ereditata dalla gente di campagna, il controllo sociale esercitato dal vicino, continuavano a segnare un po' dovunque la vita e i modelli di comportamento individuali. Quella che stava avvenendo nella penisola in quegli anni era, in sostanza, una trasformazione per certi aspetti rivoluzionaria sul piano strutturale, ma assai pi\u00f9 circoscritta sul piano culturale e sociale.\nMigrazioni.\nUn'importante conseguenza di questo processo fu l'imponente movimento migratorio avutosi negli anni 1960 e 1970. \u00c8 stato calcolato che nel periodo tra il 1955 e il 1971, quasi 9.150.000 persone siano state coinvolte in migrazioni interregionali; nel quadriennio 1960-1963, il flusso migratorio dal Sud al Nord raggiunse il totale di 800.000 persone all'anno.\nGli anni 1960 furono, dunque, teatro di un rimescolamento formidabile della popolazione italiana. I motivi strutturali che indussero prevalentemente la popolazione rurale ad abbandonare il loro luogo d'origine furono molteplici e tutti avevano a che fare con l'assetto fondiario del Sud, con la scarsa fertilit\u00e0 delle terre e con la polverizzazione della propriet\u00e0 fondiaria, causata dalla riforma agraria del dopoguerra che aveva espropriato i latifondisti e che aveva suddiviso la propriet\u00e0 terriera in lotti troppo piccoli. Ai fattori strutturali si accompagnarono quei fattori nelle Regioni del triangolo industriale.\nConsumismo.\nGli anni della grande espansione furono anche teatro di straordinarie trasformazioni che riguardarono lo stile di vita, il linguaggio e i costumi degli italiani, accompagnati da un deciso aumento del tenore di vita delle famiglie italiane. Nelle case delle famiglie di quanti potevano contare su uno stipendio e un posto di lavoro stabile cominciavano a far ingresso numerosi beni di consumo durevoli, come le prime lavatrici e frigoriferi (la cui produzione era svolta soprattutto da imprese italiane di piccole e medie dimensioni). Anche le automobili cominciavano a diffondersi sulle strade italiane con le FIAT 600 e 500, in produzione rispettivamente dal 1955 e dal 1957 e progettate ex novo da Dante Giacosa, che diede grande impulso alla produzione della casa torinese.\nSi costruirono anche le prime autostrade di moderna concezione, dopo quelle costruite gi\u00e0 sotto il fascismo (come l'Autostrada dei Laghi e l'Autostrada Firenze-Mare) ed a partire dalla Milano-Napoli, l'Autostrada del Sole. Con le nuove vetture e lo sviluppo delle strade ed autostrade iniziarono inoltre le abitudini delle vacanze estive ed invernali, sulle spiagge e sulle montagne, con i primi relativi ingorghi e l'aumento vertiginoso di incidenti stradali. Tuttavia, nessuno strumento ebbe un ruolo cos\u00ec rilevante nel mutamento delle abitudini della societ\u00e0 quanto la televisione, che entr\u00f2 nelle case degli Italiani nel 1954 dopo circa vent'anni di sperimentazioni.\nProgressivamente essa impose un uso passivo e familiare del tempo libero a scapito delle relazioni di carattere collettivo e socializzante che, alla lunga, avrebbe modificato profondamente i ruoli personali e gli stili di vita oltre che i modelli di comportamento, anche se sulle prime, a causa dello scarso numero di apparecchi presenti sul territorio nazionale, favor\u00ec tuttavia l'instaurazione di nuove occasioni d'incontro: celebri le folle che si radunavano nei bar ad ogni puntata del gioco a premi \"Lascia o raddoppia?\" condotto da Mike Bongiorno. Le trasmissioni ufficiali della Rai iniziarono il 3 gennaio 1954: i televisori, allora, erano appena 15\u00a0000, e un televisore \u201ceconomico\u201d costava circa 200\u00a0000 lire e il primo canone di abbonamento venne fissato a 12\u00a0550 lire, il pi\u00f9 alto d'Europa.\nIn concomitanza con l'aumento dei beni di consumo, andavano crescendo i consumi d'energia elettrica per uso domestico; dopo l'integrazione dal 1958 nel gruppo Stet delle societ\u00e0 concessionarie e l'avvio del servizio di teleselezione, la densit\u00e0 degli apparecchi risultava nelle principali citt\u00e0 del Nord pressoch\u00e9 pari alla media di altri paesi occidentali. Fatto sta che tra il 1952 e il 1958, mentre i consumi privati in generi di sussistenza e di prima necessit\u00e0 aumentarono ogni anno del 4,4%, l'acquisto di mezzi di trasporto, di apparecchi televisivi e altri prodotti di carattere voluttuario crebbe rispettivamente dell'8,5% e dell'11,5%.\nI notevoli progressi economici susseguitisi nella seconda met\u00e0 degli anni 1950 sorpresero gran parte della classe politica. Di fatto, non si erano valutati in tutta la loro portata gli effetti che avrebbero prodotto le innovazioni tecnologiche adottate man mano dai principali complessi industriali. Inoltre non si erano percepite, o valutate in pieno, le trasformazioni avvenute in alcune regioni centrali e nord-orientali del paese, dove si era andato formando un ceto di piccoli imprenditori e di artigiani specializzati. D'altra parte, grazie al recupero della stabilit\u00e0 monetaria, era affluito un crescente volume di depositi nelle banche e nelle casse di risparmio e perci\u00f2 si erano ampliate le possibilit\u00e0 di ricorrere senza eccessivi problemi a quel tanto di prestiti in denaro contante che serviva a mettere su un'attivit\u00e0 in proprio.\nCommedia italiana.\nUna testimonianza per tanti aspetti pregnante su questa fase di transizione, segnata dall'intreccio ibrido fra la persistenza di consuetudini arcaiche e l'irruzione di mode e usanze orecchiate dall'estero, la si pu\u00f2 ritrovare nella cosiddetta \u201ccommedia all'italiana\u201d, che cominci\u00f2 a imporsi dalla fine degli anni 1950. Il pi\u00f9 celebre esempio di commedia all'italiana apparve nelle sale cinematografiche nel 1960 con un grande film girato da Federico Fellini, intitolato \"La dolce vita\".\nSi trattava infatti di un genere cinematografico che per tanti versi era l'espressione e lo specchio di una societ\u00e0 ambivalente, in bilico fra il vecchio e il nuovo, di una societ\u00e0 in parte ancora sparagnina e frugale, in parte proiettata verso il consumismo con l'appetito dell'adolescente; in parte, provinciale e codina, attardata su viete convenzioni, in parte alla rincorsa di tutto ci\u00f2 che sapesse di moderno anche nei suoi aspetti pi\u00f9 superficiali ed eclatanti. Era cominciata l'era dello spettacolo, dei cantautori e dei concerti rock.\nL'Italia verso \u201cL'autunno caldo\u201d.\nConsiderando la politica controllata dello sviluppo economico, adottata dall'Italia, emersero ben presto le vistose carenze dell'amministrazione pubblica quanto a capacit\u00e0 effettive di coordinamento e gestione degli strumenti necessari per l'attuazione delle finalit\u00e0 indicate dai vari piani elaborati in sede ministeriale. D'altra parte, a complicare le cose s'era verificato fra il 1962 e il 1963, in seguito a una massiccia ondata di scioperi, il primo shock salariale del dopoguerra, conclusosi con un aumento delle retribuzioni di oltre il 14% nell'industria manifatturiera.\n\u00c8 pur vero che a imprimere un andamento pi\u00f9 pronunciato alla dinamica delle retribuzioni furono non solo le conquiste sindacali della classe operaia, ma anche gli aumenti retributivi ottenuti dai dipendenti del pubblico impiego. In ogni caso, a ripristinare le precedenti condizioni non erano bastate le misure delle autorit\u00e0 monetarie che, attraverso un'accelerazione nell'offerta della moneta, avevano cercato di ridare fiato alle imprese consentendo loro di recuperare una parte dei profitti persi in seguito alla crescita dei salari.\nLa reazione di numerosi imprenditori, anche perch\u00e9 allarmati dalla svolta politica, s'era tradotta infatti in una contrazione degli investimenti, ed anche in una fuga di capitali all'estero. Fin dall'inizio il centro-sinistra si era trovato cos\u00ec col fiato corto, alle prese con una recessione pesante, ancorch\u00e9 breve, e caratterizzata da forti spinte inflazionistiche. E tutto ci\u00f2 quando la nuova coalizione aveva esordito con l'ambizione di sciogliere, confidando nel proseguimento di una congiuntura espansiva, i nodi che generavano diseconomie esterne e disagi sociali. Molte aspettative vennero cos\u00ec meno e and\u00f2 crescendo per contro un'ondata di amarezze e delusioni che sarebbe sfociata alla fine nel cosiddetto \u201c\"autunno caldo\"\u201d del 1969, favorito dal movimento del Sessantotto, e in un generale moto di contestazione destinato a rendere sempre pi\u00f9 problematica la stabilit\u00e0 del quadro politico con gli anni di piombo del decennio seguente."}
{"id": "484235", "revid": "77358", "url": "https://it.wikipedia.org/wiki?curid=484235", "title": "Hardcore melodico", "text": ""}
{"id": "484236", "revid": "1347902", "url": "https://it.wikipedia.org/wiki?curid=484236", "title": "Big5 (sistema di codifica)", "text": "Il Big5 \u00e8 un tipo di codifica per gli ideogrammi del cinese tradizionale (usati in Taiwan, Hong Kong e Singapore).\nLe lingue occidentali come l'inglese o l'italiano possono essere codificate con meno di 256 caratteri, col metodo ASCII, occupando un byte per carattere.\nLe lingue asiatiche hanno spesso migliaia di caratteri e perci\u00f2 non possono essere codificate con i 256 caratteri ad un solo byte.\nLa codifica Big5 usa due byte per carattere, in modo tale da implementare tutti gli ideogrammi del cinese tradizionale.\nPer i caratteri asiatici esiste anche la codifica Unicode, un tipo di codifica che punta a comprendere i caratteri di tutte le lingue del mondo."}
{"id": "484259", "revid": "36426", "url": "https://it.wikipedia.org/wiki?curid=484259", "title": "Re Edoardo III d'Inghilterra", "text": ""}
{"id": "484260", "revid": "339392", "url": "https://it.wikipedia.org/wiki?curid=484260", "title": "AMAG", "text": ""}
{"id": "484262", "revid": "767487", "url": "https://it.wikipedia.org/wiki?curid=484262", "title": "La ragazza delle balene", "text": "La ragazza delle balene (\"Whale Rider\") \u00e8 un film del 2002 diretto da Niki Caro, tratto dal romanzo \"The Whale Rider\" di Witi Ihimaera, che ha vinto numerosi premi internazionali.\nL'attrice Keisha Castle-Hughes \u00e8 stata candidata agli Oscar 2004 come migliore attrice protagonista.\nTrama.\nPorourangi, figlio del capo di una trib\u00f9 m\u0101ori di nome Koro Apirana e diretto discendente della figura leggendaria di Paikea, assiste la moglie durante il parto dei loro due figli, gemelli, un maschio e una femmina. Il figlio primogenito avrebbe ereditato dal nonno il titolo di capo. Il travaglio \u00e8 difficile e la donna e il bambino non sopravvivono. Porourangi decide di mettere il nome dell'antenato alla figlia, quasi a voler sfidare il padre. Paikea, la bambina, non \u00e8 ben vista dal nonno, poich\u00e9 egli si aspettava una discendenza maschile per continuare la nobile stirpe e preservarne le tradizioni. Ciononostante, quando la bambina cresce, egli se ne affeziona e le racconta le storie delle loro origini.\nKoro ancora spera che Porourangi gli dia una discendenza maschile, ma il figlio, impegnato come artista in Europa, pur avendo trovato una nuova compagna e aspettando da lei un figlio, non \u00e8 intenzionato a rinnovare le tradizioni e ad affidare al bambino l'eredit\u00e0 del nonno. Koro, consultandosi con altri capi, decide di istituire uno speciale corso per selezionare il nuovo capo tra i fanciulli del villaggio. Paikea, per quanto sia legatissima alla sua cultura, viene esclusa dal nonno paterno dalle lezioni perch\u00e9 femmina. Nonostante il divieto, la bambina si fa aiutare dallo zio (grazie all'appoggio della nonna), il quale era stato a suo tempo un campione nel taiaha, e presto \u00e8 in grado di eguagliare i ragazzi. Pur dimostrando di possedere tutti i requisiti per diventare un grande capo, il nonno continua a rifiutarla e la sua indifferenza \u00e8 causa di sofferenza per Paikea. Una sera le balene, attirate dal canto della ragazza rivolto agli antenati per riportare l'equilibrio nel villaggio, si arenano sulla spiaggia e a nulla valgono gli sforzi degli abitanti per riportarle in acqua.\nIn un ultimo gesto, non vista, solo Paikea, cavalcando la balena principale come il primo capo della trib\u00f9, riuscir\u00e0 a risolvere la situazione portandola al largo e salvandole la vita. Quando il gruppo si accorge della sua scomparsa partono le ricerche ma gi\u00e0 molti, in spiaggia, la piangono come morta e la nonna d\u00e0 la colpa a Koro per quanto accaduto e gli mette in mano il simbolo del capo, un dente di balena, che lui aveva gettato in acqua e che Paikea aveva recuperato senza dirglielo. Questo fa capire al nonno ci\u00f2 che ha sempre avuto davanti agli occhi: l'erede che sta cercando \u00e8 sua nipote, escluderla perch\u00e9 femmina non ha nessun senso. \nLa sera stessa, per\u00f2, Koro riceve una telefonata con cui gli annunciano che la nipote \u00e8 stata ritrovata ma si trova ora in gravi condizioni all'ospedale. Vi si reca subito e, distrutto dal dolore davanti al capezzale della ragazza, chiede perdono a Dio per non averla accettata come legittima erede. In quel momento la ragazza si risveglia.\nIl film termina con tutta la trib\u00f9 che si riunisce per celebrare il suo status come nuova leader, trascinando una \"waka\" (imbarcazione) in mare per il suo viaggio inaugurale. Paikea, che porta al collo il dente di balena, dichiara: \"Mi chiamo Paikea Apirana, e vengo da un'antica stirpe di capi che risalgono al tempo in cui si cavalcavano le balene. Non sono un predestinato, ma so che il nostro popolo andr\u00e0 avanti, andremo avanti tutti insieme, con tutte le nostre forze\"."}
{"id": "484263", "revid": "21371", "url": "https://it.wikipedia.org/wiki?curid=484263", "title": "Iene", "text": ""}
{"id": "484264", "revid": "2184398", "url": "https://it.wikipedia.org/wiki?curid=484264", "title": "Hustle - I signori della truffa", "text": "Hustle - I signori della truffa (\"Hustle\") \u00e8 una serie televisiva britannica prodotta dal 2004 al 2012.\nLa serie \u00e8 stata prodotta e trasmessa in prima visione in Gran Bretagna dalla BBC. In Italia \u00e8 stata trasmessa in chiaro da LA7 e sul satellite da Fox dalla prima alla quinta stagione, per poi non essere pi\u00f9 trasmessa per cinque anni, quando Joi nel 2014 ha trasmesso sesta, settima e ottava stagione.\nTrama.\nLa serie vede protagonisti alcuni abili truffatori londinesi, alle prese con giochi e inganni di ogni tipo. Il classico \"humour\" inglese, una certa dose d'ironia, correlata all'azione nello svolgimento, costituiscono gli elementi essenziali dello show.\nLa serie segue le vicende del truffatore Michael Stone, il quale, dopo essere uscito di prigione, decide di rimettere in piedi la sua vecchia squadra formata dalla sua collaboratrice Stacie Monroe, dal tecnico informatico Ash Morgan e il suo mentore Albert Stroller. I quattro accolgono nel loro gruppo un giovane truffatore dilettante, ma con grandi potenzialit\u00e0, Danny Blue, inizialmente Michael non \u00e8 sicuro di Danny, ma il ragazzo riesce a integrarsi bene nel gruppo dando prova del suo talento. I truffatori prendono sempre come bersagli uomini d'affari disonesti, e spesso si vedono costretti ad affrontare poliziotti e agenti corrotti che cercano di sfruttarne le capacit\u00e0 a loro favore, ma riescono ad avere sempre la meglio.\nLa trama della serie cambia all'alba della quarta stagione: Michael abbandona temporaneamente Londra per attuare una truffa con alcuni suoi amici in Australia; in sua assenza , Danny diventa il leader del gruppo, mentre Albert decide di far entrare un giovane truffatore nel team, Billy Bond. Il ragazzo vuole imparare da Danny i trucchi del mestiere.\nMichael torna a Londra nella quinta stagione: Danny, Stacie e Billy hanno lasciato la citt\u00e0, quindi Michael, Ash e Albert rimangono soli, ma le loro strade incrociano quelle di due giovani truffatori, i fratelli Sean e Emma Kennedy. Albert li accoglie nel gruppo per insegnare loro i trucchi del mestiere. Nel finale della serie, Michael decide di ritirarsi dal giro e di prendersi una pausa da tutto, quindi lui e la squadra prendono di mira un ricco ereditiere molto pericoloso e violento. Stacie e Danny tornano a Londra e aiutano il loro amico nella truffa, riuscendo a rubare all'obbiettivo dieci milioni di sterline.\nEpisodi.\nIl 6 maggio 2011 la BBC ha annunciato che l'ottava stagione di \"Hustle\" sarebbe stata l'ultima prodotta."}
{"id": "484266", "revid": "307923", "url": "https://it.wikipedia.org/wiki?curid=484266", "title": "Civetta africana", "text": ""}
{"id": "484268", "revid": "5791", "url": "https://it.wikipedia.org/wiki?curid=484268", "title": "Foche", "text": ""}
{"id": "484279", "revid": "339392", "url": "https://it.wikipedia.org/wiki?curid=484279", "title": "Tutto quello che avreste sempre voluto sapere sul sesso ma non avete mai osato chiedere", "text": ""}
{"id": "484281", "revid": "125666046", "url": "https://it.wikipedia.org/wiki?curid=484281", "title": "Orciatico", "text": "Orciatico \u00e8 una frazione del comune italiano di Lajatico, nella provincia di Pisa, in Toscana.\nGeografia fisica.\nOrciatico si sviluppa in Valdera, nell'area collinare delle Colline pisane, ed \u00e8 lambito a nord dal torrente Fosce, mentre a sud dal torrente Foscecchia, che nascono entrambi dalle alture di Poggio Mela (655\u00a0m) e Poggio alle Palancole (573\u00a0m), rilievi che si ergono poco ad ovest del borgo, per poi immettersi nel fiume Era. Nei dintorni del paese, presso il bosco della Mofeta dei Borboi, sono stati oggetti di studi alcuni fenomeni naturali di emissione di anidride carbonica, gi\u00e0 documentati da Giovanni Targioni Tozzetti nel XVIII secolo e oggetto di studi da parte del CNR nel 1995.\nOrciatico dista circa 7\u00a0km da Lajatico e poco pi\u00f9 di 60\u00a0km da Pisa.\nStoria.\nIl borgo di Orciatico nacque come castello alle dipendenze di Lajatico appartenente ai conti Gaetani di Pisa, insieme alla rocca di Pietracassia, sotto il quale rimase fino al XV secolo, quando ambedue i castelli furono assegnati al vescovo di Volterra Ildebrando Pannocchieschi. Nel 1434 la fortezza di Orciatico fu smantellata dai Fiorentini.\nNel 1833 la frazione contava 687 abitanti.\nOrciatico perse la propria indipendenza come Comune gia' durante il Granducato di Toscana, confluendo nel vicino Comune di Lajatico.\nNumerosi furono i personaggi, piu' o meno famosi, nati o provenienti da Orciatico: il Professor Giuseppe Stefanini, geologo di fama internazionale, il Ragionier Lorenzo Corpaccioli, fervente liberale e poi Podesta' di lungo corso a Lajatico, il Colonnello Ugo Foscolo Nucci, il Cav. Vincenzo Paglianti, Segretario della Provincia di Pisa del Sindacato e Direttore del Manicomio di Volterra, e Sandra Milo, attrice notissima negli anni '60 e '70."}
{"id": "484282", "revid": "36426", "url": "https://it.wikipedia.org/wiki?curid=484282", "title": "Palazzo Corsini al Prato", "text": ""}
{"id": "484283", "revid": "767487", "url": "https://it.wikipedia.org/wiki?curid=484283", "title": "L'aldiqu\u00e0", "text": "L'aldiqu\u00e0 \u00e8 il sesto studio album del cantautore italiano Samuele Bersani, pubblicato nel 2006 dalla Fuori Classifica Edizioni Musicali. L'album ha raggiunto la terza posizione nella Classifica FIMI Album.\nTracce.\nIn realt\u00e0 Sogni dura 3:30, ma dopo la durata del brano c'\u00e8 un discorso tra Samuele Bersani e Benito, che racconta la storia di Lino (detto Barattle).\nFormazione.\nProdotto, arrangiato, realizzato e suonato da Roberto Guarino e Samuele Bersani"}
{"id": "484285", "revid": "599013", "url": "https://it.wikipedia.org/wiki?curid=484285", "title": "Mdc", "text": ""}
{"id": "484288", "revid": "1543377", "url": "https://it.wikipedia.org/wiki?curid=484288", "title": "Rachel Hurd-Wood", "text": "Biografia.\nRachel Hurd-Wood \u00e8 figlia dell'attore Philip Hurd-Wood e di sua moglie Sarah, e sorella maggiore dell'attore Patrick Hurd-Wood, che ha recitato con lei in \"Peter Pan\" e \"Solomon Kane\".La Hurd-Wood ha studiato linguistica al University College di Londra, completando il primo anno nel 2009.\nCarriera.\nHa fatto il suo debutto cinematografico a 13 anni, interpretando Wendy Darling nel film \"Peter Pan\", nel 2003. Fra le sue interpretazioni successive, \"Sherlock Holmes ed il caso della calza di seta\", l'horror/thriller \"An American Haunting\" e \"Profumo - Storia di un assassino\", dove interpreta la bellissima figlia di Richis (Alan Rickman).\nNel 2009 interpreta il ruolo di Sybil Vane nel film \"Dorian Gray\"; l'anno successivo \u00e8 Meredith Crowthorn nel film \"Solomon Kane\". Viene scelta da Stuart Beattie per interpretare il ruolo di Corrie in \"Il domani che verr\u00e0 - The Tomorrow Series\", primo film della saga tratta dall'omonimo libro.\nA maggio 2010 inizia le riprese del film \"Hideaways\" in Irlanda.\nDoppiatrici italiane.\nNelle versioni in italiano dei suoi film, Rachel Hurd-Wood \u00e8 stata doppiata da:"}
{"id": "484307", "revid": "298055", "url": "https://it.wikipedia.org/wiki?curid=484307", "title": "Maurizio Basile", "text": "Laureato in economia e commercio, \u00e8 stato direttore pianificazione e sviluppo nelle societ\u00e0 \"Sofin S.p.A.\", \"Aviofer Breda\", Finsider e Alitalia. Ha curato incarichi in aziende in liquidazione come Iritecna SpA e Italsanit\u00e0.\nNel 2000 in qualit\u00e0 di presidente e amministratore delegato dell'Ente Tabacchi Italiani, ne cur\u00f2 la privatizzazione. Nel 2004 \u00e8 direttore generale all'ANAS, incarico che lascia dopo pochi mesi per approdare alle Ferrovie dello Stato come direttore generale con deleghe su finanza, controllo e partecipazioni.\nDal 2006 fino alla fine di aprile 2008 \u00e8 stato amministratore delegato di Aeroporti di Roma. Da dicembre 2008 \u00e8 ritornato alla Isagro spa, azienda che fa capo alla sua famiglia, affiancando nella gestione il fratello Giorgio nel ruolo di vice presidente. Consigliere Delegato I.R.B.M. Science Park Spa, \u00e8 consigliere del vice Ministro delle Infrastrutture.\nTra gli incarichi universitari, \u00e8 titolare di \u201cControllo e Gestione Avanzato\u201d presso la Facolt\u00e0 di Economia dell'Universit\u00e0 LUISS di Roma."}
{"id": "484319", "revid": "13604", "url": "https://it.wikipedia.org/wiki?curid=484319", "title": "Chiesa della Madonna della Tosse (Firenze)", "text": ""}
{"id": "484333", "revid": "1226", "url": "https://it.wikipedia.org/wiki?curid=484333", "title": "Galleria d'arte moderna (Palazzo Pitti)", "text": ""}
{"id": "484339", "revid": "287204", "url": "https://it.wikipedia.org/wiki?curid=484339", "title": "171 Ophelia", "text": "Ofelia (ufficialmente 171 Ophelia) \u00e8 un asteroide della fascia principale, in orbita attorno al Sole. Venne scoperto il 13 gennaio 1877 dall'astronomo francese Alphonse Louis Nicolas Borrelly. Il suo nome \u00e8 dovuto all'omonimo personaggio dell\"Amleto\" di William Shakespeare.\nIn virt\u00f9 dei suoi parametri orbitali, Ofelia \u00e8 comunemente considerato un membro della famiglia di asteroidi Temi.\nLa superficie dell'asteroide \u00e8 scura; esso si compone probabilmente di condriti carbonacee di origine primitiva.\nNel 1979 \u00e8 stata annunciata la scoperta di un possibile satellite asteroidale, in seguito ad attente analisi della curva di luce del planetoide; la scoperta non ha tuttavia mai ricevuto conferma.\nOfelia \u00e8 anche il nome di un satellite naturale di Urano."}
{"id": "484346", "revid": "27723", "url": "https://it.wikipedia.org/wiki?curid=484346", "title": "Ophelia", "text": ""}
{"id": "484351", "revid": "51984", "url": "https://it.wikipedia.org/wiki?curid=484351", "title": "Lincoln rhyme", "text": ""}
{"id": "484354", "revid": "767487", "url": "https://it.wikipedia.org/wiki?curid=484354", "title": "Memorial Beach", "text": "Memorial Beach \u00e8 il quinto album in studio del gruppo musicale a-ha, pubblicato nel 1993.\nDescrizione.\nL'album che segna la fine della prima fase della carriera degli a-ha; nei successivi sette anni i membri del gruppo, infatti, si sono dedicati a loro autonomi progetti: Morten Harket da solista (carriera gi\u00e0 partita nel 1993 con il primo album, tutto Norvegese, \"Poetenes Evangelium\"), Magne Furuholmen con quella da scultore e Pal Waaktaar con il gruppo dei Savoy (formato assieme alla moglie Laureen Savoy). \"Memorial Beach\" riprende i toni caldi ed introspettivi del precedente \"East of the sun and west of the moon\", raggiungendo il picco di maggior distanza dal pi\u00f9 tipico genere della band (il synth-pop), genere col quale si impose all'attenzione mondiale, e qui completamente abbandonato con una eclatante virata verso l'uso pieno della sessione ritmica ed in special modo del basso, declinato in ogni suo verso. La maturazione della band si percepisce gi\u00e0 dal primo ascolto, con conseguente grande successo dal vivo. Diversamente dalle aspettative, tuttavia, l'album non registrava le vendite cui la band era abituata, mandando i tre in stand-by appunto per quasi sette anni. Dopo il tour che li porter\u00e0 in giro per il mondo fino a quasi tutto il 1994, infatti, i tre si separeranno ritrovandosi inizialmente nel 1998 per il Nobel Peace Price di Oslo e poi in studio per il successivo album \"Minor Earth Major Sky\".\nIl video del brano di apertura \"Dark is the night\" venne censurato da MTV perch\u00e9 considerato troppo sexy con un Morten Harket a petto nudo; il pezzo si presenta fortemente intriso di tastiere che dominano sino all'ultima nota tutto il suo sound. \"Move to Memphis\", il brano di lancio dell'album, (ma gi\u00e0 inserito, in anteprima, sulla raccolta \"Headlines and Deadlines\")non \u00e8 stato mai veramente lasciato indietro dalla band, che spesso, infatti, lo reinserisce nelle set list tour. La title-track \"Memorial Beach\" resta in assoluto uno dei brani pi\u00f9 caldi della band e amati dai fans; pieno di nostagiche atmosfere estive immerge l'ascoltatore nei suoi pi\u00f9 dolci ricordi giovani. \"Lamb to the Slaughter\" \u00e8 un vero gioiello di perfezione artistica. In \"How Sweet It Was\" esplode la notoria carica vocale del frontman Harket, che accarezzando toni davvero bassi, si innalza verso altri sfacciatamente alti; \"Locust\" brano difficile e molto particolare, ma sempre nel tipico aeroso e caldo sound nordico; e poi c'\u00e8 \"Cold as Stone\" brano di una nostalgica profondit\u00e0 caldo-rock come poche davvero. L'album impone un forte sound caldo, piuttosto lontano dai suoni freddi degli iniziali a-ha; continua la virata rock della band iniziata con \"East of the Sun Weast of the Moon\", con sessioni ritmiche e bassi estremi.\nTracce.\nTutti i brani sono di Paul Waaktaar-Savoy, eccetto dove indicato."}
{"id": "484359", "revid": "111142209", "url": "https://it.wikipedia.org/wiki?curid=484359", "title": "Parit\u00e0 dei tassi d'interesse", "text": "La parit\u00e0 dei tassi d'interesse (in inglese \"interest rate parity\") in economia \u00e8 la relazione che lega i tassi d'interesse ai tassi di cambio.\nSi tratta di una condizione di non arbitraggio sui mercati finanziari in base alla quale il rendimento atteso di un'attivit\u00e0 finanziaria denominata in valuta nazionale deve essere uguale al rendimento di attivit\u00e0 finanziaria analoga denominata in valuta estera al netto del deprezzamento atteso della valuta nazionale nei confronti della valuta estera.\nSi distinguono generalmente una parit\u00e0 \"coperta\" e una parit\u00e0 \"scoperta\" dei tassi d'interesse.\nParit\u00e0 coperta dei tassi d'interesse.\nLa parit\u00e0 coperta dei tassi d'interesse (in inglese \"covered interest rate parity\" o \"interest parity condition\") ci dice che, al fine di escludere la possibilit\u00e0 di arbitraggi sul mercato dei cambi, i differenziali dei tassi d'interesse devono essere accompagnati da differenziali tra i tassi spot e i tassi forward (a termine) sul mercato dei cambi.\nIn particolare, deve valere la seguente eguaglianza:\ndove:\nLa formula precedente ci dice che il rendimento che si ha investendo un'unit\u00e0 di valuta nazionale in titoli domestici, (1+\"i\"), deve essere uguale al rendimento ottenuto: \nQuesta operazione \u00e8 possibile grazie all'esistenza di mercati dei cambi a termine che permettono di fissare oggi il prezzo di un'operazione di cambio da effettuare nel futuro, neutralizzando cos\u00ec i rischi del cambio.\nAffinch\u00e9 la parit\u00e0 coperta valga \u00e8 necessario assumere che le attivit\u00e0 finanziarie denominate in valuta estera e nazionale:\nSe, valendo le due condizioni precedenti, l'uguaglianza precedente non valesse, esisterebbero possibilit\u00e0 di arbitraggio su titoli fruttiferi non completamente sfruttate.\nFormulazioni alternative.\nEsistono modi alternativi di esprimere l'uguaglianza precedente.\nCos\u00ec, prendendo i logaritmi naturali e ricordando che formula_2, l'eguaglianza precedente pu\u00f2 essere riscritta come\ndove ln(\"F\"/\"S\") \u00e8 il \"forward premium\", la differenza percentuale tra il tasso di cambio a termine e quello a pronti.\nIn base alla formulazione precedente risulta chiaro che, in base alla parit\u00e0 coperta dei tassi di interesse, il differenziale dei tassi di interesse nazionale ed estero, (\"i\"-\"i\"*), deve essere pari al \"forward premium\". In particolare, quando il tasso d'interesse interno \u00e8 inferiore a quello estero, (\"i\"&lt;\"i\"*), il prezzo a termine della valuta estera \u00e8 minore di quello spot. Il contrario quando \"i\"&gt;\"i\"*.\nUn altro modo di esprimere la parit\u00e0 coperta \u00e8, manipolando la prima formula riportata:\nche in genere, quando la volatilit\u00e0 del cambio non \u00e8 alta, si approssima come:\nUn esempio.\nIpotesi in cui vale la parit\u00e0 coperta dei tassi d'interesse.\nPensiamo ad un soggetto che voglia investire 100 \u20ac per un anno. Il mercato offre all'investitore le seguenti condizioni:\nIl nostro investitore ha due alternative:\nNel primo caso l'investitore otterrebbe a scadenza un montante di 103 \u20ac (= 100*(1+0,03)\u20ac).\nNel secondo caso egli dovrebbe:\nIn tal caso non esistono possibilit\u00e0 di arbitraggio, perch\u00e9 le due alternative garantiscono un rendimento di 3\u20ac.\nIpotesi di arbitraggio.\nRiprendiamo l'esempio precedente ma supponiamo che il tasso d'interesse USA sia del 6% (\"iUS\" = 0,06)\nQuesta volta, scegliendo la seconda alternativa, l'investitore otterrebbe una somma maggiore. Infatti, investendo sul mercato statunitense i 100 \u20ac convertiti spot in dollari (125 $), otterrebbe alla scadenza un montante pari a 125*(1+0,06) $ = 132,5 $. Riconvertendo nello stesso momento in euro sui mercati a termine la somma futura, si assicurerebbe alla scadenza un montante pari a 0,788517*132,5 \u20ac= 104,478502 \u20ac (&gt; 103 \u20ac, che \u00e8 il montante garantito dalla prima alternativa).\nSe ipotizziamo dunque di poter prendere denaro in prestito agli stessi tassi, sar\u00e0 allora possibile indebitarsi in euro al 3%, riconvertire quanto ricevuto in dollari, investirlo e riconvertirlo a termine.\nTradotto in cifre questo significa che l'investitore oggi:\nIl flusso netto delle operazioni precedenti \u00e8 zero.\nLo stesso investitore tra un anno:\nIl flusso netto \u00e8 positivo, poich\u00e9, restituiti i 103 \u20ac, restano all'investitore 1,478502 \u20ac (104,478502 \u20ac - 103 \u20ac). L'investitore quindi ricever\u00e0 a termine circa 1,5 \u20ac.\nConsiderando che si tratta di un importo certo, ottenuto a costo zero, gli investitori inizierebbero a convertire i propri euro in dollari sul mercato spot e a riconvertirli in euro sul mercato a termine. Questo comporterebbe un deprezzamento dell'euro contro il dollaro sui mercati a pronti e un apprezzamento sui mercati a termine. Il cambiamento nei tassi di cambio proseguirebbe fino a neutralizzare le possibilit\u00e0 di arbitraggio, ristabilendo cos\u00ec la parit\u00e0 coperta dei tassi di interesse.\nParit\u00e0 scoperta dei tassi d'interesse.\nLa parit\u00e0 scoperta dei tassi d'interesse (in inglese \"uncovered interest rate parity\") assume la seguente eguaglianza:\ndove \"S\"t \u00e8 il tasso di cambio spot al periodo \"t\" e \"E\"[\"S\"t+1] \u00e8 il tasso di cambio spot atteso al periodo \"t\"+1.\nAffinch\u00e9 la parit\u00e0 scoperta valga occorre ipotizzare che il premio per il rischio sia zero, cio\u00e8 che gli investitori siano neutrali al rischio. Nel caso non lo fossero, il tasso di cambio a termine (\"F\"t+1) potrebbe differire dal tasso di cambio spot atteso (\"E\"[\"S\"t+1]), e la parit\u00e0 coperta e scoperta non potrebbero essere entrambi valide.\nAnalogamente alla parit\u00e0 coperta, formulazioni equivalenti della parit\u00e0 scoperta sono:\ne\nParit\u00e0 scoperta dei tassi d'interesse reale.\n\u00c8 possibile costruire una parit\u00e0 scoperta anche in termini reali, cio\u00e8 espressa in termini di tassi di interesse e cambio reali.\nIn particolare, partendo dall'equivalenza:\ne richiamando la definizione di tasso di interesse reale\ndove formula_11 \u00e8 il tasso d'inflazione atteso per il periodo t e Pt il livello dei prezzi al periodo t, si ha:\nDa cui, ricordando la definizione di tasso di cambio reale:\nabbiamo:\nche \u00e8 appunto la parit\u00e0 scoperta espressa in termini reali.\nRelazione tra tasso d'interesse e tasso di cambio descritta dalla parit\u00e0 dei tassi d'interesse.\nAssumendo dati e costanti il tasso d'interesse estero (\"i*\") e invariate le aspettative sul tasso di cambio (\"E\"[\"S\"t+1] = \"S\"e) la parit\u00e0 scoperta dei tassi d'interesse postula una relazione positiva tra tasso d'interesse di mercato e tasso di cambio spot, sia in termini nominali che reali. In particolare, si ha:\nCos\u00ec, in base all'equazione precedente, con aspettative invariate e costanti i rendimenti sulle attivit\u00e0 estere, ad un aumento dei tassi di interesse interni dovrebbe far apprezzare il tasso di cambio reale e rendendo i beni domestici pi\u00f9 costosi rispetto ai beni esteri. Viceversa nel caso di una diminuzione del tasso d'interesse interno."}
{"id": "484362", "revid": "124256916", "url": "https://it.wikipedia.org/wiki?curid=484362", "title": "Lorenzo Bartolini", "text": "Nel suo lavoro riusc\u00ec a infondere al neoclassicismo una tensione di piet\u00e0 sentimentale e dettagli naturalistici, mentre traeva ispirazione dalla scultura del Rinascimento fiorentino piuttosto che dall'influenza di Antonio Canova che circoscriveva i suoi contemporanei.\nBiografia.\nGiovinezza e formazione.\n\u00c8 lo stesso Lorenzo Bartolini a parlarci della sua infanzia, nelle sue \"Memorie\":\nLorenzo Bartolini nacque dunque il 7 gennaio 1777 a Savignano, presso Prato, in una famiglia di modestissime origini: il padre, Liborio Bartolini, era fabbro e la madre, Maria Maddalena Magli, figlia di un fattore locale. Gi\u00e0 a sette anni il giovane Lorenzo, dopo un breve tirocinio presso la bottega paterna, venne accompagnato alla scuola del posto: qui diede velocemente prova della sua indole da scolaro poco solerte e svogliato, a tal punto da lanciare a tutta forza un calamaio di piombo verso il maestro, fatto che gli procur\u00f2 un'immediata espulsione dall'istituto. Per di pi\u00f9 la famiglia era assillata da condizioni economiche pi\u00f9 che precarie e pertanto Bartolini non pot\u00e9 godersi a fondo i piaceri della fanciullezza, sviluppando \u00abun sangue malinconico che desiderava ad ogni costo progredire in arte che non fosse quella a cui lo si voleva iniziare\u00bb.\nDopo il garzonato presso qualche modesta opera decorativa di scultura, compiuti i dodici anni di et\u00e0 Bartolini inizi\u00f2 gli studi all'Accademia di belle arti di Firenze, che tuttavia lasci\u00f2 ben presto. Tornato a Prato fu attivo nella bottega dei fratelli Pietro e Giovanni Pisani, dove conobbe lo scultore trentino Giovanni Insom (che si pu\u00f2 considerare a tutti gli effetti il suo primo maestro). Successivamente, prosegu\u00ec la sua formazione a Volterra, dove lavor\u00f2 nel laboratorio dello scultore Valinteri e poi al servizio dell'alabastraro Corneil, che gli trasmise un contagioso interesse per la statuaria e per il gusto neoclassico, filtrato attraverso l'esempio di John Flaxman. Sotto questi influssi Bartolini esegu\u00ec la sua prima opera nota, il medaglione del fratello \"Angiolino\", scolpito dal vero a Firenze.\nIn Francia.\nAnsioso di uscire dai ristretti ambiti formativi a cui lo indirizzava la patria, Bartolini decise di recarsi in Francia al seguito dell'esercito francese, capeggiato dal Macdonald. Dopo aver preso parte al combattimento della Trebbia (18-19 giugno 1799) il ventidueenne Bartolini ripar\u00f2 senza soldi n\u00e9 appoggi a Parigi, dove fu accolto dapprima nello studio di David e poi nell\"'atelier\" del Lemot, sfuggendo cos\u00ec al gramo destino di artigiano al quale Firenze lo avrebbe inevitabilmente destinato.\nFu in questo contesto che Bartolini conobbe con il francese Jean-Auguste-Dominique Ingres, pittore con il quale - grazie ad affinit\u00e0 sia di carattere sia di concezioni artistiche - stabil\u00ec un rapporto di reciproca stima e di amicizia destinato a perdurare profondo. Con Ingres Bartolini condivise esperienze e studi negli anni della giovinezza, stabilendo un'intesa che ci viene curiosamente testimoniata da una caricatura che li raffigura inginocchiati e li coglie nell'attimo in cui entrambi sono intenti a cospargersi di incenso, in segno di affettuosa confidenza. Inseparabili, i due si sarebbero divisi a causa degli eventi: Ingres, dopo aver vinto l'ambitissimo \"Prix de Rome\", sarebbe infatti divenuto \"pensionnaire\" all'Accademia di Francia a Roma (dove si rec\u00f2 nel 1806), lasciando l'amico italiano a Parigi.\nAnche Bartolini nel 1802 partecip\u00f2 al \"Prix de Rome\", vincendovi il secondo premio con un rilievo raffigurante \"Cleobi e Bitene\". Con questo riconoscimento si inaugur\u00f2 per il Bartolini un periodo di grande affermazione professionale, coronato dalle prime commissioni ufficiali della sua carriera, tra cui il \"busto del Generale Fargue\" per la Galleria di Fontainebleau, il \"busto del Senatore Fargue\" per il Senato, il gigantesco busto bronzeo di Napoleone per il Louvre, e il bassorilievo della battaglia di Austerlitz per la colonna Vend\u00f4me, sempre a Parigi.\nDi nuovo in Italia.\nTra Lucca e Firenze.\nGrazie all'autorevole protezione di Napoleone Bonaparte e alla benevolenza della sorella di lui, Elisa Baciocchi, Bartolini nel 1807 fu nominato direttore della scuola di scultura dell'Accademia di Carrara, citt\u00e0 che ricadeva nel principato di Lucca e Piombino, retto proprio dalla Baciocchi e dal marito Felice. Bartolini si stabil\u00ec a Carrara nel 1808, senza grande entusiasmo: gli stretti rapporti intrattenuti con i circoli artistici e\nculturali vicini a Napoleone, infatti, lo rendevano ostile a una grande fascia di artisti, che lo accusarono persino di essersi \u00abinfranciosato\u00bb, a tal punto che:\nLo stesso Bartolini riconobbe che la sua scultura era \u00abnella massima nullit\u00e0 e fui d'odio a tutti\u00bb. Nonostante quest'acredine nei suoi confronti, nel 1812 divenne membro d'onore all'Accademia di Belle Arti di Firenze, e l\u00ec tenne un cospicuo numero di lezioni. Nel 1814, invece, si rec\u00f2 all'isola d'Elba per rendere omaggio a Napoleone, che dopo la disfatta di Lipsia si era ritirato a governare quel minuscolo dominio. Bartolini, tuttavia, non ebbe vita facile neanche a Firenze, dove trov\u00f2 molta ostilit\u00e0, sia a causa del suo passato da bonapartista che per la sua crescente avversione al gusto neoclassico. Si incrin\u00f2 anche il rapporto con Ingres che, in visita a Firenze nel 1820, avrebbe scritto a un amico: \u00abTi potrei fare un libro su ci\u00f2 che abbiamo sopportato con la pazienza di Nostro Signore, di tutte le impertinenze, scortesie, capricci e guasconate [\u2026] Scrivendogli [a Bartolini], non gli parlare pi\u00f9 di me, come se fossi morto\u00bb.\nDi questi anni sono il busto di \"Byron\" per il residente inglese a Firenze; il monumento a \"Enrichetta Stratford-Canning\" (1818) per la cattedrale di Losanna; il ritratto della \"Contessa Maria Potocka\" (circa 1820); il ritratto di \"Carlo Lodovico di Borbone\" (circa 1820); il gruppo delle due \"Sorelle Campbell danzanti\" (1820); i due ritratti a figura intera della \"Contessa De Gourief\" (1822) e di \"Milady Tay\" (circa 1825); il busto del \"Conte Adamo Neipperg\", (prima del 1829) e quello della \"Principessa Sofia Scherbatoff\" (1825-1830 circa); il gruppo della \"Marchesa Stewart Castlereagh di Londonderry con il figlio bambino\" (1830); il monumento funebre di \"Felice ed Elisa Baciocchi\" e infine la celeberrima \"Fiducia in Dio\".\nMaturit\u00e0 e morte.\nAll'et\u00e0 di cinquantaquattro anni Bartolini convol\u00f2 a nozze con Maria Anna Virginia Boni, con la quale gener\u00f2 quattro figlie. Nel 1839, a sessantadue anni, divenne invece professore di scultura all'Accademia Fiorentina, riuscendo cos\u00ec a ricoprire una cattedra che tanti anni addietro gli fu preclusa a causa della pedante angustia del mondo culturale fiorentino, che gli prefer\u00ec Stefano Ricci, scultore canoviano di minore abilit\u00e0 ma meglio inserito nell'ambiente accademico cittadino. Pur cessando di compiere opere di rilievo, Bartolini abbracci\u00f2 con fervore la strada dell\u2019insegnamento. Questo coinvolgimento nell'attivit\u00e0 pedagogica, tra l'altro, gli serv\u00ec anche per propugnare quelle teorie puriste delle quali era un entusiasta assertore: ne parleremo pi\u00f9 approfonditamente nel paragrafo \"Concezione artistica\". Nel frattempo la fama del Bartolini era ormai ampiamente consolidata, tanto che quando nel 1847 si rec\u00f2 a Roma fu calorosamente accolto dagli abitanti dell'Urbe e persino di Pio IX, che accett\u00f2 di farsi ritrarre da lui.\nLorenzo Bartolini mor\u00ec il 20 gennaio 1850 a Firenze, nella sua casa di borgo Pinti, stroncato da un attacco di febbre biliare. Fu sepolto nella cappella di San Luca nella basilica della Santissima Annunziata, a fianco dell'illustre sepolcro di Benvenuto Cellini. Una lapide gli \u00e8 stato dedicata nella basilica di Santa Croce, sempre a Firenze.\nConcezione artistica.\nLorenzo Bartolini \u00e8 considerato l'esponente pi\u00f9 rappresentativo del Purismo e la figura pi\u00f9 significativa della scultura italiana dopo la morte del Canova. Pur avendo ricevuto una solida formazione neoclassica - basti pensare che studi\u00f2 nell\"atelier\" di David - gi\u00e0 in giovent\u00f9 Bartolini, spinto dalla volont\u00e0 di sperimentare nuovi territori e di ampliare il proprio percorso professionale, inform\u00f2 un particolare orientamento in senso purista. Stagliandosi contro l'accademismo neoclassico predominante in Europa, egli rivel\u00f2 una sensibilit\u00e0 ispirata a Tiziano e al Quattrocento italiano, completamente diversa da quel gusto cui poteva sembrare aderire ancora. \u00c8 in questo contesto che si colloca il suo approdo purista, che persegu\u00ec con pieno fervore soprattutto negli anni dell'insegnamento. Il Dupr\u00e8 ad esempio ci racconta di come lo scultore \u00abprese possesso della scuola a modo di conquistatore. Band\u00ec lo studio delle statue, e restrinse tutto il sistema di insegnamento alla sola imitazione della natura, e tant'oltre spinse questo principio che introdusse un gobbo nella scuola e lo fece copiare dai giovani studenti\u00bb, col tema \"Esopo che medita le sue favole\" da eseguire in bassorilievo. Bartolini avrebbe giustificato le finalit\u00e0 didattiche dell'iniziativa e le proprie idee estetiche nel seguente modo:\nDisprezzando la pedanteria dell'antica statuaria e della canonistica estetica neoclassica, infatti, Bartolini intendeva ricercare la bellezza al di fuori degli schematismi accademici, precisamente nell'\u00abinimitabile natura\u00bb e nel \u00abvero\u00bb. \u00c8 lo stesso Bartolini, d'altronde, a chiarire il suo nuovo indirizzo estetico, specificando che l'arte per lui \u00e8 \u00abbello riunito e non ideale [...] mediante la semplice imitazione del vero\u00bb e che la bellezza non si pu\u00f2 scoprire mediante le artificiose convenzioni promosse dal Neoclassicismo, siccome \u00abla natura vale pi\u00f9 dell'antico\u00bb. La \u00abnatura\u00bb, in particolare, secondo Bartolini \u00e8 l'origine della vita e di ogni attivit\u00e0 creativa, e ci\u00f2 fa s\u00ec che lo scopo dell'artista sia quello di trovare angoli belli e piacevoli della Natura e ricopiarli nelle proprie opere d'arte:\nNonostante la ricerca esasperata di naturalismo che Bartolini si proponeva di attuare, tuttavia, i suoi indirizzi estetici non si concretizzarono mai in opere d'arte stilisticamente coerenti, tanto che egli rimase indirettamente vincolato a quel Neoclassicismo che odiava. Il monumento a Enrichetta Stratford-Canning, prodotto dal Bartolini nel 1818, era cos\u00ec rispettoso degli stilemi neoclassici che Mazzini lo credeva un'opera del Canova; analogamente, seppur evitasse i temi mitologici, lo stesso Bartolini arriv\u00f2 a chiamare l\"'Ammostatore\" \u00ab\"Bacchino\"\u00bb nelle repliche pi\u00f9 tarde, in aderenza a quello che i committenti vi vedevano. A prescindere da ci\u00f2 la sua visione sull'arte ebbe una vastissima eco e fin\u00ec per influenzare numerosi artisti delle generazioni successive, come Pasquale Romanelli, Antonio Demi, Luigi Magi, Francesco Pozzi, Pietro Tenerani, Giovanni Dupr\u00e8, Vincenzo Vela ed altri."}
{"id": "484363", "revid": "998297", "url": "https://it.wikipedia.org/wiki?curid=484363", "title": "PMPO", "text": "L'acronimo PMPO (\"Peak Music Power Output\") si riferisce al valore teorico della \"potenza musicale di picco\" di un amplificatore audio, di un diffusore acustico o pi\u00f9 genericamente di un impianto Hi-Fi. \u00c8 una misura fuorviante della potenza in quanto, non esistendo una definizione univoca ed oggettiva del PMPO, ogni costruttore ha la libert\u00e0 di intenderlo e calcolarlo a sua discrezione, diventando di fatto uno strumento di marketing.\nDescrizione.\nIn genere viene calcolato sommando le potenze massime teoriche e istantanee di ogni amplificatore o dei singoli altoparlanti nel sistema, ma non \u00e8 una definizione vincolante. Questa assenza di vincoli e oggettivit\u00e0 ha portato a un sostanziale scollegamento di questo parametro dalla reale potenza del dispositivo a cui si riferisce, diventando principalmente uno strumento di marketing.\nNel mercato dell'elettronica di consumo \u00e8 prassi comune riportare potenze di centinaia o migliaia di watt PMPO per dispositivi con pochi watt di potenza reale; di conseguenza, la potenza PMPO ha un uso pressoch\u00e9 nullo in termini di stima della potenza di un dispositivo o di confronto tra due dispositivi diversi.\nUna misura pi\u00f9 corretta per calcolare la potenza di un amplificatore audio \u00e8 data dal valore efficace: si fornisce in ingresso all'amplificatore un segnale sinusoidale alla frequenza di 1\u00a0kHz e se ne aumenta l'ampiezza fino ai primi accenni di saturazione; a questo punto si misura la dissipazione espressa in watt su un carico resistivo collegato in uscita del valore standard di 8 ohm. Aumentando il carico (se l'amplificatore lo consente), per esempio scendendo ai valori di 4 e 2 ohm, possono essere rilevati i valori di potenza su tali impedenze: teoricamente dovrebbero essere il doppio e il quadruplo del valore sui 8 ohm ma, in pratica, vengono limitati dalla massima corrente erogabile."}
{"id": "484369", "revid": "834", "url": "https://it.wikipedia.org/wiki?curid=484369", "title": "Sandro Pesenti-Rossi", "text": ""}
{"id": "484374", "revid": "15756", "url": "https://it.wikipedia.org/wiki?curid=484374", "title": "Giardino Corsi Annalena", "text": "Il giardino Corsi o di Annalena \u00e8 situato nel quartiere di Oltrarno a Firenze, tra via dei Serragli, via de' Mori e via Romana.\nLa storia.\nSu questo terreno aveva trovato sede, intorno al 1441, il monastero di San Vincenzo fondato dalla contessa Anna Elena, figlia del conte Galeotto Malatesta. Attraversata dalle fortificazioni fatte costruire da Cosimo I durante la guerra contro i senesi, l'area fu nuovamente stravolta con la loro demolizione avvenuta nel 1571. Sotto tali fortificazioni, Cosimo I aveva fatto scavare un passaggio sotterraneo che attualmente mette in diretto collegamento i giardini di Boboli, Corsi, e Torrigiani. Questo percorso sotterraneo, di cui sono ancora evidenti le tracce, consentiva a Cosimo I di uscire indisturbato da Firenze.\nNell'anno 1791 il Marchese Tommaso Corsi, acquist\u00f2 questo mezzo ettaro di \"terra ortiva\" e su questo terreno, generalmente indicato come \"orto dei Mori\", l'architetto Giuseppe Manetti fra il 1801 e il 1810, su incarico del Marchese Tommaso Corsi, realizz\u00f2 quello che si pu\u00f2 considerare il primo esempio di giardino romantico a Firenze.\nUsando sapientemente la grande massa di materiale che invadeva il terreno, l'area venne rialzata rispetto alle strade circostanti, con una serie di affacci panoramici culminanti nella terrazza su via dei Serragli. Sebbene l'estensione fosse modesta, Manetti riusc\u00ec a creare un ambiente con varie \"stanze\" cos\u00ec che visitandolo si perdesse l'impressione di trovarsi all'interno di una citt\u00e0, isolandosi in un ambiente naturale idealizzato.\nIl problema principale per i costruttori dell'epoca fu dunque quello di dilatare lo spazio interno disponibile, isolandolo al tempo stesso dal contesto urbano circostante. Per ottenere questo risultato Manetti struttur\u00f2 il suo progetto su due elementi principali: una grande aiuola ellittica di bosso e una terrazza attestante su Via de' Serragli, a cui poter accedere mediante una rampa carrozzabile.\nSecondo questo programma la terrazza diventava un espediente per allargare la visuale da uno spazio limitato, verso un paesaggio interessante come quello della campagna toscana, che all'epoca era ancora visibile; ancora oggi si pu\u00f2 ammirare tanto il giardino Torrigiani quanto le colline appena fuori le mura.\nIl giardino.\nSi accede al giardino da un ingresso neoclassico con due bassorilievi di fanciulle danzanti. Gli arredi del giardino fortemente improntati sui canoni del neoclassicismo costituiscono un insieme unitario.\nUn sentiero sinuoso che curva tra gli alberi porta a una statua in terracotta racchiusa in una nicchia con lentaggine, fino a una grande aiuola ellittica con aiuole geometriche in bosso; su un lato si dispone una serra, mentre al centro una fontanella ha una copia del \"Putto con delfino\" del Verrocchio. Pi\u00f9 avanti si trova il grande parterre geometrico, con al centro un'altra fontanella.\nTra gli arredi risulta di grande interesse la panchina semicircolare in pietra serena collocata nella parte pi\u00f9 alta del giardino lungo le mura medicee, addossata ad una esedra decorata a festoni in stucco con una decorazione riproposta anche sulla facciata della casa prospiciente il giardino.\nNumerose statue di figure mitologiche classiche adornano l'area verde, come quelle delle \"Muse\", in terracotta, originariamente ricoperte in stucco lucidato a marmo. Si riconoscono l'una dall'altra per gli oggetti che recano in mano come ad esempio una maschera comica per Talia, una cetra per Euterpe, una lyra per Erato, un globo per Urania, secondo l'iconografia classica codificata. La bellezza dei panneggi riccamente decorati e dei volti adornati da complesse acconciature ricordano molto la statuaria ellenica\nIl manufatto pi\u00f9 rappresentativo di tutto l'impianto \u00e8 certamente il tempietto posto in corrispondenza dell'incrocio tra Via de' Mori e Via Romana, \"Il tempio del Canto\" realizzato nel 1810. L'elegante costruzione con facciata leggermente curva, \u00e8 posto ad un'altezza di circa tre metri sopra il livello della strada e presenta una balaustra decorata con un bassorilievo raffigurante due geni, di cui uno tiene la lira e l'altro una corona d'alloro. Al di sopra quattro colonne tuscaniche sostengono un semplice cornicione e un frontone decorato con tirso e nastri volanti. In una nicchia sulla parete posteriore del tempio \u00e8 stata posta una statua di Mercurio, divinit\u00e0 protettrice delle strade e dei viandanti che favoriva la scelta della giusta via.\nIl giardino \u00e8 curato con molta attenzione; essendo di propriet\u00e0 privata, viene aperto solo in occasioni speciali."}
{"id": "484378", "revid": "1718925", "url": "https://it.wikipedia.org/wiki?curid=484378", "title": "Dedalo e Icaro", "text": "Dedalo e Icaro \u00e8 un gruppo scultoreo realizzato da Antonio Canova nel 1779. La scultura marmorea (altezza 2,20 m) \u00e8 ora conservata al Museo Correr di Venezia.\nDescrizione.\n\"Dedalo e Icaro\" fu una delle prime sculture del giovane Canova, realizzata su commissione del nobile Pietro Vettor Pisani, procuratore di san Marco. L'opera fu esposta e molto ammirata dal pubblico veneziano durante la festa dell'Ascensione. Valse allo scultore la considerevole somma di cento zecchini, che gli permisero di sostenere le spese per il desiderato viaggio di studio a Roma.\nLa scultura \u00e8 un esempio dei due elementi caratterizzanti tutta l'opera del Canova: l'idealizzazione, la ricerca del \"bello ideale\" nella composizione, e il realismo nei dettagli anatomici e nei particolari degli oggetti. Secondo il mito, per scappare dal labirinto di Minosse a Creta, i due personaggi crearono delle ali di cera per poter volare via. Canova raffigura il vecchio padre che fissa con preoccupata attenzione sul figlio, che sorride felice, la prima parte dell'ala. \nIn questa composizione scultorea possiamo notare che la figura anziana di Dedalo \u00e8 protesa in avanti ed \u00e8 caratterizzata dalla senilit\u00e0 in decadenza. Il giovane Icaro si inarca sulla schiena, si crea dunque un equilibrio dei pesi delle due figure. \nLe due figure sono poste simmetricamente ed assumono posizioni opposte. L'asse di simmetria, posto al centro della scultura, separa le linee forza dei due personaggi; queste linee forza si presentano come linee curve che, partendo dal centro della composizione, si allontanano dall'asse verso gli estremi dei corpi (capo e piedi), formando una sorta di X.\nPrese singolarmente le figure non sono stabili ma nell'insieme della composizione, grazie alla contrapposizione che distribuisce il peso, trovano il loro equilibrio. Dedalo mostra dei caratteri reali, sia nel volto che nel corpo, mentre Icaro rappresenta una bellezza ideale. Inoltre la scultura \u00e8 caratterizzata dal contrasto luce-ombra creata dai due corpi."}
{"id": "484380", "revid": "76963", "url": "https://it.wikipedia.org/wiki?curid=484380", "title": "Torregrotta", "text": "Torregrotta (IPA: ; \"Turri\" in ) \u00e8 un comune italiano di abitanti della citt\u00e0 metropolitana di Messina in Sicilia.\nL'abitato, situato a nella valle del Niceto, si stende tra il mar Tirreno e i primi rilievi Peloritani.\nSorta inizialmente in epoca medievale come casale del feudo di Santa Maria della Scala, dopo un periodo di abbandono, fu riedificata a partire dal 1526. All'inizio del XIX secolo divenne sottocomune di Roccavaldina da cui ottenne l'autonomia amministrativa nel 1923. Il nucleo cinquecentesco si estese soprattutto a partire dalla seconda met\u00e0 dell'Ottocento.\nCentro storicamente legato all'agricoltura, luogo di origine della sbergia, ha perso la tradizionale vocazione agricola in favore del settore terziario. L'industria estrattiva e di trasformazione dell'argilla ha avuto un certo impulso nel XX secolo, esaurendosi quasi totalmente negli anni duemila. Prevalgono le medie e piccole imprese artigianali.\nGeografia fisica.\nTerritorio.\nIl territorio di Torregrotta \u00e8 situato lungo la costa settentrionale della Sicilia, nella valle del Niceto, e si prolunga a sud verso le propaggini collinari dei Monti Peloritani. Con la sua estensione di , \u00e8 il secondo pi\u00f9 piccolo territorio tra i comuni della valle, preceduto solo da Valdina (), ed uno dei pi\u00f9 piccoli della citt\u00e0 metropolitana di Messina. Ha per limiti naturali i torrenti Caracciolo (est), Sottocatena (sud), Bagheria (sud-ovest), Lavina (ovest) e il Mar Tirreno (nord); confina inoltre con i seguenti comuni: Valdina ad oriente, Roccavaldina a meridione, Monforte San Giorgio a meridione e ad occidente. L'andamento dei margini amministrativi ricorda la figura di un quadrilatero dalla sagoma pressappoco rettangolare, le cui dimensioni sono di in senso latitudinale e di in quello longitudinale.\nLa gran parte del suolo torrese, circa il 70%, \u00e8 morfologicamente pianeggiante, con pendenze che non superano il %. La pianura, oltre a comprendere la fascia costiera, si spinge verso l'interno sino al torrente Bagheria e costituisce la porzione pi\u00f9 orientale della valle solcata dal fiume Niceto. La zona collinare, delimitata ad oriente dalla valle e ad occidente dal rio Caracciolo, \u00e8 invece formata dal crinale che degrada verso la marina e, nel settore centro-settentrionale, \u00e8 modificata da diverse cave di argilla che per lungo tempo sono state utilizzate dall'industria dei laterizi. Il litorale si estende per circa e si presenta con spiagge basse e sabbiose, dall'aspetto e dall'estensione variabili nel corso del tempo.\nLa citt\u00e0 si sviluppa nella piana, prevalentemente in senso latitudinale e senza soluzione di continuit\u00e0, dalla costa fino al confine meridionale, e trasversalmente nelle adiacenze della strada statale 113. L'altitudine del centro abitato, compresa tra 3 e , \u00e8 ufficialmente indicata in poich\u00e9 a tale quota sorge la casa comunale. L'escursione altimetrica dell'intero territorio torrese varia invece dal livello del mare al punto collinare pi\u00f9 alto, a sud-est dell'abitato, a quota .\nIdrografia.\nLa valle nella quale sorge Torregrotta fa parte del bacino idrografico del torrente Niceto che \u00e8 annoverato tra i principali corsi d'acqua dei monti Peloritani per valore storico e naturalistico. Il Niceto tuttavia non attraversa il territorio comunale scorrendo poco oltre il confine amministrativo occidentale, a breve distanza dall'abitato. Ad oriente, al di l\u00e0 dell'appendice collinare, il suolo \u00e8 solcato dal rio Caracciolo che per tutto il suo corso, lungo soltanto , separa Torregrotta dal comune di Valdina sfociando nel mar Tirreno, e nel cui bacino rientra in parte il territorio torrese.\nOltre al Caracciolo, diversi sono i corsi d'acqua minori che interessano il territorio comunale tra i quali il Bagheria, principale affluente del Niceto e limite territoriale con il comune di Monforte San Giorgio per circa . Affluenti del Bagheria sono il torrente Sottocatena, che segna parte del confine con il comune di Roccavaldina, e il rio Granatara che scorre nei pressi della contrada Grotta. Tutti i succitati corpi idrici minori possono presentarsi asciutti per gran parte dell'anno essendo dei torrenti temporanei in funzione delle precipitazioni. Fa eccezione il torrente Bagheria che grazie ad un reticolo idrografico complesso presenta un regime idrologico di tipo torrentizio semipermanente, tipico delle fiumare, con piene nella stagione invernale e periodi di magra o di secca nella stagione estiva.\nLe maggiori risorse idriche torresi si concentrano nelle falde acquifere del sottosuolo dal quale vengono estratte tramite pozzi e trivelle per rifornire l'acquedotto comunale e per l'irrigazione dei campi agricoli. L'acquifero, che \u00e8 alimentato in maniera diretta dalle piogge e dalle acque infiltrate in discesa dai monti, si caratteristica per la mutevole altezza del livello medio delle acque che varia in ragione delle propriet\u00e0 locali del terreno, potendosi trovare poco al di sotto della superficie oppure raggiungere profondit\u00e0 di alcune decine di metri. Inoltre il sistema di falde risulta isolato inferiormente da uno strato di materiale impermeabile composto da argille grigio-azzurro.\nIn estate, durante il periodo di magra dei torrenti, le acque di falda sorgono spontaneamente dal suolo formando diverse sorgenti naturali nei pressi della costa; infatti, come dimostrato da alcuni studi, le precipitazioni che arricchiscono i bacini imbriferi, infiltrandosi nei terreni durante la stagione delle piogge (settembre \u2013 febbraio), impiegano circa sei mesi per raggiungere la piana costiera. Il fenomeno fu noto fin dal periodo romano, raccontato da Plinio il Vecchio:\nUna delle sorgenti origina il Lavina, piccolo ruscello che scorre nelle adiacenze della costa al confine con il comune di Monforte San Giorgio. Alla fine del XIX secolo, durante i lavori di bonifica della zona costiera, gran parte delle sorgenti vennero canalizzate con dei fossati chiamati \"saie\" presso i quali, fino al secolo scorso, si svolgeva il folcloristico rito del lavaggio della lana che sarebbe poi servita per allestire materassi e cuscini casalinghi.\nGeologia.\nL'intero centro abitato sorge su uno strato di depositi alluvionali olocenici (alluvioni recenti) costituiti da sedimenti clastici in particolare da sabbie, spesso limose, al cui interno si ritrovano ghiaie e ciottoli provenienti da rocce metamorfiche. La loro formazione \u00e8 frutto dell'azione di incisione degli attuali corsi d'acqua i quali nel tempo hanno trasportato e depositato a valle i frammenti di rocce erose in montagna dagli agenti esogeni. Le alluvioni recenti si estendono ricoprendo tutta la parte pianeggiante, con uno spessore variabile che pu\u00f2 superare anche i 30 metri. Lo strato pi\u00f9 superficiale, spesso circa 1 m, \u00e8 costituito da suolo agrario ricco di humus, materiale organico e sostanze nutritive. La parte orientale del territorio torrese \u00e8 dominata da compatte stratificazioni di argille dal colore grigio-azzurro, talora profonde oltre 100 metri, nelle quali sono interposte lamine siltose. Le argille torresi, che costituiscono la formazione pi\u00f9 diffusa in superficie dopo le alluvioni recenti, sono adatte alla produzione di laterizi grazie alle buone caratteristiche del materiale. Nelle zone collinari della contrada Maddalena, in affiancamento laterale alle argille, affiorano calcareniti e sabbie organogene dal colore grigio-giallastro che presentano stratificazione incrociata e consistenza variabile. Al loro interno contengono inoltre associazioni a nannoflore e foraminiferi planctonici. Le argille e le formazioni organogene formano il substrato sul quale poggiano le alluvioni recenti e sulla cima delle colline sono mozzate da terrazzamenti marini composti da silt, ghiaie ed altri aggregati di origine cristallina. Nella porzione meridionale del territorio comunale emergono in superficie diverse formazioni geologiche: a ridosso delle sponde del torrente Caracciolo si ritrova una fascia di trubi composta da calcari marnosi e marne calcaree la cui caratteristica peculiare \u00e8 l'elevato numero di fessurazioni generalmente riempite di pelite. A poca distanza dalla contrada Grotta affiorano invece formazioni di calcare evaporitico di colore biancastro che poggiano su stratificazioni di sedimenti in cui si alternano rocce arenarie di medie dimensioni, talvolta dissolvendosi in sabbie, e strati argillosi. La formazione geologica pi\u00f9 profonda, sovrastata da tutte le precedenti, \u00e8 rappresentata dalle metamorfici dell'unit\u00e0 dell'Aspromonte dominati da paragneiss interposti a metafemiti. I letti dei torrenti e le spiagge sono costituite dalle alluvioni attuali, vale a dire materiali trasportati e depositati dalle acque dei corsi d'acqua o dal moto ondoso del mare. Nel primo caso si tratta di sedimenti formati da ghiaia e sabbia con ciottoli e frammenti di rocce di diverse dimensioni; nel secondo caso di depositi sabbiosi. Le formazioni geologiche temporalmente pi\u00f9 recenti sono i detriti di falda che possono essere rintracciati in una limitata porzione di versante collinare e sono formati da materiali sabbiosi e limosi. In sintesi la stratigrafia del sottosuolo torrese comprende la seguente successione di strutture geologiche:\nDal punto di vista tettonico, l'area sulla quale sorge Torregrotta ha attraversato una prima fase di spostamenti orogenici delle formazioni pi\u00f9 basse e, a partire dal miocene, un processo di sollevamento dei terreni testimoniato dai terrazzamenti marini presenti sulle alture. Ci\u00f2 ha comportato l'attivazione di fenomeni erosivi e la creazione di faglie distensive delle quali, tuttavia, non esistono testimonianze storiche di movimenti. I principali terremoti che hanno coinvolto la citt\u00e0 sono sempre stati originati dalle sorgenti sismogenetiche dell'Arco Calabro-Peloritano. Secondo la classificazione sismica del territorio nazionale italiano, Torregrotta \u00e8 cos\u00ec classificata:\nClima.\nTorregrotta gode di un tipico clima temperato caldo che ad estati calde alterna inverni non eccessivamente freddi, con stagioni intermedie miti e confortevoli. In base alle rilevazioni pluriennali della locale stazione meteorologica, la temperatura media annua si attesta intorno ai ; il mese pi\u00f9 freddo risulta essere febbraio, con una temperatura media di , il mese pi\u00f9 caldo agosto, con una temperatura media di . In estate le temperature possono superare i ma in casi rari e in inverno non scendono quasi mai al di sotto dei . Moderate sono le escursioni termiche stagionali che oscillano fra i e gli . A Torregrotta le precipitazioni piovose annuali si attestano sui medi di pioggia che raramente si trasformano in fenomeni grandigeni o in nevicate, le ultime delle quali si sono verificate il 31 gennaio 1999 e, in misura minore, il 31 dicembre 2014. La stagione delle piogge \u00e8 quella compresa tra autunno e prima parte della primavera; tuttavia le precipitazioni risultano irregolari sia in quantit\u00e0 annuale sia in distribuzione giornaliera, spesso caratterizzate da elevati accumuli in ristretti intervalli di tempo. Soltanto il 25 - 30% della pioggia totale annua cade nel periodo tardo-primaverile e in estate che risulta la stagione pi\u00f9 siccitosa. Durante l'anno solare Torregrotta \u00e8 spesso caratterizzata da giornate ventose. Il maestrale \u00e8 il vento pi\u00f9 ricorrente e nelle fasi pi\u00f9 intense \u00e8 accompagnato da violente mareggiate. Periodici sono anche il libeccio e lo scirocco.\nLa stazione meteorologica di Torregrotta \u00e8 attiva dal 1\u00ba gennaio 2002 e fa parte della rete SIAS della Regione Siciliana e della rete nazionale SCIA SINAnet gestita dall'ISPRA.\nSecondo la classificazione climatica dei comuni italiani, Torregrotta \u00e8 cos\u00ec classificata:\nOrigini del nome.\n\u00c8 concordemente ritenuto dagli storici che il toponimo \"Torregrotta\" sia la riunione dei vocaboli \"Torre\" e \"Grotta\", le due attigue contrade che formano il nucleo storico della citt\u00e0. L\u2019origine di entrambi i termini \u00e8 riconducibile alla presenza sul territorio delle due strutture, cio\u00e8 di almeno due torri (una ancora presente in via Trieste) e di diverse grotte. Quello che inizialmente fu il \"Casale\" del Feudo di Santa Maria della Scala (1526) assunse la denominazione Torre nella prima met\u00e0 dell\u2019ottocento, riscontrata in due rogiti del 1815 e del 1817. L\u2019adiacente contrada Grotta invece esisteva gi\u00e0 nel XVI secolo, come attestato da un atto notarile del 1585. La citt\u00e0 acquis\u00ec il nome attuale verso la met\u00e0 del XIX secolo; infatti, i primi documenti ufficiali nei quali i due vocaboli compaiono per la prima volta accostati nel toponimo \"Torre Grotta\" sono il \"Dizionario Topografico della Sicilia\" di V. Amico del 1855 e una scrittura notarile del 13 ottobre 1857.\nStoria.\nEt\u00e0 antica.\nL'assenza di rinvenimenti archeologici non ha permesso di chiarire se in territorio torrese vi fosse un insediamento umano permanente durante l'et\u00e0 antica. L'ipotesi pi\u00f9 accreditata dagli storici \u00e8 che la zona fosse inizialmente frequentata dai Sicani e che la fertilit\u00e0 del suolo, unita all'abbondanza d'acqua garantita dal Niceto, favorirono l'insediamento umano nel periodo ellenico con la formazione di villaggi contadini. Successivamente, in epoca romana, la presenza di almeno un piccolo centro abitato \u00e8 ritenuto altamente probabile poich\u00e9 furono creati dei latifondi amministrati da un tribuno oppure, secondo una tesi pi\u00f9 recente, da alcuni ricchi romani.\nMedioevo.\nCaduto l'Impero Romano, l'area torrese fu occupata dagli Ostrogoti e successivamente dai Bizantini assumendo la denominazione di \"Casale del Conte\". Il Casale fu un piccolo centro agricolo raso al suolo dai Saraceni intorno all'anno 870. Gli arabi preferirono insediarsi nell'odierna contrada Radali e durante la loro dominazione, che dur\u00f2 fino alla conquista normanna del 1061, il territorio torrese venne chiamato \"Rachal Elmelum\". \nNel marzo del 1168 il Re normanno Guglielmo II e sua madre, Margherita di Navarra, diedero in dono l'antico Casale bizantino al monastero benedettino di Santa Maria della Scala di Messina creando l'entit\u00e0 territoriale che sarebbe passata alla storia come \"feudo di Santa Maria della Scala\". Quest'ultimo comprendeva la quasi totalit\u00e0 del territorio di Torregrotta e in parte quello di Valdina. La concessione fu riconfermata dai successori Enrico VI e Costanza I, e poi per ben due volte, nel 1209 e nel 1221, dall'imperatore svevo Federico II. Durante il regno di quest'ultimo, il feudo su usurpato dal giudice messinese Afranione de Porta e in seguito da altri cittadini messinesi, ritornando in possesso del monastero soltanto nel 1289 in virt\u00f9 di una sentenza emessa dal legato pontificio di Sicilia nel 1267. \nA partire dall'ondata di peste del 1347 il Casale del feudo di Santa Maria della Scala inizi\u00f2 progressivamente a spopolarsi, rimanendo in abbandono fino al XVI secolo.\nNel frattempo, nel XIV secolo, era stato creato dal re di Sicilia Federico III il \"feudo di Rocca\" (odierna Roccavaldina) che, inglobando la porzione di suolo torrese fino ad allora inclusa nel demanio reale, si era affiancato al \"feudo Scala\" nell'amministrazione dell'attuale territorio.\nEt\u00e0 moderna.\nNel 1526 l'imperatore Carlo V eman\u00f2 una \"Licentia populandi\" nella quale si autorizzava la riedificazione e il ripopolamento dell'antico Casale il cui nucleo cinquecentesco si ingrand\u00ec e si svilupp\u00f2 nel corso dei secoli, chiamandosi dapprima \"Torre\" e poi \"Torregrotta\", rappresentando l'origine dell'odierna citt\u00e0. La rinascita del Casale segn\u00f2 la ripresa economica dell'intero feudo di Santa Maria della Scala, la cui gestione fu affidata dalle religiose benedettine ad un procuratore laico, con la creazione di diverse strutture commerciali e artigianali ma soprattutto con l'attivit\u00e0 agricola.\nGli interessi economici del feudo Scala si intrecciarono con quello della \"terra di Rocca\" alla cui guida si erano alternati diversi feudatari fino al 1509 quando il feudo fu acquistato dal nobile spagnolo Andrea Valdina. Il governo della famiglia Valdina, che dur\u00f2 fino alla prima met\u00e0 del 1700, fu per Rocca la fase di maggior splendore, soprattutto grazie all'allevamento del baco da seta che si effettuava nel feudo di Santa Maria della Scala e che consent\u00ec ai Valdina di avviare un florido commercio di prodotti serici.\nAlla fine del XVIII secolo, con la decadenza del Casato dei Valdina, il feudo di Rocca pass\u00f2 nelle mani di diverse famiglie borghesi mentre il feudo della Scala continu\u00f2 ad essere amministrato da procuratori fino al 1812 quando il re Borbone Ferdinando IV abol\u00ec i privilegi feudali e quindi i feudi. Il feudo di Roccavaldina fu tramutato in Comune inglobando al suo interno quello di Santa Maria della Scala con il Casale \u201cTorre\u201d che divenne sottocomune di Rocca.\nEt\u00e0 contemporanea.\nNella seconda met\u00e0 dell'Ottocento i possedimenti terrieri appartenenti al monastero di Santa Maria della Scala nell'omonimo ex feudo furono confiscati dallo Stato italiano, suddivisi in lotti e venduti al pubblico incanto. I nuovi proprietari, che formarono una ristretta e influente classe borghese, migliorarono lo sfruttamento agricolo e bonificarono la zona costiera.\nAgli inizi del Novecento Torregrotta era divenuta il centro delle attivit\u00e0 produttive del comune, anche grazie alla costruzione della locale stazione ferroviaria, e nel 1920 super\u00f2 Roccavaldina anche per numero di abitanti.\nLa popolazione torrese avvertiva Roccavaldina come una realt\u00e0 estranea e distaccata e il desiderio di maggiore autonomia si manifest\u00f2 in richieste di carattere religioso. Queste ultime trovarono da subito l'opposizione del clero roccese, intimorito dalla emancipazione dei torresi piuttosto che da una convinta intransigenza religiosa, non sortendo alcun sostanziale effetto fino al 1921 quando fu ottenuta l'elevazione a parrocchia della chiesa di San Paolino. Il clima di tensione tra le due comunit\u00e0 fu massimo durante la \"guerra delle sepolture\" che si era instaurata allorquando i torresi, nottetempo, iniziarono a disseppellire i propri morti dal cimitero di Roccavaldina per trasferirli a Torregrotta. Si arriv\u00f2, infatti, in pi\u00f9 di una occasione alla colluttazione fisica tra le opposte fazioni.\nNel frattempo la borghesia torrese, che voleva rafforzare la propria egemonia in seno alla comunit\u00e0 locale sfruttando sia il consistente potere economico sia l'avversione dei torresi nei confronti di Roccavaldina, approfitt\u00f2 di un periodo di crisi politico-amministrativa del governo comunale roccese e, grazie all'appoggio di varie personalit\u00e0 politiche, riusc\u00ec ad ottenere l'autonomia di Torregrotta da Roccavaldina il .\nSimboli.\nLo stemma e il gonfalone cittadino, approvati con deliberazione del Consiglio Comunale n. 84 dell'11 novembre 1977, sono stati ufficialmente concessi con Decreto del presidente della Repubblica in data 15 marzo 1978. La blasonatura, cos\u00ec come riportata nel D.P.R. di concessione, \u00e8 la seguente:\nLo stemma di Torregrotta \u00e8 l'emblema figurativo delle origini contadine della citt\u00e0, simboleggiando nelle quattro figure predominanti \u2013 uva, spiga, ulivo e pecora \u2013 i prodotti legati all'attivit\u00e0 agricola e all'allevamento che per lungo tempo hanno costituito la principale fonte di prosperit\u00e0 per i Torresi.\nLa sintesi figurata delle vicende storiche del territorio torrese \u00e8 invece delineata nello stemma storico della citt\u00e0 proposto da un gruppo di studiosi nel 1993 con la seguente blasonatura:\nLa simbologia utilizzata esprime nell'icona Mariana il feudo di Santa Maria della Scala e nella torre, che costituisce richiamo all'edificio da cui ha avuto origine il toponimo, il casato dei Valdina. L'accostamento delle due figure rappresenta anche l'unicit\u00e0 dell'odierna citt\u00e0.\nSociet\u00e0.\nEvoluzione demografica.\nL'entit\u00e0 della popolazione torrese nei periodi storici antecedenti l'unificazione italiana \u00e8 ignota. Quasi certamente il territorio torrese fu abitato sin dal periodo romano subendo un processo di spopolamento a partire dal tardo medioevo e ritornando a popolarsi nel XVI secolo grazie alla rinascita del Casale, nucleo cinquecentesco dell'odierna citt\u00e0. Durante l'ottocento Torregrotta fu interessata da fenomeni migratori che incrementarono la popolazione, composta da circa 400 abitanti nel 1852. Tutti i rilevamenti censuari effettuati dall'Istat hanno evidenziano una crescita continua del numero dei torresi con significative variazioni percentuali relative, in particolar modo negli anni compresi tra i censimenti del 1971 e del 1991.\nTale sviluppo demografico \u00e8 stato in larga parte determinato, soprattutto dagli anni settanta del XX secolo, dal pi\u00f9 ampio fenomeno dei flussi migratori dai comuni montani verso i centri costieri, coinvolgendo nuclei familiari interi e risultando preminente rispetto ad altre localit\u00e0 provinciali affini per una serie di fattori:\nA partire dagli anni duemila, la riduzione delle migrazioni montagna-costa \u00e8 stata compensata dall'immigrazione proveniente dall'estero e dal trend positivo dei saldi naturali annuali.\nAl 31 dicembre 2019 Torregrotta \u00e8 il 12\u00ba comune pi\u00f9 popoloso della provincia di Messina, il primo comune pi\u00f9 densamente popolato nella provincia, a conferma del ruolo di centro attrattore nei confronti della popolazione, e il terzo comune con il pi\u00f9 alto tasso di natalit\u00e0 nella provincia.\nEtnie e minoranze straniere.\nLa popolazione straniera \u00e8 molto limitata ma in costante aumento su base pluriennale. Al 31 dicembre 2018, gli immigrati regolarmente residenti a Torregrotta sono 279, pari al % dell'intera popolazione e con un incremento di 16 unit\u00e0 rispetto al 2017. Le nazionalit\u00e0 pi\u00f9 numerose risultano essere:\nReligione.\nLa maggior parte della popolazione, come per tutta l'Italia, professa la religione Cristiana Cattolica afferendo alle due parrocchie in cui \u00e8 diviso il territorio comunale, entrambe appartenenti alla Arcidiocesi di Messina-Lipari-Santa Lucia del Mela; la parrocchia pi\u00f9 antica, dedicata a San Paolino Vescovo, \u00e8 stata canonicamente istituita nel 1921 mentre quella dedicata a Santa Maria della Scala \u00e8 stata creata nel 1965. In citt\u00e0 fu presente, dal 1925 al 2015, un istituto religioso appartenente alla congregazione delle Figlie del Divino Zelo le cui religiose si dedicavano principalmente alla promozione delle vocazioni religiose e alla educazione cristiana dei ragazzi nella scuola dell'infanzia annessa ai locali dell'istituto. \nTutte le tradizioni religiose torresi sono tramandate dalla Confraternita di San Rocco che, fondata nel 1828, \u00e8 l'unica confraternita rimasta dopo lo scioglimento, negli anni 40 del XX secolo, di quella di San Giuseppe. Tra i principali culti praticati vi \u00e8 quello di San Paolino, patrono della citt\u00e0, e quello della Madonna della Scala, risalente al XII secolo. Altri culti importanti sono quello di San Rocco, uno dei pi\u00f9 antichi, e di Sant\u2019Antonio la cui venerazione fu diffusa tra la popolazione dalle Figlie del Divino Zelo.\nCultura.\nIstruzione.\nTorregrotta \u00e8 sede di diverse scuole statali: tre scuole dell'infanzia, tre scuole primarie e una scuola secondaria di primo grado, tutte facenti parti del locale istituto comprensivo. In citt\u00e0 \u00e8 presente anche una struttura privata: scuola secondaria di secondo grado (Liceo socio-psicopedagogico). Una scuola dell'infanzia paritaria, facente parte dell'ex Istituto \"Figlie del Divino Zelo\", \u00e8 stata chiusa nel 2015.\nLa biblioteca comunale possiede un patrimonio librario di 1846 volumi prevalentemente a carattere letterario e geografico. Nel maggio 2010 \u00e8 stata trasferita nella nuova sede presso il Polo Servizi dove periodicamente vengono ospitate anche mostre e corsi serali.\nGeografia antropica.\nSuddivisioni storiche.\nIl centro abitato \u00e8 tradizionalmente ripartito in quattro zone principali corrispondenti ad altrettante contrade le quali, tuttavia, non hanno valore giuridico:\nEsistono o sono esistite diverse altre contrade, cittadine e rurali, talvolta ricomprese all'interno delle quattro sopracitate, la cui memoria storica, nella maggior parte dei casi, \u00e8 andata perduta.\nEconomia.\nAgricoltura.\nL'agricoltura ha storicamente rivestito un ruolo dominante nell'economia torrese. Sin dal medioevo le attivit\u00e0 legate alla terra costituirono la principale fonte di sostentamento per i torresi, ai quali fu associata una caratterizzazione di comunit\u00e0 prettamente agricola che si ritrova espressa anche nello stemma comunale. Tuttavia nel corso del XX secolo l'agricoltura ha subito un sostanziale declino in favore dell'industria e, soprattutto, del settore terziario. Difatti, al censimento del 2001 l'attivit\u00e0 agricola costituiva solo il 7% dell'occupazione lavorativa a Torregrotta e assorbiva circa il 2% della forza lavoro residente. \nAnche la superficie agricola utilizzata (SAU) si \u00e8 ridotta da 264,03 ettari nel 1970 a 191,33 ettari nel 2010, corrispondenti al 46,3% dell'intero territorio comunale e suddivisi in 101 aziende agricole. Queste ultime hanno in prevalenza delle dimensioni medio-piccole, nella maggior parte dei casi sono gestite da coltivatori diretti e utilizzano tecniche di coltivazione tradizionali. Ci\u00f2 \u00e8 derivato dalla elevata suddivisione dei terreni agricoli, tipica di tutto il contesto provinciale, che limita il ricorso alla meccanizzazione agraria.\nComparto principale dell'agricoltura torrese \u00e8 l'orticoltura, con una superficie di produzione pari al 37% della SAU. Durante l'anno solare vengono alternate le piantagioni di pomodori e melanzane con la coltivazione della patata primaticcia (cultivar \"Sieglinde\") che nel corso del secolo scorso \u00e8 divenuta coltura trainante per le quantit\u00e0 prodotte. Oltre alla vendita locale, infatti, viene esportata nei mercati della Germania, malgrado una prolungata crisi del settore e la scarsa remunerazione ne abbiano ridotto, sul finire del XX secolo, la superficie coltivata in favore di altri ortaggi.\nTra gli altri prodotti dell'agricoltura torrese, la smergia riveste un ruolo di rilievo trattandosi di un peculiare tipo di pesca nettarina, tipica della valle del Niceto, le cui propriet\u00e0 organolettiche si distinguono da quelle di altre produzioni di pesche. Ci\u00f2 nonostante la coltivazione della smergia \u00e8 molto limitata, rappresentando soltanto l'8% della SAU, e la sua distribuzione commerciale \u00e8 ristretta ai mercati delle provincie di Messina, Catania e Reggio Calabria.\nLa coltura pi\u00f9 diffusa, che si concentra nelle zone collinari, \u00e8 l'olivo (24,1 % della SAU), nelle variet\u00e0 \"Ogliarola messinese\" e \"Nocellara messinese\". La produzione di olio che ne deriva non viene immessa sul mercato ma \u00e8 quasi sempre destinata all'autoconsumo da parte degli olivicoltori.\nIl settore agrumicolo, che incide del 22,2% sul totale della SAU, \u00e8 composto da limoni delle variet\u00e0 \"Femminello\" e \"Interdonato\", dall'arancio della variet\u00e0 \"Tarocco\" e dal mandarino le cui produzioni, insieme alle precedenti, vengono prevalentemente inviate alle industrie per la trasformazione in succhi e derivati.\nLimitata \u00e8 la viticoltura, attuata con uve della variet\u00e0 \"Nerello mascalese\" e \"Nero d\u2019Avola\". Da quest\u2019ultimo vitigno si produce il Mamertino DOC.\nDai primi anni 2000 alle tradizionali coltivazioni torresi si sono aggiunte nuove produzioni agricole sperimentali tra le quali il mango e l\u2019asparago.\nIndustria e artigianato.\nI primi stabilimenti industriali torresi nacquero a partire dal 1935 quando un processo di industrializzazione coinvolse progressivamente tutte le attivit\u00e0 legate alla realizzazione di laterizi che erano sorte ad inizio secolo. L'industria dei laterizi raggiunse la massima espansione negli anni settanta, garantendo un elevato livello occupazionale, per poi contrarsi rapidamente negli anni 2000 con la chiusura di quasi tutti gli opifici. Ci\u00f2 \u00e8 stato causato sia dalla diminuzione della domanda di prodotti per l'edilizia sia dall'esaurirsi delle storiche cave di argilla. Altre iniziative industriali sorsero negli anni cinquanta negli ambiti vinicolo e caseario; quest'ultima in attivit\u00e0 fino alla fine degli anni 2000.\nDall'inizio del XXI secolo, con la chiusura delle fabbriche pi\u00f9 grandi, il settore secondario torrese \u00e8 essenzialmente costituito da piccole e medie attivit\u00e0 artigianali, operanti principalmente nei settori edile e manifatturiero, e rappresenta circa il 33% dell'occupazione lavorativa a Torregrotta. I laboratori e gli stabilimenti sono collocati nei due poli produttivi torresi: il primo, di modeste dimensioni, si trova a nord-ovest dell'abitato; il secondo, che comprende anche i vecchi opifici industriali e le cave dismesse di argilla, si estende nel settore centro-orientale del territorio comunale, a cavallo dell'autostrada A20 e della linea ferroviaria.\nInfrastrutture e trasporti.\nStrade.\nTorregrotta \u00e8 attraversata da tutte le grandi direttrici della dorsale tirrenica siciliana. L'autostrada A20 Messina-Palermo attraversa il territorio comunale correndo in rilevato e superando mediante cavalcavia diverse vie cittadine. Anche la strada statale 113 Settentrionale Sicula passa attraverso il centro urbano torrese e costituisce la principale via di collegamento con i centri costieri limitrofi e con i pi\u00f9 vicini svincoli autostradali. Un'altra strada a grande scorrimento \u00e8 l'asse viario ASI (Milazzo - Torregrotta) che dipartendosi nei pressi dello svincolo autostradale di Milazzo attraversa la zona industriale del Mela e termina a Torregrotta.\nDiverse arterie provinciali che interessano il comune permettono il collegamento con i paesi collinari circostanti: la strada provinciale n.59 unisce Torregrotta a Roccavaldina mentre la strada provinciale n.60 permette di raggiungere dopo alcuni chilometri Monforte San Giorgio.\nFerrovie.\nTorregrotta \u00e8 dotata di una stazione ferroviaria sita sulla linea Palermo-Messina. L'impianto \u00e8 stato aperto al traffico passeggeri nel 2009 sul nuovo tracciato a doppio binario che ha soppiantato, nello stesso anno, la vecchia linea ferrata a binario unico. Fino all'8 agosto 2009, infatti, il servizio fu garantito dalla storica stazione ferroviaria, oggi riutilizzata a fini sociali, e che per lungo periodo fu dotata di uno \u00ab\"scalo merci di notevole importanza\"\u00bb.\nLa nuova stazione, che sorge a ridosso dell'Autostrada A20, svolge solo servizio viaggiatori ed \u00e8 di fermata per buona parte dei treni regionali in circolazione sulla linea, garantendo collegamenti con il capoluogo provinciale e con le principali localit\u00e0 della costa tirrenica siciliana. \u00c8 inoltre a servizio di diversi paesi del circondario torrese ai quali \u00e8 collegata anche tramite due linee di autobus. Durante il periodo estivo, parte del volume di traffico viene sostituito da turisti e villeggianti che trascorrono le proprie vacanze a Torregrotta e nei centri vicini.\nMobilit\u00e0 urbana.\nA causa dell'esiguit\u00e0 del centro urbano, a Torregrotta non sono presenti trasporti pubblici urbani. La cittadina \u00e8 per\u00f2 servita da diverse autolinee private di autobus che la collegano con i centri limitrofi e con le principali localit\u00e0 della provincia di Messina.\nFino al 1928 fu attiva la linea tranviaria extraurbana Messina-Barcellona Pozzo di Gotto che prevedeva una fermata passeggeri anche a Torregrotta, al km 43, in prossimit\u00e0 dell'odierno incrocio fra Via Nazionale e Via XXI Ottobre.\nAmministrazione.\nHanno guidato l'amministrazione comunale di Torregrotta dal 1926 ad oggi:\nAltre informazioni amministrative.\nTorregrotta \u00e8 stato il primo Comune della provincia di Messina ad aver istituito il registro delle unioni civili con deliberazione del Consiglio Comunale n. 36 del 14 settembre 2012.\nI cittadini aventi diritto di voto al 31 dicembre 2013 sono in numero di , di cui uomini e donne, ripartiti in 8 sezioni elettorali.\nIl comune di Torregrotta fa parte delle seguenti organizzazioni sovracomunali: regione agraria n.9 (Colline litoranee di Milazzo).\nSport.\nNel calcio, la maggiore societ\u00e0 cittadina, fondata nel 1973, \u00e8 l'A.S.D. Torregrotta che milita nel campionato di Terza categoria. Nella sua storia ha raggiunto il campionato di Eccellenza nella stagione 2002-03 ed ha vinto una coppa di categoria, il Trofeo \u201cTonino Caltagirone\u201d di Prima Categoria, nella stagione 1997-98.\nLa principale attivit\u00e0 del Torregrotta calcio viene svolta nel settore giovanile la cui scuola calcio \u00e8 tra le poche riconosciute dalla FIGC in provincia di Messina. \nNel calcio femminile, per il breve periodo di tre stagioni consecutive \u00e8 stata attiva la societ\u00e0 S.S.F. Torregrotta che ha disputato due tornei di Serie C ed uno di Serie B.\nL'atletica leggera \u00e8 praticata grazie al A.S.D. G.S. Indomita che, fondata nel 1953, \u00e8 la societ\u00e0 sportiva pi\u00f9 antica di Torregrotta. Nel 1988 ha ricevuto dal CONI la Stella di bronzo al Merito Sportivo e nel 1995 il Discobolo d'oro al merito assegnato dal Centro Sportivo Italiano. Nel corso della sua storia, la societ\u00e0 ha spaziato la propria attivit\u00e0 anche in altre discipline e organizzato diversi eventi sportivi.\nAltre societ\u00e0 attive nell'atletica leggera sono l'ASD Meeting Sporting Club Runn e l'A.S.D. Club Atletica Torrese, societ\u00e0 fondata nel 1986 che svolge la propria attivit\u00e0 soprattutto nel settore femminile ed \u00e8 in rapporti di stretta collaborazione con il G.S. Indomita.\nSono inoltre presenti diverse societ\u00e0 sportive dilettantistiche di sport minori: Ciclismo, Tennis, Tennistavolo, Calcio a 5 e Danza sportiva.\nA Torregrotta si svolgono due manifestazioni automobilistiche: lo Slalom Torregrotta - Roccavaldina, gara di autoslalom inserita nel calendario del Campionato Italiano Slalom, e il Rally del Tirreno, gara valevole per la Coppa Italia di Rally, che prevede nove prove speciali di cui tre lungo la strada provinciale n.59 che unisce Torregrotta a Roccavaldina.\nImpianti sportivi.\nLo Stadio Comunale di calcio, costruito negli anni 1980 e intitolato nel 2016 a Pietro Gangemi, ha una capienza di spettatori ed \u00e8 dotato di terreno di gioco regolamentare in erba sintetica e illuminazione artificiale. L'impianto \u00e8 utilizzato per le gare casalinghe delle locali societ\u00e0 di calcio nonch\u00e9 dalle societ\u00e0 dei paesi del circondario che non dispongono di un rettangolo di gioco idoneo. Nel 2007 ha ospitato la gara tra le nazionali under 18 di Spagna ed Egitto valevole per il 1\u00ba Torneo del Mediterraneo."}
{"id": "484384", "revid": "465169", "url": "https://it.wikipedia.org/wiki?curid=484384", "title": "Boston (gruppo musicale)", "text": "I Boston sono un celebre gruppo hard rock statunitense che, pur avendo inciso solo 5 album in studio, ha venduto moltissimi dischi. Il loro brano pi\u00f9 famoso \u00e8 \"More Than a Feeling\" del 1976.\nStoria del gruppo.\nI primi anni (...-1976).\nLa storia dei Boston ha inizio quando Tom Scholz, laureato in ingegneria al MIT e product designer presso la Polaroid, oltre ad esibirsi in vari locali di Boston, inizia a registrare una serie di \"demo\" accompagnato dal chitarrista Barry Goudreau, dal batterista Jim Masdea (che gi\u00e0 suonavano con Scholz in altra band), e dal cantante Ron Patti della band \"Boston Cream\".\nQuesti demo erano l'embrione del primo album, con brani come \"More Than a Feeling\", \"Hitch a Ride\", \"Peace of Mind\", \"Long Time\" e \"Rock and Roll Band\".\nScholz viveva con frustrazione le limitazioni della tecnologia del tempo e la relativa incapacit\u00e0 di catturare il suono cercato. Cos\u00ec inizi\u00f2 a ideare e costruire il proprio equipaggiamento.\nI primi nastri furono rifiutati dalle case discografiche. Un secondo set di registrazioni, con Scholz alla chitarra ed il nuovo cantante Brad Delp, cattur\u00f2 l'attenzione dei dirigenti della Epic Records, una divisione della CBS. Non erano per\u00f2 soddisfatti delle performance di Jim Masdea e lo fecero sostituire con Sib Hashian ed ingaggiarono il bassista Fran Sheehan. Questi vantava una solida formazione presso il New England Conservatory of Music e prima di entrare a far parte dei Boston suonava in diversi gruppi locali assieme ad Hashian. Quest'ultimo non aveva mai seguito studi musicali veri e propri, ma suonava la batteria fin dalle scuole elementari.\nLa formazione era cos\u00ec costituita dal tecnico del suono, chitarrista e tastierista Tom Scholz, dal chitarrista Barry Goudreau, dal cantante Brad Delp, dal bassista Fran Sheehan e dal batterista Sib Hashian.\nIl primo album (1976): \"Boston\".\nLa casa discografica impose di registrare nuovamente il materiale in uno studio professionale in California con tecnici professionisti (anche per rispettare le leggi sindacali) ma, terminate le registrazioni, Scholz decise di rifare nuovamente tutto nel suo studio personale e solo il brano \"Let Me Take You Home Tonight\" rimase nella versione originale.\nIl primo album \"Boston\" \u00e8 costituito in gran parte dal materiale originario di Scholz: grazie soprattutto alle tre hits \"More Than a Feeling\", \"Long Time\" e \"Peace of Mind\", schizz\u00f2 immediatamente ai vertici delle classifiche americane e vi rimase per 101 settimane. Dopo soli tre mesi ottenne il disco di platino e divenne un \"long seller\", continuando a vendere per molti anni e raggiungendo nei soli Stati Uniti i nove milioni di copie dopo 10 anni e ben 17 milioni di copie a tutto il 2003. Ad oggi \u00e8 il disco d'esordio pi\u00f9 venduto sul mercato americano.\nIl successo fece rivivere la popolarit\u00e0 del rock classico in un momento dominato dalla disco music e dalla nascita del punk rock.\nNell'estate del 1976 i Boston furono protagonisti di un fortunato tour negli USA con i Black Sabbath e Moxy, al quale segu\u00ec quindi un tour mondiale.\nUn'edizione dell'album rimasterizzata dallo stesso Scholz, con due esecuzioni \"live\" inedite, \u00e8 stata pubblicata nel 2006.\n\"Don't Look Back\" (1978).\nMalgrado forti screzi tra Epic e Scholz, il secondo album \"Don't Look Back\" fu pubblicato esattamente due anni dopo il primo. All'epoca la distanza di due anni tra due album era considerata eccessiva, ma il perfezionista Scholz riteneva che \"Don't Look Back\" fosse un album raffazzonato, figlio di un lavoro affrettato di cui era insoddisfatto soprattutto per la seconda facciata. Nel 1986 dichiar\u00f2 nella trasmissione \"In the Studio with Redbeard\" che la CBS non aveva fiducia in un secondo album dei Boston e la Epic cercava di sfruttare il traino del successo del primo album.\nOltre al brano dal titolo omonimo (n\u00ba 4 nelle classifiche dei 45 giri), dal lavoro vennero estratti altri due singoli: \"A Man I'll Never Be\" e \"Feelin' Satisfied\". Malgrado 4 milioni di copie in un mese, \"Don't Look Back\" vendette meno della met\u00e0 del primo album. Ad oggi ha raggiunto i 7 milioni di copie solo negli USA.\nSegu\u00ec un altro tour, mentre i rapporti tra Scholz e la Epic giunsero alla rottura quando Scholz inizi\u00f2 a lavorare alla lunga creazione del terzo album, lavoro al quale Scholz volle dedicarsi in santa pace e senza pressioni.\nLo smembramento dei Boston (1979-1983).\nNel frattempo, Goudreau decise di realizzare un progetto autonomo e produsse un album nel quale coinvolse anche Delp e Hashian. L'album si intitol\u00f2 semplicemente \"Barry Goudreau\" e ottenne un discreto successo con il singolo \"Dreams\".\nCBS cerc\u00f2 di chiamare il progetto \"Almost Boston\" (Quasi Boston) provocando la seccata reazione di Scholz. Goudreau successivamente dichiar\u00f2 che Scholz aveva cercato di boicottare la sua carriera solista. Ne nacque una causa legale per le royalties contro Scholz ad opera di Goudreau, Hashian e Sheehan.\nScholz sostenne che Goudreau, Hashian e Sheehan avevano tentato di \"rubargli\" il marchio \"Boston\" per continuare con la band con il solo Goudreau come chitarrista e che questo stava avvenendo con la complicit\u00e0 della Epic/CBS. La causa fu vinta da Scholz, che successivamente dichiar\u00f2 che il processo lo aveva lasciato prevenuto e disgustato nei confronti delle major discografiche.\nGoudreau e Hashian sono attualmente membri della band \"Ernie and the Automatics\" con il venditore di auto di Boston Ernie Boch Jr. e sono coinvolti nelle attivit\u00e0 di beneficenza della sua organizzazione, \"Music Drives Us\", che aiuta musicisti nell'area di Boston a realizzare le loro aspirazioni.\nCausa legale con la CBS (1980-1985).\nA questo punto la CBS avvi\u00f2 una causa legale dichiarando la rottura del contratto, a causa della realizzazione troppo lenta dell'album successivo, che era in registrazione presso lo studio personale di Scholz con Delp, il rientrante Masdea, e il chitarrista Gary Pihl. A Scholz furono bloccati i pagamenti dei diritti, ma non vennero a mancargli i fondi necessari per registrare il nuovo album: la sua casa di strumenti musicali infatti, la Scholz Research &amp; Development, Inc., aveva cominciato a produrre con successo dispositivi ideati dallo stesso Scholz, primo fra tutti l'amplificatore denominato \"Rockman\".\n\"Third Stage\" (1986).\nNonostante le avversit\u00e0, la realizzazione dell'album, che ancora non aveva un titolo, pot\u00e9 andare avanti. Una registrazione del brano \"Amanda\", sottratta dallo studio, diede origine ad un \"bootleg\" che ebbe successo tra i fan affamati di nuovo materiale.\nIl \"sound\" era assai diverso da quello dei primi due album, era evidente la mancanza del \"gruppo\", infatti la maggior parte degli strumenti \u00e8 suonata da Scholz e la batteria \u00e8 palesemente elettronica. \"Amanda\" per\u00f2 ottenne grandi apprezzamenti e divenne quindi il singolo trainante e and\u00f2 al primo posto della classifica delle vendite quando finalmente \"Third Stage\" fu pubblicato nel 1986, dopo la firma di un contratto tra Scholz e la MCA Records. Costruito attorno al concetto di \"terzo stadio\" (che in inglese \u00e8 sinonimo di \"mezza et\u00e0\"), questo concept album ottenne un buon successo anche di critica.\nNel successivo tour, l'album veniva eseguito interamente in sequenza.\nI Boston parteciparono anche ad un concerto benefico sponsorizzato dalla \"Tea Party Concerts\" a sostegno della ricerca sull'AIDS. Fu l'inizio di una serie di iniziative anche sui temi della violenza domestica e dei senzatetto.\nNel 1990 finalmente si chiuse positivamente la vertenza con la CBS, condannata a pagare a Scholz 1,6 milioni di dollari di danni, oltre ai diritti arretrati.\nL'abbandono di Delp e \"Walk On\" (1994).\nNel frattempo, Scholz era tornato a lavorare ad una nuova opera, provvisoriamente denominata \"Boston IV\". Delp, nel frattempo lascia per entrare nella band di Barry Godraeu (RTZ). Ufficialmente, i Boston erano cos\u00ec diventati una band con un solo membro.\nCon Scholz al lavoro con l'usuale calma, trascorsero 8 anni prima della pubblicazione di \"Walk On\" che fu realizzato con la stessa tecnica di \"Third Stage\", ovvero suoni molto effettati, esasperazione della dinamica a scapito della pulizia del suono. Per questo album ci fu la presenza del cantante Fran Cosmo, proveniente proprio da una vecchia band di Goudreau, \"Orion the Hunter\".\nA differenza degli altri album, \"Walk On\", pur vendendo un milione di copie, non raggiunse il primo posto nella Billboard Top 200 Album Chart. Neppure i singoli diventarono delle hit, malgrado la buona diffusione sulle radio di \"I Need Your Love\".\nIl tour successivo vide il ritorno di Delp che, lasciati gli RTZ, divise il ruolo di lead-singer con Fran Cosmo.\nStoria recente (1994-2006).\nA seguito del tour di \"Walk On\", i Boston pubblicarono la loro prima raccolta intitolato \"Boston: Greatest Hits\".\nL'album contiene anche tre canzoni inedite: \"Higher Power\", la prima canzone nuova dal 1986 con Delp alla voce, \"Tell Me\", una ballata melodica con il bassista David Sikes alla voce e una versione live di \"Star Spangled Banner\".\nNel 1998 Scholz cominci\u00f2 a lavorare al quinto album. Alcuni nastri furono sottratti e, prima della pubblicazione, \"Someone\" (con Delp alla voce) e \"Turn It Off\" (interpretata da Cosmo) vennero trasmesse da una radio nel 1999. \"Corporate America\" venne invece distribuita da Tom Scholz in formato MP3 sotto il nome di \"Downer's Revenge\" all'inizio del 2002 per verificare l'appeal dell'album.\nCi vollero cos\u00ec 4 anni prima della pubblicazione di \"Corporate America\" (Artemis Records) nel 2002. Questo album presenta la pi\u00f9 numerosa formazione della storia dei Boston: Delp (voce), Cosmo (chitarre e voce), Scholz (Chitarre e Organo), Gary Pihl (chitarra) e i nuovi membri Jeff Neal (percussioni), Anthony Cosmo (fratello di Fran) alla chitarra acustica e Kimberley Dahme al basso e voci.\nL'influsso dei nuovi arrivati sembra dare nuova linfa e ispirazione; Dahme contribuisce cantando una canzone country da lei scritta, \"With You\", e Anthony Cosmo scrive e produce tre canzoni, \"Stare Out Your Window\", \"Cryin\" e \"Turn it Off\".\nNonostante l'assenza di singoli di successo, il successivo tour ha successo e dura per tutto il 2004.\nNel 2006, Anthony e Fran Cosmo lasciano i Boston per formare una propria band, \"Cosmo,\" e lasciando Delp come unico cantante.\nNel frattempo, stando a un articolo di \"Boston Magazine\" dello stesso anno, pare che Scholz e Barry Goudreau, superate le vecchie tensioni, avrebbero riallacciato i rapporti di amicizia.\nNel 2006 la Epic avvi\u00f2 il progetto di rimasterizzazione dei primi due album senza preventiva autorizzazione di Scholz, notoriamente protettivo verso il suo lavoro. Questi accett\u00f2 di dirigere personalmente il progetto (riavvicinandosi quindi alla CBS) per assicurare la buona riuscita dell'opera, che \u00e8 stata presentata al pubblico il 13 giugno 2006.\nMorte di Brad Delp (2007).\nIl cantante Brad Delp fu trovato morto dalla Polizia il 9 marzo 2007 nella sua casa di Atkinson. Secondo il rapporto della polizia, la morte sarebbe avvenuta per intossicazione da monossido di carbonio, coadiuvata in seguito dalla conferma di suicidio. Il previsto Tour estivo, insieme ai REO Speedwagon \u00e8 stato cos\u00ec annullato.\nIl 18 agosto 2007 si \u00e8 svolto un concerto tributo per Brad Delp con vari artisti, dopo che Scholz ha cercato di organizzare \"A Final Boston Concert\". Per l'occasione anche Michael Sweet \u00e8 salito sul palco con i Boston, e parteciper\u00e0 al prossimo tour. \u00c8 stato inoltre annunciato che \u00e8 in corso la preparazione della versione rimasterizzata dell'album \"Greatest Hits\", oltre ad un album con le migliori performance live."}
{"id": "484389", "revid": "122676766", "url": "https://it.wikipedia.org/wiki?curid=484389", "title": "Chrysler Sunbeam", "text": "La Sunbeam era un'autovettura prodotta dalla Chrysler UK tra il 1977 e il 1981, venduta prima con marchio Chrysler e poi (dal 1978) Talbot, riprendendo il nome dell'antica casa automobilistica britannica.\nContesto.\nA met\u00e0 anni settanta, la Chrysler aveva la forte necessit\u00e0 di un'utilitaria dal design pi\u00f9 moderno che andasse a prendere il posto della poco fortunata Hillman Imp nella gamma e contribuisse, con grandi volumi di vendita, a risollevare la divisione europea della Casa statunitense dalla situazione di crisi economica in cui versava.\nPer ridurre i costi di produzione si decise di sfruttare la componentistica gi\u00e0 esistente. Come base venne presa la Hillman Avenger, nata sette anni prima. Da qui l'anomala (per un'utilitaria) impostazione tecnica, con trazione posteriore e retrotreno ad assale rigido. Il motore, rispetto alla Imp, tornava anteriore longitudinale. Nessuna novit\u00e0 per cambio (manuale a 4 marce, identico a quella della Avenger) e freni (con dischi davanti, tamburi dietro e servofreno).\nDal punto di vista estetico la vettura si presentava come una hatchback a 2 porte, dalle linee piuttosto squadrate che anticipavano in pieno l'impostazione stilistica della successiva Horizon.\nPer il nuovo modello, lanciato nel 1977, venne scelto il nome di \"Sunbeam\" (degradato quindi da marchio a modello).\nLa Sunbeam, equipaggiata con un 4 cilindri in linea con albero a camme in testa di 928 cm\u00b3 (evoluzione di quello della Imp) da 45 CV o, in alternativa, con un 4 cilindri con albero a camme laterale di 1295\u00a0cm\u00b3 (di origine Avenger) da 70 CV, era disponibile negli allestimenti \"1.0 LS\"; \"1.0 GL\"; \"1.3 GL\" e \"1.3 GLS\". \nEntrambe le motorizzazioni erano alimentate da 1 carburatore singolo Zenith.\nNonostante alcune critiche, dovute principalmente alla scarsa abitabilit\u00e0 posteriore, alla maneggevolezza non esaltante (il telaio non era modernissimo) e all'affidabilit\u00e0 (veniva assemblata nel turbolento stabilimento di Linwood), la Sunbeam fin\u00ec con il riscuotere un discreto successo. Un suo punto debole era costituito dalla scarsa capacit\u00e0 del bagagliaio, penalizzato appunto dalla disposizione degli organi meccanici. L'accesso, invece che dal classico portellone, era fornito da un lunotto apribile; le dimensioni di quest'ultimo erano perci\u00f2 tanto ampie da risultare sproporzionate in rapporto alla carrozzeria.\nTalbot Sunbeam.\nDal 1978 cambi\u00f2 nome allorquando la Chrysler decise di cedere le sue filiazioni europee alla Peugeot. La casa francese allora rispolver\u00f2 il vecchio nome di \"Talbot\", marchio dall'illustre passato del quale si ricorda il nome negli annali sportivi per essere stata la prima casa a battere il primato delle 100 miglia percorse in un'ora, sul circuito di Brooklands nel 1913, e la vittoria alla 24 Ore di Le Mans del 1950. Di conseguenza il modello in questione assunse la denominazione di Talbot Sunbeam.\nNel 1979 la gamma si arricch\u00ec delle versioni \"1.6 GLS\" e 1.6 Ti, entrambe spinte da un 4 cilindri con albero a camme laterale di 1598\u00a0cm\u00b3. La prima per\u00f2, alimentata da 1 solo carburatore, aveva una potenza di 80 CV, la seconda, grazie ai 2 carburatori Weber toccava i 100\u00a0CV.\nLa \"Ti\", caratterizzata esternamente da un ampio spoiler, da un alettone in gomma nera alla base del portellone posteriore, dai cerchi sportivi e da un'ampia fascia adesiva nera alla base delle fiancate, si poneva in diretta concorrenza con le prime Golf GTI, rispetto alle quali vantava un prezzo di listino molto pi\u00f9 concorrenziale.\nLa \"TI\" era in pratica un'evoluzione della Hillmann Avenger GT degli anni settanta, da cui derivava il motore di 1598 cm\u00b3 tutto in ghisa, con 5 supporti di banco e distribuzione ad albero a camme laterale. Lo stesso dicasi del pianale, dei freni e delle sospensioni che sempre da queste erano derivate. Degno di nota poi era lo scarico, posizionato sullo stesso lato dell'aspirazione, che era tipicamente corsaiolo, con collettore tutto in tubi di metallo saldati, nella classica configurazione 4 in 2 in 1.\nAll'aspirazione era presenti 2 grossi carburatori Weber 40 DCOE, con diffusori interni da 32\u00a0mm. Sia il collettore d'aspirazione che quello di scarico erano in effetti derivati da quelli montati, sempre negli anni '70, sulle Hillman Hunter GLS di 1725\u00a0cm\u00b3 e messi a punto dalla Holbay, azienda inglese specializzata in elaborazioni sportive. Grazie alla leggerezza del corpo vettura, 940 kg, e alla trazione posteriore che garantiva una buona motricit\u00e0, questa vettura accelerava in circa 9 secondi fino a 100 km/h, un valore di tutto rispetto per l'epoca. Gli interni erano anch'essi di chiara impronta corsaiola, con una semplice ma completa strumentazione comprendente anche manometro olio e amperometro, oltre che contagiri, livello carburante e temperatura acqua, e caratterizzati dai sedili alti ed avvolgenti, tipo Recaro.\nLa posizione di guida era quella pi\u00f9 idonea per una vettura da rally, e cio\u00e8 infossata, e con il volante sportivo a tre razze alto e verticale, leggermente inclinato verso sinistra.\nNello stesso anno venne lanciata la \"Talbot Sunbeam Lotus\", equipaggiata dal 4 cilindri bicarburatore 16 valvole Lotus di 2174\u00a0cm\u00b3 da 155\u00a0CV (nella versione stradale: le versioni da gara superavano i 230\u00a0CV) e opportunamente adeguata nel resto della meccanica (freni ancora con dischi solo anteriori - stranamente non ventilati, il che portava abbastanza spesso fenomeni di fading - e tamburi posteriormente,ovviamente maggiorati rispetto alle altre versioni e caratterizzati dall'adozione di due servofreni,di cui uno per l'asse anteriore e l'altro per quello posteriore, sospensioni e sterzo rivisti e corretti) alle maggiori prestazioni. La \"Sunbeam Lotus\" vinse nel 1981 il campionato del mondo costruttori rally grazie a Henri Toivonen e Guy Frequelin.\nCon questo risultato la Sunbeam si conged\u00f2 dal mercato alla fine del 1981, rimpiazzata dalla Talbot Samba, dopo circa 200.000 esemplari prodotti (di cui 10.113 \"1.6 Ti\" e 2.308 \"Sunbeam Lotus\"). Con lei se ne and\u00f2 anche lo stabilimento di Linwood che venne chiuso."}
{"id": "484392", "revid": "125254404", "url": "https://it.wikipedia.org/wiki?curid=484392", "title": "Mont Pelerin Society", "text": "La Mont Pelerin Society \u00e8 un'organizzazione internazionale composta da economisti, intellettuali e uomini politici, riuniti per promuovere il libero mercato e la \u00absociet\u00e0 aperta\u00bb. \nPrese spunto dal colloquio Walter Lippmann. \nIstituita nella Svizzera francese il 10 aprile 1947 da 36 fra economisti, storici, filosofi e altri riunitisi presso il centro termale di Mont Pelerin, fu inizialmente chiamata \"Acton-Tocqueville Society\", in onore dei due grandi pensatori liberali.\nIl nome fu successivamente mutato in quello attuale dopo un dibattito interno.\nGli obiettivi dell'associazione sono ben incarnati dai sei punti dello statuto:\nNei decenni successivi il potere ed il prestigio della societ\u00e0 \u00e8 incrementato anche grazie agli otto premi Nobel assegnati ai suoi membri, tra i quali figurano Milton Friedman e Friedrich August von Hayek. L'associazione \u00e8 cos\u00ec diventata il baluardo del liberismo.\nL'influenza della Mont Pelerin Society si \u00e8 allargata anche attraverso associazioni minori istituite da membri della stessa, riuscendo ad inserire membri e simpatizzanti in ruoli politici o economici chiave dei governi occidentali.\nTra i 76 consiglieri economici di Reagan, 22 erano membri della Mont Pelerin Society.\nTra i suoi membri figurarono anche Luigi Einaudi e Bruno Leoni che ne fu presidente fino alla tragica morte.\nAttualmente gli italiani che ne fanno parte sono Antonio Martino, Domenico da Empoli, Alberto Mingardi, Angelo Maria Petroni, Flavio Felice\nDal settembre 2020 e fino al settembre 2022 il presidente \u00e8 Linda Whetstone, mentre Alberto Mingardi ne \u00e8 il segretario."}
{"id": "484395", "revid": "33689", "url": "https://it.wikipedia.org/wiki?curid=484395", "title": "Formazione", "text": "La formazione, intesa come contributo e stimolo alla crescita evolutiva di una persona o di un gruppo, persegue lo sviluppo di capacit\u00e0 e atteggiamenti non solo cognitivi e lavorativi, ma anche di natura spirituale, morale, civile, sociale, affettiva.\nSi distingue dall'istruzione perch\u00e9 non si limita alla mera acquisizione di conoscenze, e in misura minore dall'educazione, a cui \u00e8 accomunata dal rilievo pratico e comportamentale, ma rispetto alla quale ha assunto recentemente delle connotazioni tecniche, attinenti al conseguimento di abilit\u00e0 professionali, intellettive, culturali, artistiche, o comunque specialistiche, sia individuali che riferite a organizzazioni collettive.\nDescrizione generale.\nIl concetto.\nIl concetto \"formato\" si differenzia da \"fatto\" (composto) proprio per la struttura organica e organizzata. Il contenuto di un recipiente si realizza in un attimo: la formazione richiede del tempo tecnico, tempo che necessita per \"formare\", per assimilare e per comprendere. La formazione infatti non \u00e8 un insieme di nozioni contenute in un cassetto ma al contrario \u00e8 il risultato di un piano formativo organico che tende a strutturare, solidificare e rinforzare in maniera completa.\nQuesto vale sia sotto il profilo della struttura delle cose che sotto il profilo delle persone; per fare un esempio, quando si parla della formazione della Terra o della formazione del Regno d'Italia non si fa riferimento ad un istante, ma ad un processo che \u00e8 durato nel tempo, al fine di strutturare, organizzare, regolare, confinare, ecc. Questo processo formativo vale, qualunque sia il motore che lo ha determinato. La formazione della Terra \u00e8 avvenuta per un Creatore o per il Big Bang, cos\u00ec come la formazione del Regno d'Italia \u00e8 avvenuta per la volont\u00e0 di persone. La formazione umanistica di un poeta come Alessandro Manzoni non \u00e8 avvenuta per caso o in un istante, ma in un processo formativo di anni.\nIl valore della formazione assume grande risonanza nel campo della crescita sia professionale che personale. Si colloca come prospettiva di impegno continuo per tutto l\u2019arco della vita umana. Proprio perch\u00e9 correlata ai processi di cambiamento, di trasformazione, di sviluppo dei sistemi sia aziendali che personali, la formazione deve mirare al miglioramento ed allo sviluppo della persona, della professione, delle competenze. Intesa come processo di rinnovamento delle conoscenze e delle capacit\u00e0, struttura e consolida un processo di crescita cognitiva apportando competenze da impiegare sul piano personale e professionale.\nNel processo nell'evoluzione temporale.\nLa formazione \u00e8 un processo di comunicazione pi\u00f9 evoluto e pi\u00f9 complesso, che si sviluppa attraverso due (o pi\u00f9) soggetti o entit\u00e0 che utilizzano un contenuto. Affinch\u00e9 avvenga questo processo \u00e8 necessaria la presenza del \"formatore\" e del \"formando\". Il \"formando\" non \u00e8 ancora \"formato\" (lo \u00e8 ma in modo potenziale). Tra i due si elabora una comunicazione di contenuti, di pensiero, di attivit\u00e0, di controllo e verifica del reale passaggio dei contenuti. Questa comunicazione che si svolge in un tempo necessariamente lungo per la reale assimilazione dei contenuti e la verifica della professionalizzazione \u00e8 la celebrazione della formazione.\nNella cultura del pensiero.\nSi forma a pensare, si forma alla pace, si forma all'ecologia, questo significa che formare \u00e8 fare soprattutto cultura, solo con la conoscenza si possono battere le catastrofi che derivano dall'ignoranza. La povert\u00e0, le malattie, la guerra spesso derivano dall'ignoranza, da processi formativi fatti male, da conoscenze parziali e mediocri. L'importanza della formazione \u00e8 tale che anche i pi\u00f9 grandi scienziati spesso si incontrano per confrontare le proprie idee con altri scienziati.\nAnche questa \u00e8 formazione: lo scambio della conoscenza.\nAspetti della formazione.\nAspetto pedagogico.\nIn ambito pedagogico \u00e8 un processo complesso di trasferimento di contenuti e metodi per fare acquisire alle persone livelli intellettuali, culturali, emotivi e spirituali sempre maggiori. Il processo \"formativo\" studiato dalla pedagogia, in particolare, cerca di ottenere contenuti e metodi di insegnamento propri per l'et\u00e0 evolutiva di riferimento in cui il processo formativo si esplica. Per fare un esempio, si pu\u00f2 parlare di qualsiasi argomento ad ogni et\u00e0, ma il linguaggio, l'approfondimento, la durata e il metodo educativo cambia per ogni fascia di et\u00e0 e per ogni corso formativo che si affronti.\nAspetto filosofico.\nIl tema della formazione \u00e8 stato trattato in maniera molto vasta e complessa lungo tutto l'arco della storia della filosofia occidentale in maniera tutt'altro che esaustiva nel tentativo di spiegare la sua natura.\nTutte le culture pi\u00f9 o meno evolute hanno dedicato studi e risorse alla formazione, al passaggio della conoscenza, alla formazione di una coscienza, essendo la formazione parte integrante della nostra vita, della nostra filosofia di pensiero; in ogni momento c'\u00e8 bisogno della formazione, perch\u00e9 nessuno nasce gi\u00e0 con le conoscenze, met\u00e0 della nostra vita la passiamo a formarci.\nLa formazione \u00e8 passaggio di idee, di pensiero, di cultura, contenuti e modi di essere, che ogni popolo tramanda alle generazioni che seguono, in un processo talora di accrescimento del livello di conoscenza cos\u00ec acquisito.\nNell'antica Grecia si utilizzava il termine \"paideia\" per indicare non tanto un semplice metodo educativo, ma un ideale, il risultato del processo pedagogico, un obiettivo da perseguire lungo tutta la vita.\nAssurgendo a sinonimo di civilt\u00e0 e cultura, la \"paideia\" consisteva in un'educazione che, a differenza del barbaro, distingueva le persone civilizzate, mirante a fare dell'individuo un essere umano nel senso pi\u00f9 autentico della parola.\nNella storia della pedagogia l'ideale greco della \"paideia\" si \u00e8 poi identificato con quello latino di \"humanitas\", formulato dai Romani e fatto proprio dai pensatori medievali e rinascimentali.\nAspetto religioso.\nIn ogni civilt\u00e0 esiste l'attivit\u00e0 di tramandare i concetti di trascendente, di Dio, della fratellanza per formare le nuove generazioni, ed in ogni civilt\u00e0 ci sono persone deputate fin dalla storia a trasmettere questo tipo di contenuti. La formazione religiosa in fondo \u00e8 la formazione dell'anima e il rapporto che si dovrebbe avere con l'essere supremo. Nella civilt\u00e0 cattolica questo tipo di formazione per i laici \u00e8 attuato dai sacerdoti con il catechismo. I sacerdoti a loro volta ricevono una formazione specifica e molto pi\u00f9 approfondita nel seminario, che \u00e8 un'istituzione della Chiesa deputata proprio a questo tipo di formazione.\nAspetto letterario.\nIn letteratura si parla di \u00abromanzo di formazione\u00bb (in tedesco \"Bildungsroman\") per descrivere quel genere di componimento narrativo che descrive il processo di maturazione della coscienza di una persona, generalmente un giovane o un adolescente, che attraverso una sorta di viaggio iniziatico caratterizzato da vari ostacoli e difficolt\u00e0, lo porta a scoprire i propri talenti e ad inserirsi costruttivamente in un determinato contesto sociale, diventando infine adulto.\nSi tratta di un genere peculiare, poich\u00e9 questo tipo di formazione spesso non riguarda solo il protagonista del romanzo ma intende coinvolgere anche il lettore.\nAspetto scientifico.\nLa formazione ha un'importanza talmente rilevante che molte universit\u00e0 hanno intere facolt\u00e0 dedicate proprio alla scienza della formazione, dove si studia la materia nel suo complesso.\nLa materia infatti ha attinenza, sia per s\u00e9 stessa che per i contenuti terzi che \u00e8 deputata a trasmettere, con l'area tecnico-scientifica, l'area umanistica e l'area di ricerca.\nNelle facolt\u00e0 con questo profilo concorrono materie come storia della formazione, pedagogia, filosofia, psicologia, sociologia, lettere, scienze ecc., proprio perch\u00e9 alla crescita culturale della persona devono partecipare tutte quelle discipline umanistiche che rendono l'uomo diverso da tutte le altre cose del Creato.\nLa formazione \u00e8 quell'insieme di attivit\u00e0 didattiche che sono tese a preparare una persona a svolgere un'attivit\u00e0, una professione o molto pi\u00f9 semplicemente a vivere.\nSotto il profilo professionale e specialistico il concetto di formazione prende valenze diverse ma non cambia il suo obiettivo principale:\nIl processo formativo.\nLa formazione di solito comincia in tenera et\u00e0 e continua fino alla morte. Alcune teorie della psicologia dello sviluppo sostengono che certe sensibilit\u00e0 si acquisiscano addirittura all'interno del grembo materno. Per fare un esempio, l'ascolto della musica viene percepito gi\u00e0 dal feto a poche settimane dal concepimento.\nAlla nascita i genitori hanno il compito di conferire una prima forma di educazione, contribuendo alla prima formazione ai bambini fino all'et\u00e0 scolare. Poi le istituzioni si prendono carico della formazione in maniera collettiva.\nIl concetto di formazione quindi \u00e8 molto complesso e delicato, ed \u00e8 necessario che venga strutturato e programmato con molta attenzione.\nIstruzione e formazione istituzionale.\nOgni stato \u00e8 organizzato con una sua struttura (solitamente corrispondente al Ministero dell'istruzione) per dare un'istruzione di base uguale a tutti i suoi cittadini e per garantire l'accesso alle attivit\u00e0 di formazione.\nIn Italia la formazione \u00e8 competenza delle Regioni, che la attuano direttamente o mediante il ricorso a convenzioni con Enti privati, mentre l'istruzione, \u00e8 di competenza dello Stato centrale (quella Universitaria di competenza delle Regioni), che la attua attraverso scuole pubbliche e disciplina l'attivit\u00e0 delle scuole private.\nLa formazione si divide in obbligatoria e libera.\nIl concetto di formazione permanente o continua.\nIl concetto di formazione \"permanente\" \u00e8 quello per cui non si dovrebbe smettere mai di studiare perch\u00e9 il mondo va avanti, le cose cambiano, la tecnologia progredisce, le emozioni sono sempre diverse, la politica si trasforma, e il campo dello scibile umano \u00e8 enorme rispetto alla nostra capacit\u00e0 di immagazzinare e di memorizzare. In virt\u00f9 di questo esiste un vecchio adagio che dice: \"non si finisce mai di imparare\".\nNella scienza dell'educazione delle formazioni specialistiche professionali, l'evoluzione tecnologica \u00e8 talmente veloce ed enorme che addirittura l'aggiornamento \"formativo\" (formazione continua) diventa obbligatorio, con l'acquisizione di crediti formativi.\nOggi, con la precariet\u00e0 del lavoro dovuto ad economie non longeve che durano al massimo cinque anni, succede spesso che il personale di aziende sia messo in mobilit\u00e0 e sorge la necessit\u00e0 di riqualificare professionalmente i lavoratori, al fine di reimpiegarli o di elevare la loro conoscenza professionale. La formazione continua quindi ha lo scopo di riqualificare, \"ri-professionalizzare\" le persone con corsi di formazione \"dedicati\". I corsi di formazione dedicati sono preparati apposta con moduli didattici specifici, proprio per evitare di perdere del tempo a raccontare nozioni generiche, ma al contrario affrontando solo le materie ed i contenuti tecnici di interesse. Quindi, questo tipo di formazione \u00e8 tipica dell'et\u00e0 adulta e risulta fondamentale nella realt\u00e0 di oggi, dove globalizzazione e incertezza sono all'ordine del giorno. In tale contesto \u00e8 necessario da parte del soggetto l'acquisizione di una pluralit\u00e0 di competenze, non statiche, ma in continuo aggiornamento perch\u00e9 siano adatte alle richieste dal mercato del lavoro. A tal fine l'autoformazione risulta efficace sia nei contesti formali che non formali.\nAltri significati di formazione.\nUn altro significato relativo alla formazione \u00e8 quello che viene usato come \"costituito\", come fatto, come si \u00e8 realizzato, pi\u00f9 relativo alla materia, al cosmo, quindi i gas, la Terra, le stelle, ecc.\nUn ultimo significato \u00e8 quello relativo ad una squadra (gruppo): squadra di lavoro (o di gioco) intesa come gruppo di elementi. Sono di uso comune espressioni come \"formazione di governo\", \"formazione della nazionale\", ecc."}
{"id": "484396", "revid": "767487", "url": "https://it.wikipedia.org/wiki?curid=484396", "title": "East of the Sun, West of the Moon", "text": "East of the Sun, West of the Moon \u00e8 il quarto album in studio del gruppo musicale a-ha, pubblicato nel 1990.\nDescrizione.\nLe sonorit\u00e0 sono diverse dagli album precedenti, , poich\u00e9 sono stati utilizzati chitarra acustica e pianoforte al posto dei sintetizzatori e degli altri strumenti elettronici.\nIl nome dell'album trae spunto da una favola norvegese. Magne Furuholmen \u00e8 la voce principale sul brano \"The Way We Talk\". Il primo singolo \u00e8 stato \"Crying in the Rain\", cover del duo country statunitense The Everly Brothers, pubblicato il 2 ottobre del 1990. Gli altri due singoli tratti dall'album sono stati \"I Call Your Name\" e \"Early Morning\". L'album ha venduto circa 3 milioni di copie nel mondo.\nTracce.\nTesti di Paul Waaktaar-Savoy, eccetto dove indicato."}
{"id": "484402", "revid": "1233442", "url": "https://it.wikipedia.org/wiki?curid=484402", "title": "Nokia Siemens Networks", "text": ""}
{"id": "484409", "revid": "599013", "url": "https://it.wikipedia.org/wiki?curid=484409", "title": "Jos\u00e9 Lopez Portillo", "text": ""}
{"id": "484411", "revid": "599013", "url": "https://it.wikipedia.org/wiki?curid=484411", "title": "Sfa", "text": ""}
{"id": "484413", "revid": "1573940", "url": "https://it.wikipedia.org/wiki?curid=484413", "title": "Stereonychus fraxini", "text": "Il ciono del frassino (Stereonychus fraxini ()), \u00e8 un piccolo coleottero appartenente alla famiglia dei Curculionidi. \nBiologia.\nCompie generalmente una sola generazione all'anno, con svernamento da adulto. \nDa fine marzo ad aprile gli adulti si risvegliano dalla diapausa, ricominciano ad alimentarsi e dopo un piccolo periodo iniziano gli accoppiamenti. \nLe larve sono di colore giallastro con capo nero e abitualmente si nutrono sulla pagina inferiore delle foglie provocando le classiche erosioni."}
{"id": "484414", "revid": "599013", "url": "https://it.wikipedia.org/wiki?curid=484414", "title": "532 Herculina", "text": "532 Herculina, a volte citato come Ercolina, \u00e8 un grande asteroide della fascia principale del sistema solare, dal diametro di circa 225\u00a0km; si tratta di uno dei venti asteroidi pi\u00f9 massicci della fascia del diametro medio di circa 222,39\u00a0km. Sebbene non siano state condotte indagini dettagliate sulla sua natura, si ritiene comunemente che la sua composizione sia analoga a quella di Giunone.\nStoria.\nErcolina venne scoperto il 20 aprile 1904 dall'astronomo tedesco Max Wolf ad Heidelberg. Probabilmente deve il suo nome ad una conoscente dello stesso Wolf di nome Ercolina, oppure alla figura mitologica di Ercole. Gli altri asteroidi scoperti nel medesimo periodo da Wolf devono il proprio nome a personaggi dell'opera, ma non \u00e8 dato sapere se questo sia anche il caso di Ercolina.\nSuperficie.\nUn esame dei dati fotometrici (Kaasalainen et.al., 2001) ha indicato che Ercolina non possiede una forma sferica, ma ricorda piuttosto un cuboide (effettivamente, il limite inferiore necessario affinch\u00e9 un asteroide assuma forma sferica per effetto della propria gravit\u00e0 \u00e8 pari a circa 280\u00a0km di diametro). Sembra che la sua superficie sia fortemente craterizzata, ma priva di cambiamenti significativi di albedo; l'asteroide pu\u00f2 quindi ritenersi ragionevolmente omogeneo. La curva di luce \u00e8 tuttavia abbastanza complessa, e le conclusioni fornite sono ancora oggetto di dibattito.\nSatelliti naturali.\nNel 1978, durante un'occultazione stellare, si ritenne di aver individuato attorno ad Ercolina un piccolo satellite; si sarebbe trattato della prima scoperta di un satellite asteroidale. Studi successivi, suffragati anche da osservazioni del telescopio spaziale Hubble (1993) che non hanno individuato satelliti di sorta, hanno progressivamente smentito quest'ipotesi."}
{"id": "484417", "revid": "1494169", "url": "https://it.wikipedia.org/wiki?curid=484417", "title": "Ercolina", "text": ""}
{"id": "484419", "revid": "27723", "url": "https://it.wikipedia.org/wiki?curid=484419", "title": "Herculina", "text": ""}
{"id": "484421", "revid": "484362", "url": "https://it.wikipedia.org/wiki?curid=484421", "title": "Villes et pays d'art et d'histoire", "text": "In Francia le villes et pays d'art et d'histoire, (in italiano; citt\u00e0 e terre d'arte e storia), sono, dal 1985, citt\u00e0 e paesi francesi (\"collectivit\u00e9s locales\") considerati di particolare pregio e per questo sottoposti a tutela. Tale titolo, rilasciato dal Ministero della Cultura e della Comunicazione, direzione dell'architettura e del patrimonio (DAPA), garantisce la competenza e la qualit\u00e0 dei servizi di valorizzazione del patrimonio culturale presenti in tali aree. Il sistema che accomuna tali citt\u00e0 ha preso il nome di \"R\u00e9seau national des villes et pays d'art et d'histoire\".\nAl giugno 2009 nella lista figurano pi\u00f9 di 130 localit\u00e0."}
{"id": "484426", "revid": "1543377", "url": "https://it.wikipedia.org/wiki?curid=484426", "title": "Talbot Solara", "text": "La Solara era un'autovettura di fascia medio-alta prodotta dalla Casa anglo-francese Talbot tra il 1980 ed il 1984 (e fino al 1986 su alcuni mercati).\nStoria e profilo.\nGenesi e debutto.\nNel 1975 la Simca (gi\u00e0 sotto il totale controllo della Chrysler-Europe) introdusse la 1307, vettura che un\u00ec l'eleganza alla praticit\u00e0 e che grazie a questo connubio riusc\u00ec anche ad ottenere il titolo di Auto dell'anno per il 1976. La vettura conobbe un buon successo ma per contro non mancarono i detrattori pi\u00f9 tradizionalisti che preferivano il classico corpo vettura a tre volumi. Perci\u00f2 durante la seconda met\u00e0 degli anni settanta prese l'avvio il progetto C6, volto alla realizzazione di una versione a tre volumi del modello costituente la gamma della \"1307\" e delle sue derivate, ma che rispetto a quest'ultima andasse a collocarsi appena pi\u00f9 in alto grazie ad allestimenti pi\u00f9 completi e lussuosi. Gi\u00e0 il 14 giugno del 1978 fu depositato il nome \"Solara\", ma il mese seguente la Chrysler-Europe, ormai in cattive acque, venne completamente rilevata dal Gruppo PSA, il quale gi\u00e0 a partire dal mese di agosto dello stesso anno rimise in discussione la denominazione ufficiale per il nuovo modello. Il 10 ottobre del 1979 si cominci\u00f2 ad indicare la nuova vettura con la sigla \"1620\" per i Paesi con guida a sinistra e \"Savoie\" per i Paesi con guida a destra. Nel marzo del 1980, un repentino cambio di rotta da parte della dirigenza del Gruppo PSA port\u00f2 alla decisione di tornare alla denominazione \"Solara\" per tutti i mercati, e questa volta in via definitiva, data anche l'ormai imminente presentazione del modello.\nUna prima presentazione si ebbe di l\u00ec a pochissimo, e fu una presentazione riservata unicamente alla stampa europea: per l'occasione, il responsabile delle relazioni pubbliche Talbot, l'italiano Corrado Provera, organizz\u00f2 un percorso di ben 350\u00a0km con partenza da Zurigo e che si snod\u00f2 attraverso l'Austria e la Germania meridionale, in modo da comprendere le pi\u00f9 disparate tipologie di strada (autostrada, strade extraurbane, citt\u00e0, salite, discese, percorsi di montagna e di pianura, ecc). Seicento giornalisti accorsero alla presentazione e per essi furono messi a disposizione sessanta esemplari della nuova Talbot, sulla quale piovvero numerosi elogi, soprattutto per la maneggevolezza del cambio e per la completezza della sua dotazione.\nLa presentazione ufficiale ai concessionari avvenne il 14 aprile del 1980 a Versailles, ma si dichiar\u00f2 ufficialmente che le prime consegne non sarebbero avvenute che dopo l'estate. Perci\u00f2, per calmare i dissensi dovuti all'impazienza dei potenziali acquirenti, si rese disponibile una sola versione, denominata Solara GL Pack, caratterizzata da interni in velluto e paraurti in tinta.\nDesign e meccanica.\nEsteticamente, la \"Solara\" era identica alla \"Talbot 1510\" (cio\u00e8 la versione ristilizzata e con marchio Talbot della gamma \"1307\"/\"1308\"/\"1309\") fino al montante centrale. Le linee semplici ma eleganti che caratterizzarono a suo tempo la versione a due volumi, potevano essere ritrovate anche nella nuova nata, che per contro proponeva invece una differente zona posteriore, pi\u00f9 classica nella sua impostazione con bagagliaio separato, ma anche pi\u00f9 elegante della \"sorella\" a due volumi. Chiudevano la vista posteriore i due fari rettangolari a sviluppo orizzontali.\nAnche per quanto riguarda la meccanica, la \"Solara\" era strettamente imparentata con la \"1510\", della quale conservava tra l'altro l'impostazione meccanica generale, vale a dire il motore anteriore trasversale e la trazione anteriore: fu mantenuto l'avantreno a ruote indipendenti con bracci triangolari e barre di torsione longitudinali, ma anche il retrotreno, sempre a ruote indipendenti, ma con molle elicoidali ed ammortizzatori idraulici. Invariato anche l'impianto frenante misto, ma nelle versioni di punta fuerono adottate delle pinze flottanti. Anche la gamma motori fu ripresa da quella della \"1510\" e prevedeva quindi unit\u00e0 derivate dalla produzione classica della Simca. Al suo debutto la \"Solara\" fu proposta in tre varianti motoristiche:\nIn alcuni mercati esteri, tra cui quello italiano, la \"LS\" venne proposta con un motore da 1294\u00a0cm\u00b3, sempre di origine Simca ed in grado di erogare 68\u00a0CV di potenza massima.\nDal momento che il marchio Talbot era divenuto ormai di propriet\u00e0 del Gruppo PSA, per la \"Solara\" si pot\u00e9 attingere dalla banca organi dei modelli Peugeot e Citro\u00ebn. In particolare, per le versioni di punta fu scelto un cambio manuale a 5 marce mutuato direttamente dalla CX, mentre in abbinamento alle altre motorizzazioni si scelse di mantenere il vecchio cambio manuale a 4 marce. A richiesta, sulla \"SX\" fu possibile montare un cambio automatico a 3 rapporti.\nEvoluzione.\nLa linea, pur essendo piuttosto elegante, era per\u00f2 anche derivata da quella di un modello presente sul mercato gi\u00e0 da quasi cinque anni, pertanto gi\u00e0 al momento del lancio risultava un po' datata. Probabilmente per questo non si rivel\u00f2 una felice proposta commerciale. La Solara si trov\u00f2 infatti a competere con delle concorrenti dalla linea pi\u00f9 moderna perch\u00e9 pi\u00f9 recenti oppure perch\u00e9 da poco ristilizzate, come per esempio la Peugeot 305. Per questo motivo, pur avendo i suoi estimatori, la Solara non riscosse molto successo e gi\u00e0 nel 1983 le vendite crollarono e fu praticamente tolta dai listini l'anno successivo, dopo soli 4 anni.\nDurante la sua breve carriera, la Solara fu per\u00f2 oggetto di alcuni aggiornamenti. Per esempio, nel 1982 fu introdotta la versione speciale Pullman, tirata in soli 2.500 esemplari e caratterizzata dalla verniciatura bicolore e motore 1.4 da 69 CV; nel 1983 cambiarono i sedili, ripresi da quelli della Horizon, mentre venne semplificata la predisposizione per l'autoradio (non comprendeva pi\u00f9 gli altoparlanti nelle portiere anteriori). Inoltre, il 1.4 da 85\u00a0CV della \"GL\" fu sostituito dal 1.6 da 70\u00a0CV derivato dal 1.6 delle versioni di punta. La stessa \"GL\" ricevette poi un cambio manuale a 5 marce come nella \"GLS\". Sempre del 1983 \u00e8 anche la seconda versione speciale, la Executive, in edizione limitata a 2.400 esemplari e caratterizzata dalla presenza dei fari antinebbia, della verniciatura specifica in grigio Futura e del motore 1.6 da 70\u00a0CV di cui sopra.\nNel 1984, per l'ultimo anno effettivo di completa produzione, le versioni \"GL\" e \"GLS\" destinate ad alcuni mercati esteri lasciarono il posto alla \"1.3 Exclusive\", spinta dal motore di 1,3 litri da 78 cv, ma dotata di cambio a 5 marce e di un allestimento simile a quello della \"1.6 SX\". Nella seconda parte dell'anno la \"Exclusive\" e la \"SX\" adottarono una nuova mascherina in tinta con listelli orizzontali anch'essi in tinta ed i paraurti parzialmente verniciati. Invariata fino all'uscita di listino del modello (fine '84) la versione base \"LS\".\nNel 1985 veniva ancora commercializzata in Gran Bretagna con il nuovo nome di Talbot Rapier ma la produzione termin\u00f2 definitivamente negli stabilimenti francesi e britannici nell'estate di quell'anno; si concluse anche in quelli spagnoli nel 1986: per il solo mercato spagnolo fu prevista la Solara Diesel, spinta dal 1.9 XUD9 da 65 CV.\nRiepilogo caratteristiche.\nDi seguito vengono riportate le caratteristiche delle varie versioni previste per la gamma \"Solara\". I prezzi riportati sono in franchi francesi:"}
{"id": "484430", "revid": "46291", "url": "https://it.wikipedia.org/wiki?curid=484430", "title": "Opisthocomus", "text": ""}
{"id": "484436", "revid": "118134034", "url": "https://it.wikipedia.org/wiki?curid=484436", "title": "Gian Paolo Chiti", "text": "Biografia.\nHa iniziato gli studi musicali (pianoforte, violino e composizione) all'et\u00e0 di quattro anni, diplomandosi al Conservatorio di Santa Cecilia a Roma. Successivamente ha seguito corsi di perfezionamento pianistico con Arturo Benedetti Michelangeli e Carlo Zecchi, diplomandosi all'Accademia Nazionale di Santa Cecilia.\nHa intrapreso una carriera come pianista (premiato nel 1960 al Concorso Busoni di Bolzano), anche come accompagnatore della moglie, il mezzosoprano Patricia Adkins, dedicandosi successivamente solo all'attivit\u00e0 di compositore.\nLe sue composizioni sono programmate in Italia e all'estero da parte di numerosi festival ed istituzioni musicali. Tra le esecuzioni pi\u00f9 importanti da segnalare quelle al Maggio Musicale Fiorentino, alla Biennale di Venezia, al Festival di Edimburgo, al Festival Lutos\u0142awski in Polonia, al Cantiere Internazionale d'Arte di Montepulciano, Nuova Consonanza, agli Incontri Musicali Romani, al Festival di Chartres, al Teatro Nacional di Caracas e al Conservatorio di Mosca.\n\u00c8 stato docente di composizione e vicedirettore per un decennio al Conservatorio di Roma. \u00c8 stato membro della Commissione Nazionale per la Danza, ed \u00e8 docente ospite di diverse facolt\u00e0 universitarie in Italia e negli Stati Uniti."}
{"id": "484445", "revid": "1318658", "url": "https://it.wikipedia.org/wiki?curid=484445", "title": "Provincia di Chiquitos", "text": "Chiquitos \u00e8 una provincia del dipartimento boliviano di Santa Cruz ed il suo capoluogo \u00e8 San Jos\u00e9 de Chiquitos.\nStoria.\nVenne creata assieme al dipartimento e comprendeva, fino alla penultima decade del XIX secolo, le province di Jos\u00e9 Miguel de Velasco, \u00d1uflo de Ch\u00e1vez, \u00c1ngel Sandoval, Germ\u00e1n Busch e Guarayos, con le quali formava la \"Gran Chiquitania\". Deve il suo nome alle trib\u00f9 dei Chiquitos, anche detti \"Chiquitanos\", abitanti originari di questo territorio.\nIl termine \"chiquitos\" in spagnolo significa \"piccoli\" e venne coniato dai Conquistadores spagnoli quando essi trovarono le piccole porte delle capanne degli Indios. Tutt'oggi vivono ancora in questa regione circa 20 gruppi etnici diversi.\nI luoghi pi\u00f9 famosi della provincia di Chiquitos sono rappresentati dagli insediamenti gesuiti e francescani del XVIII secolo, sparsi per la regione. Si tratta di villaggi utopici, basati sugli insegnamenti del Catechismo e su attivit\u00e0 come la musica barocca, l'artigianato e l'agricoltura. Ci\u00f2 che resta di quegli insediamenti (San Francisco Javier, Concepci\u00f3n, Santa Ana, San Miguel, San Rafael e San Jos\u00e9) \u00e8 stato inserito nell'elenco dei Patrimoni dell'umanit\u00e0 dell'UNESCO.\nGeografia fisica.\nIl territorio \u00e8 in parte pianeggiante e in parte leggermente ondulato. Viene attraversato dal fiume Paraguay.\nSuddivisione amministrativa.\nLa provincia \u00e8 suddivisa in 3 comuni:"}
{"id": "484450", "revid": "12222", "url": "https://it.wikipedia.org/wiki?curid=484450", "title": "Rogna", "text": ""}
{"id": "484453", "revid": "628767", "url": "https://it.wikipedia.org/wiki?curid=484453", "title": "Provincia di Vallegrande", "text": "Vallegrande \u00e8 una provincia del dipartimento boliviano di Santa Cruz ed il suo capoluogo \u00e8 Jes\u00fas y Montes Claros de los Caballeros del Vallegrande, conosciuta semplicemente come Ciudad de Vallegrande.\nSuddivisione amministrativa.\nLa provincia \u00e8 suddivisa in 5 comuni:"}
{"id": "484454", "revid": "125257446", "url": "https://it.wikipedia.org/wiki?curid=484454", "title": "Benetton (azienda)", "text": "Benetton Group (pronuncia \"Benett\u00f3n\", ) \u00e8 un'azienda tessile italiana fondata nel 1965 da Luciano, Gilberto, Giuliana e Carlo Benetton, con sede a Ponzano Veneto in Provincia di Treviso, produttrice di abbigliamento con una propria rete di negozi in franchising nel mondo nella quale si vendono prodotti a marchio United Colors of Benetton, Undercolors of Benetton e Sisley.\nFa capo alla societ\u00e0 finanziaria della famiglia Benetton, Edizione srl, che detiene il 67% delle azioni.\nIl gruppo deve la sua notoriet\u00e0 sia ai suoi prodotti sia al suo stile di comunicazione, sviluppato a Fabrica, suo centro di ricerca sulla comunicazione.\nStoria.\nL'azienda venne fondata nel 1965 a Ponzano Veneto, in provincia di Treviso, dai fratelli Luciano, Gilberto, Giuliana e Carlo Benetton.. Nello stesso anno viene inaugurato il primo negozio a Belluno. Nel 1969 viene inaugurato il primo negozio all'estero, a Parigi e, nel 1972, esord\u00ec il marchio \"Jean's West\" mentre nel 1974 viene acquisito il marchio Sisley. Alla fine degli anni settanta l'azienda esportava il 60% della produzione.\nNegli anni ottanta venne inaugurato il primo negozio a New York in Madison Avenue (1980) e due anni dopo a Tokyo. Dal 1983 inizia la sponsorizzazione di una squadra di Formula 1, la Tyrrell, e tre anni dopo, grazie all'acquisizione della Toleman, si costituisce una propria squadra, la Benetton Formula che verr\u00e0 poi acquisita nel 2000 dalla Renault. Alla fine degli anni ottanta il Gruppo si quota alle borse di Milano, Francoforte e New York e, nel 1987, nasce la Fondazione Benetton Studi Ricerche e viene istituito il Premio Internazionale Carlo Scarpa.\nViene fondato Fabrica nel 1994, un centro di ricerca sulla comunicazione su iniziativa di Luciano Benetton e Oliviero Toscani con sede presso Villa Pastega Manera a Catena di Villorba, nel complesso restaurato ed ampliato da Tadao And\u014d. Nel quadro delle attivit\u00e0 di Fabrica rientra anche la pubblicazione di \"Colors\", un magazine in tre edizioni bilingue\u00a0\u2013 inglese pi\u00f9 italiano, francese e spagnolo.\nNel 2003 la famiglia Benetton annuncia che si ritirer\u00e0 progressivamente dalla gestione diretta dell'azienda lasciando spazio ai manager esterni alla famiglia.\nLa delocalizzazione degli impianti produttivi ha comportato la chiusura di numerose fabbriche in Italia, come nel caso di Cassano Magnago. Nel 2006 \u00e8 stato chiuso il primo negozio in franchising inaugurato nel 1968 a Firenze.\nNel 2011 Gilberto Benetton comunica l'intenzione della famiglia di limitare l'impegno nello sport al solo rugby e ai settori giovanili, abbandonando dall'anno successivo le formazioni professionistiche di pallacanestro e pallavolo, vincitrici negli anni di diversi titoli italiani e internazionali.\nNel maggio 2012 \u00e8 stata delistata dalla Borsa di Milano, tornando sotto controllo privato. Nel maggio 2013, a dieci anni esatti dall\u2019annuncio di Luciano Benetton (\u00abPasso indietro della famiglia, pi\u00f9 potere ai manager\u00bb) si completa il passaggio e, nel consiglio di amministrazione i quattro fratelli Benetton lasciano il posto ai rispettivi figli Alessandro (gi\u00e0 da alcuni anni presente nel consiglio d'amministrazione e dall'aprile 2012 presidente di Benetton Group), Franca Bertagnin, Sabrina e Christian Benetton. Nel maggio 2014 Alessandro Benetton lascia la presidenza della societ\u00e0 e a novembre 2016 esce anche dal consiglio di amministrazione per divergenze strategiche con la famiglia.. Alla presidenza viene nominato Francesco Gori mentre nel maggio 2017 a Tommaso Brus\u00f2 viene conferito l'incarico di direttore operativo.\nAgli inizi del 2015 viene avviato, con una serie di scorpori e scissioni, il programma triennale che prevede l'organizzazione di Benetton Group in tre realt\u00e0 distinte: una focalizzata direttamente sui vari marchi (Benetton Group), una manifatturiera (di nome Olimpias) e una per la gestione immobiliare (Schematrentanove) in modo da misurare la redditivit\u00e0 di ogni singola attivit\u00e0. Crescer\u00e0 l'attivit\u00e0 immobiliare ma non quella industriale.\nNel febbraio 2018 Luciano Benetton rientra nel cda dell'azienda ed \u00e8 nominato presidente esecutivo, occupandosi in particolare dell'attivit\u00e0 commerciale, dei negozi e, insieme a Oliviero Toscani, della comunicazione. Jean-Charles de Castelbajac, una lunga carriera che va dal design alla pittura, dalla pubblicit\u00e0 alla street art, \u00e8 nominato direttore creativo delle collezioni uomo e donna. Nel luglio 2019 lascia l'incarico Tommaso Brus\u00f2: non verr\u00e0 sostituito cos\u00ec come non era stato sostituito nel 2017 l'allora amministratore delegato Marco Airoldi quando si era dimesso.\nSede.\nLa sede centrale di Benetton Group \u00e8 Villa Minelli, situata a Ponzano Veneto, in provincia di Treviso. Villa Minelli \u00e8 un complesso di edifici del XVI secolo di grande interesse storico e culturale. \u00c8 stata acquistata nel 1969 che ne ha poi affidato il restauro e la modernizzazione agli architetti Afra e Tobia Scarpa. I lavori di adeguamento e sistemazione hanno richiesto complessivamente pi\u00f9 di quindici anni. Dalla met\u00e0 degli anni ottanta, Villa Minelli \u00e8 diventata la sede del Gruppo e il centro operativo di tutte le sue funzioni strategiche."}
{"id": "484458", "revid": "600229", "url": "https://it.wikipedia.org/wiki?curid=484458", "title": "Solidbody", "text": ""}
{"id": "484459", "revid": "198326", "url": "https://it.wikipedia.org/wiki?curid=484459", "title": "Super Multi", "text": ""}
{"id": "484461", "revid": "16066", "url": "https://it.wikipedia.org/wiki?curid=484461", "title": "Controller area network", "text": ""}
{"id": "484464", "revid": "3554568", "url": "https://it.wikipedia.org/wiki?curid=484464", "title": "Regina Elisabetta II", "text": ""}
{"id": "484470", "revid": "438678", "url": "https://it.wikipedia.org/wiki?curid=484470", "title": "Regole di scope", "text": ""}
{"id": "484479", "revid": "438678", "url": "https://it.wikipedia.org/wiki?curid=484479", "title": "Scope rules", "text": ""}
{"id": "484481", "revid": "26601", "url": "https://it.wikipedia.org/wiki?curid=484481", "title": "Mohamedd Kallon", "text": ""}
{"id": "484483", "revid": "188717", "url": "https://it.wikipedia.org/wiki?curid=484483", "title": "Ellissoide di rotazione", "text": ""}
{"id": "484492", "revid": "110157", "url": "https://it.wikipedia.org/wiki?curid=484492", "title": "Aeroporti di Roma", "text": "Aeroporti di Roma (AdR) \u00e8 la societ\u00e0 che gestisce gli aeroporti romani di Fiumicino e Ciampino.\n\u00c8 il pi\u00f9 grande operatore italiano ed il quinto in Europa per numero di viaggiatori.\nStoria.\nAeroporti di Roma - ADR S.p.A. nasce nel 1974 come \"Aeroporti di Roma - Societ\u00e0 per la Gestione del Sistema Aeroportuale della Capitale S.p.A\" in seguito alla Legge 755/1973 che designava una societ\u00e0 controllata da IRI come concessionaria esclusiva per la gestione del sistema aeroportuale romano, costituito dall'aeroporto \"Leonardo da Vinci\u201d di Fiumicino e \"Giovan Battista Pastine\" di Roma Ciampino. Come obiettivo aveva anche la costruzione di nuove opere infrastrutturali nell'aeroporto di Fiumicino: era parte del gruppo IRI-Italstat.\nCiampino fu inaugurato nel 1916 come base militare destinata ai dirigibili. Da Ciampino nel 1926 part\u00ec il dirigibile Norge, progettato da Umberto Nobile, per la celebre trasvolata del Polo Nord guidata da Roald Amundsen.\nCiampino rimane lo scalo principale di Roma fino al 1961, anno di inaugurazione dell'aeroporto di Fiumicino, intitolato a Leonardo da Vinci.\nIl 12 febbraio 1974, con la costituzione di Aeroporti di Roma, si riunirono tutte le attivit\u00e0 sotto un unico operatore, che divenne concessionario esclusivo per la gestione e lo sviluppo del sistema aeroportuale della capitale. Nel 1983 Aeroporti di Roma viene ceduta da Italstat ad Alitalia, anch'essa appartenente al gruppo IRI.\nNel 1994 il nuovo azionista diventa Aeroporti di Roma Holding, societ\u00e0 controllata da Cofiri&amp;Partners al 51% (50% IRI-Cofiri, 50% Lehman Brothers), Fintecna con il 47.71%, Camera di Commercio di Roma il restante.\nNel luglio 1997 viene avviata la privatizzazione di Aeroporti di Roma S.p.A, collocando sul mercato il 45% del capitale sociale attraverso un'offerta sia pubblica che privata, rivolta ad investitori istituzionali italiani ed esteri. La privatizzazione si \u00e8 conclusa nel 2000, con la dismissione delle partecipazioni detenute dallo Stato: il Consorzio Leonardo, costituito da Gemina (42%), Falck (31%), Italpetroli (16%) e Impregilo (11%) si aggiudica il restante 51,2% di AdR per 2.569,4 miliardi di lire.\nNel 1999, a seguito del D.P.C.M. 25 febbraio recante \"Modalit\u00e0 inerenti l'alienazione della partecipazione indiretta dello Stato nella Societ\u00e0 Aeroporti di Roma S.p.A.\", a norma dell'art. 1, comma 2, della Legge 14 novembre 11.1995, n. 481, vennero stabilite le modalit\u00e0 di dismissione della partecipazione azionaria detenuta dall'IRI in Aeroporti di Roma; AdR diede vita dunque ad Aeroporti di Roma Handling S.p.A. insieme a Menzies Aviation, per l'esercizio delle attivit\u00e0 di rampa, di assistenza ai passeggeri, bilanciamento aeromobili e coordinamento operativo con un fatturato di 85,57 milioni di euro (2005).\nNel 2005, tale compagnia \u00e8 stata ceduta al gruppo spagnolo Flightcare S.L. per 72,5 milioni di euro. ADR Handling S.p.A. \u00e8 stata quindi ridenominata Flightcare Italia S.p.A. Nel 2012, gli azionisti spagnoli hanno ceduto Flightcare Italia all\u2019imprenditore italiano Roberto Sartori, gi\u00e0 operante nel business dell\u2019handling aeroportuale con la societ\u00e0 Globeground. Sartori ha integrato le attivit\u00e0 di assistenza aeroportuale di Globeground e Flightcare Italia, e quest\u2019ultima \u00e8 stata conseguentemente ridenominata Groundcare S.p.A. . A maggio 2013 Groundcare ha ottenuto dal Tribunale di Civitavecchia la protezione dalle azioni esecutive dei creditori entrando in concordato preventivo con continuazione dell\u2019attivit\u00e0 aziendale, regime concorsuale che consent\u00ec di rinviare la dichiarazione di fallimento per un periodo limitato, a condizione che l\u2019impresa proponesse ai suoi creditori un piano di pagamento dei propri debiti, ottenendo l\u2019approvazione dei creditori stessi. A maggio 2014 il Tribunale di Civitavecchia ha dichiarato il fallimento di Groundcare S.p.A. ed ha autorizzato il curatore Dott. Vincenzo Di Fani a proseguire l\u2019esercizio delle attivit\u00e0 in via provvisoria, fino all\u2019avvenuta cessione dell\u2019azienda ad uno o pi\u00f9 acquirenti. A dicembre 2014, previ accordi tra curatore e sindacati CGIL, CISL, UIL e UGL, e tra questi ultimi ed Aviation Services (l\u2019azienda che ha presentato la migliore offerta per rilevare le attivit\u00e0 di Groundcare), il curatore fallimentare ha provveduto al licenziamento collettivo ed alla messa in mobilit\u00e0 di 450 dipendenti (su un totale di 850) di Groundcare, mentre i restanti 400 dipendenti sono stati mantenuti in servizio in attesa di essere assunti da Aviation Services.\nLe realizzazioni pi\u00f9 recenti sono:\nIl 25 giugno 2021, Aeroporti di Roma e gruppo Save hanno costituito l'associazione \"Aeroporti 2030\" per la digitalizzazione, l'innovazione e la sostenibilit\u00e0 ambientale degli aeroporti italiani, a cui aderiscono gli aeroporti di Brescia-Montichiari, Roma-Ciampino, Roma-Fiumicino, Treviso, Venezia e Verona.\nPasseggeri.\nNel 2008 ADR ha avuto complessivamente nei due scali pi\u00f9 di 40 milioni di passeggeri, con oltre 210 destinazioni, raggiungibili da Roma e pi\u00f9 140 compagnie aeree operanti nei due aeroporti.\nL'aeroporto di Roma Fiumicino \u00e8 lo scalo \"hub\" di riferimento per il traffico internazionale e intercontinentale di linea e charter. Ciampino, invece, \u00e8 l'aeroporto cittadino dedicato al traffico low cost, a quello merci \"corriere espresso\" e al traffico dell'Aviazione Generale (voli di Stato, umanitari e Protezione civile).\nPer il secondo anno consecutivo, Il \u201cLeonardo da Vinci\u201d tramite ACI (Airport Council International), ha conseguito dai passeggeri il riconoscimento \u201cAirport Service Quality Award\u201d come miglior aeroporto d'Europa per il 2018\nIl Gruppo ADR.\nIl Gruppo ADR \u00e8 composto da partecipazioni in societ\u00e0 controllate: ADR Assistance S.r.l., ADR Engineering S.p.A., ADR Tel S.p.A., ADR Sviluppo S.r.l., Airport Invest BV.\nLa societ\u00e0 detiene inoltre partecipazioni in:\nBilancio 2013.\nNel 2013 Aeroporti di Roma S.p.A. ha ottenuto 664,39 milioni di euro di ricavi, di cui:\nEbitda di 423,53 milioni di euro, Ebit di 228,89 milioni, utili per 89,64 milioni.\nHa gestito 351.000 movimenti, 151.517 tonnellate di merci e 41,02 milioni di passeggeri (36,26 a FCO, 4,75 a CIA), dato che rende AdR il quinto sistema aeroportuale in Europa ed il primo in Italia per numero di viaggiatori. Ospita 104 vettori e raggiunge 262 destinazioni.\n1,96 miliardi di euro il valore residuo dei beni in concessione (non essendo di propriet\u00e0, in quanto AdR \u00e8 concessionaria di ENAC per la gestione degli aeroporti), indebitamento finanziario netto di 758,94 milioni di euro, 948,32 milioni di patrimonio netto, 2.321 dipendenti."}
{"id": "484493", "revid": "77358", "url": "https://it.wikipedia.org/wiki?curid=484493", "title": "Oasi del Simeto", "text": ""}
{"id": "484494", "revid": "599013", "url": "https://it.wikipedia.org/wiki?curid=484494", "title": "Castel Weinegg", "text": "Castel Weinegg (o \"Weineck\", \"Schloss Weinegg\" in tedesco) era un castello che sorgeva a Bolzano, sulle pendici del Virgolo.\nStoria.\nDel castello, probabilmente costruito nel XII secolo, rimane ben poco: parte del muro perimetrale, le fondamenta del mastio e la scala di accesso.\nTestimonianze della costruzione sono l'antico maso \"Thurnhof\" (che documenti del 1175 riportano come \"ab dem Turen\", cio\u00e8 \"vicino alla torre\" del castello) e - soprattutto - la Chiesa di San Vigilio al Virgolo, costruita nel XIII secolo come cappella del castello della famiglia nobiliare Weineck, che ne era proprietaria. La prima documentazione della cappella \u00e8 del 1275.\nI signori di Weineck, che lo fecero costruire, costituivano una delle famiglie pi\u00f9 in vista nella Bolzano del XII secolo; essendo ministeriali del Vescovo di Trento, erano fra i pi\u00f9 facoltosi. Come altri ministeriali tirolesi, i Weineck persero nel 1292 i loro possedimenti durante le lotte fra Mainardo II di Tirolo-Gorizia e i vescovi di Trento, e, rimasto distrutto il castello, non lo ricostruirono pi\u00f9."}
{"id": "484495", "revid": "585241", "url": "https://it.wikipedia.org/wiki?curid=484495", "title": "Tammorra", "text": "La tammorra \u00e8 uno strumento musicale a percussione. \u00c8 un tamburo a cornice costituito da una membrana di pelle d'animale (quasi sempre capra o pecora) tesa su telaio circolare di legno, in genere quello dei setacci per la farina, al quale sono fissati, a coppie, dischetti di latta detti \"cicere\" oppure \"cimbale\" ricavati dai barattoli usati per le conserve. Il suo diametro \u00e8 in genere compreso tra i 35 e i 65 centimetri.\nDescrizione.\nIl telaio sopra il quale \u00e8 stesa la pelle viene generalmente impugnato dal basso dalla mano sinistra, mentre la destra la percuote ritmicamente; il modo di impugnare la tammorra \u00e8 importante anche da un punto di vista rituale, accade, infatti, che quando lo strumento \u00e8 impugnato con la mano sinistra e percosso con la destra si dice che viene suonato nella maniera \"maschile\". All'opposto, invece, si dice che viene suonato nella maniera \"femminile\" e ci\u00f2 perch\u00e9 il lato destro \u00e8 identificato nelle antiche culture con l'idea dell'uomo, mentre il lato sinistro con l'idea della donna. L'inversione dell'impugnatura dello strumento indica un rovesciamento dei segni del rituale. Dallo strumento deriva il nome di \"tammurriata\" o anche di \"canzone ncopp 'o tamburo\", una forma musicale ed un ballo strettamente legati ai riti mariani Pagani.\nLa tammorra non va confusa con il tamburello napoletano che \u00e8 molto pi\u00f9 piccolo, con i cembali di ottone e non di latta. Oggi, tamburelli e tammorre sono costruiti da artigiani specializzati, localizzati principalmente in Campania (Santa Maria Capua Vetere, Scafati, Pagani, San Giuseppe Vesuviano), in Puglia (Gargano, Ostuni, Nociglia Carpino) e in Calabria (Seminara). \nSi ricordano valenti costruttori/suonatori che si possono incontrare nei vari appuntamenti di musica popolare: Giuseppe Draicchio dei \"Musici e Cantatori di Carpino\", Antonio Esposito detto Tonino o stocco, Raffaele Inserra, Antonio \"'O Lione\" Matrone, Davide Conte, Francesco Antonio Ambrosio, Angelo \"Cignale\" Giuliani, Nando Citarella. Particolari sono i tamburi a cornice di Gerardo Masciandaro e di Paolo Simonazzi. Valenti percussionisti utilizzano questo strumento in modo solistico o come accompagnamento alla sola voce, fra cui Alfio Antico."}
{"id": "484500", "revid": "14691", "url": "https://it.wikipedia.org/wiki?curid=484500", "title": "The Ballad of John &amp; Yoko", "text": ""}
{"id": "484512", "revid": "125377966", "url": "https://it.wikipedia.org/wiki?curid=484512", "title": "Will Young", "text": "Infanzia.\nHa un gemello eterozigote, Rupert e una sorella maggiore, Emma. Ha studiato alla scuola secondaria privata di Norris Hill e al Wellington College.\nSuccessivamente ha frequentato l'universit\u00e0 di Exeter.\nNel settembre 2001, \u00e8 diventato uno studente della scuola d'arte di Chiswick a Londra, cominciando un corso di tre anni in teatro musicale grazie ad una borsa di studio.\n\"Pop Idol\".\nNel febbraio 2002 ha raggiunto fama nazionale vincendo il programma televisivo della ITV Pop Idol.\nAl contrario di quanto il pubblico crede, Young non ha vinto il concorso da outsider. Dopo aver battuto il grande favorito Gareth Gates nello show della finale, si seppe che Young aveva ottenuto il maggior numero di voti in sei delle nove settimane dello show. Molti spettatori occasionali sono rimasti sorpresi della vittoria di Young, in quanto Gates aveva vinto in numerosi sondaggi fatti dai giornali e da Logli.\nCarriera post-Pop Idol.\nIl primo singolo di Young \u00e8 stato un doppio lato A con \"Evergreen\", cover dei Westlife, e \"Anything Is Possible\", un brano inedito scritto da Cathy Dennis appositamente per il vincitore di Pop Idol. Nel marzo 2002 questo singolo \u00e8 diventato il debutto pi\u00f9 velocemente venduto in Gran Bretagna, vendendo 403,027 copie nel giorno della sua uscita (1,108,659 copie nella prima settimana). Il singolo vendette oltre 1 milione e settecentomila copie, raggiungendo l'undicesimo posto nella classifica ufficiale dei singoli pi\u00f9 venduti di tutti i tempi in Gran Bretagna compilata in quell'anno.\nWill successivamente ha rivelato di essere gay a Logli, al fine di anticipare l'outing preparato da un tabloid. Ha anche affermato di non averlo mai nascosto e di essere perfettamente a suo agio con la sua sessualit\u00e0. Ha vinto il Brit Award come migliore rivelazione e numerosi altri premi. Gli altri singoli degni di nota sono \"The Long and Winding Road\" (in duetto con Gareth Gates), \"Light My Fire\" (cover della versione di Jos\u00e9 Feliciano della celebre canzone di \"The Doors\"), \"Leave Right Now\" (tutti hanno raggiunto la numero uno della classifica britannica) e \"Friday's Child\", che \u00e8 anche il titolo del suo secondo album, contenente numerosi brani di cui \u00e8 il coautore. Il disco \u00e8 stato cinque volte disco di platino, ha ricevuto numerosi premi e i favori della critica.\nHa vinto un secondo Brit Award, nel febbraio 2005, per il singolo \"Your Game\", scritto in collaborazione con Blair MacKichan. Dopo un tour nei teatri nel 2004 che ha registrato il tutto esaurito, nell'estate 2005 ha partecipato ad alcuni festival europei. Il 6 luglio 2005 si \u00e8 esibito all\"'Edinburgh 50,000 - The Final Push\", l'evento conclusivo del Live 8, concerto di beneficianza ad Edimburgo in favore dell'Africa, dove ha fatto un duetto con James Brown cantando \"Papa's Got A Brand New Bag\". Successivamente, lo stesso anno, Young ha incontrato e stretto amicizia col comico David Walliams, partecipando allo spettacolo live a Manchester di \"Little Britain\", e registrando con Walliams un podcast in cui i due parlano di vari aspetti della carriera di Will. Il podcast \u00e8 disponibile sul sito di Young o su iTunes.\nIl suo terzo album, \"Keep On\", \u00e8 stato pubblicato nel novembre 2005, in contemporanea con il primo singolo estratto \"Switch It On\". Sempre dal questo disco sono stati estratti un secondo singolo, \"All time love\", che ha raggiunto il numero 3 delle classifiche e un terzo, \"Who Am I\", (pubblicato nell'aprile 2006), accompagnato da un video innovativo ispirato ad un vecchio episodio dello show per bambini Blue Peter. Il 1\u00ba maggio 2006, Young \u00e8 stato votato come l'artista britannico preferito di tutti i tempi in un sondaggio di una radio commerciale, superando Robbie Williams, Paul McCartney e le Spice Girls. Il 20 maggio 2006, ha cantato \"Who Am I\", \"Leave Right Now\" and \"Love the One You're With\" al trentesimo compleanno di Prince's Trust.\nCarriera da attore.\nYoung ha aggiunto al suo repertorio la recitazione quando ha accettato il ruolo di Bertie nel film della \"Lady Henderson presenta\", con Judi Dench e Bob Hoskins. Il film, uscito in Gran Bretagna nel novembre 2005, ha ottenuto ottime recensioni. Nel film Young, oltre a confrontarsi con la recitazione, si esibisce nel suo campo. Ha inoltre impersonato un eccentrico assistente sociale nel telefilm inglese \"Skins\". \u00c8 uno dei protagonisti del telefilm \"I fantasmi di Bedlam\", trasmesso in Italia da Fox e da Vodafone TV.\nFilantropia.\nYoung sostiene la Woman's Aid, circa la quale scrive \"\"I am proud to put my name beside this cause and hope that I may be able to help more people affected by the terrors of domestic violence as well as help to create a wider awareness within our society.\" \"(\"Sono orgoglioso di mettere il mio nome accanto a questa causa e spero di poter aiutare pi\u00f9 persone colpite dalle paure della violenza domestica come anche di creare una pi\u00f9 ampia consapevolezza nella nostra societ\u00e0 \").\nYoung appoggia anche Mencap, The Children's Society Safe and Sound Campaign, and Positive Action Southwest (PASW), per la quale si \u00e8 esibito nel suo primo concerto solista, nel luglio 2003 alla Killerton Hall a Exeter.\nYoung \u00e8 ambasciatore per la Prince's Trust sin da 2002.\nVita personale.\nNel marzo 2002 Young ha dichiarato di essere gay, anticipando un tabloid che ne avrebbe rivelato l'omosessualit\u00e0. Ha anche dichiarato di non essersi mai nascosto e di non avere problemi con la questione.\nControversie.\nNel marzo 2012, nel corso della popolare trasmissione televisiva della BBC \"Question Time\" ha auspicato l'arresto del cardinale Keith O'Brien, arcivescovo cattolico di Edimburgo, \"colpevole\" - nella visione di Young - di essersi espresso sfavorevolmente nei confronti del matrimonio gay. Di fronte all'osservazione della giornalista Janice Atkinson che in questo modo tutti i religiosi dovrebbero finire in cella per i propri convincimenti, Young ha risposto testualmente: \"Yes, rightfully so!\" \"(\"S\u00ec, sarebbe giusto cos\u00ec\")\"."}
{"id": "484517", "revid": "121998728", "url": "https://it.wikipedia.org/wiki?curid=484517", "title": "Chiesa di San Vigilio al Virgolo", "text": "La chiesa di San Vigilio al Virgolo (in tedesco St.-Vigil-Kirche auf dem Virgl) \u00e8 una chiesa cattolica di Bolzano risalente al Basso Medioevo.\nStoria.\nCostruita alla fine del XII o all'inizio del XIII secolo come cappella di Castel Weinegg dalla famiglia nobiliare Weineck, che ne era proprietaria. La prima documentazione \u00e8 del 1275, quando la capella \u00e8 menzionata nel testamento di un certo \"Eberhard\" di Bolzano, quale destinataria di una donazione.\nLa costruzione sorge sul luogo di un edificio sacro risalente al VI secolo. Fu seriamente danneggiata quando, nel 1292 Castel Weinegg fu attaccato da Mainardo II, ma non completamente distrutta, come invece accadde al maniero.\nOggi la chiesa, sconsacrata, \u00e8 divenuto un edificio privato ed \u00e8 visitabile solo in particolari occasioni.\nPosizione.\nL'edificio \u00e8 costruito alle pendici del Virgolo, in prossimit\u00e0 della Chiesa del Santo Sepolcro, ma al contrario di quest'ultima rimane poco visibile.\nArte.\nOriginariamente romanica, la chiesetta fu ricostruita poi in stile gotico. Gli affreschi risalgono a quel periodo (1390 circa). Sulla parete della navata destra viene raffigurata la \"storia di Maria\", su quella sinistra la \"storia di San Vigilio\", opere attribuite al cosiddetto Secondo Maestro di San Giovanni in Villa, pittore bolzanino, forse discepolo, ma certamente influenzato dal padovano Guariento di Arpo, che gi\u00e0 aveva operato a Bolzano, nella chiesa dei Domenicani. Sulle pareti sono ancora visibili alcuni stemmi dei Weineck.\nAnche sulla facciata della chiesa si trovano degli affreschi, in cattivo stato, opera del Maestro di San Valentino a Siusi, che raffigurano un cavaliere sul letto di morte, accusato dal diavolo, e Maria e san Vigilio che intercedono per lui."}
{"id": "484523", "revid": "16758", "url": "https://it.wikipedia.org/wiki?curid=484523", "title": "Chiesa di San Vigilio (Bolzano)", "text": ""}
{"id": "484524", "revid": "14691", "url": "https://it.wikipedia.org/wiki?curid=484524", "title": "To the power of Three", "text": ""}
{"id": "484526", "revid": "478814", "url": "https://it.wikipedia.org/wiki?curid=484526", "title": "Petardo", "text": "Un petardo \u00e8 un piccolo ordigno utilizzato in guerra per far esplodere porte e mura nel tentativo di aprire una breccia. Il termine \u00e8 di origine francese, e risale al XVII secolo.\nNella sua pi\u00f9 classica implementazione era un oggetto metallico conico o rettangolare, contenente 2 o 3 chili di polvere da sparo innescata da una miccia a lenta combustione.\nDescrizione.\nI petardi erano spesso inseriti nei tunnel scavati sotto le mura, o attaccati direttamente ai muri. Quando venivano messi in un tunnel ed esplodevano, una grande quantit\u00e0 d'aria veniva sprigionata nella galleria provocando il collasso del muro. Assicurando il dispositivo saldamente alle mura, la forma del dispositivo permetteva di sfruttare la pressione esplosiva dirigendola verso la struttura da distruggere. A seconda del progetto, un petardo poteva essere attaccato al muro appoggiandovelo tramite l'uso di travi, o inchiodandolo grazie a pezzi di legno legati al petardo.\nVarianti.\nUn \"mortaio a petardo\" era l'arma di distruzione annessa al carro Churchill AVRE. Si trattava di un mortaio con un calibro di 290\u00a0mm, noto ai soldati come \"pattumiera volante\" a causa delle caratteristiche del proiettile: una carica non aerodinamica di 20\u00a0kg, sufficiente per demolire molti bunker ed opere in terra, oltre che a rendere inutilizzabile un Panzer Tiger. Il proiettile poteva essere lanciato fino a 100\u00a0metri di distanza."}
{"id": "484527", "revid": "1543377", "url": "https://it.wikipedia.org/wiki?curid=484527", "title": "Pak Doo-ik", "text": "Carriera.\nHa segnato la rete dell'1-0 che elimin\u00f2 l' dai Mondiali di calcio 1966 in Inghilterra, presso lo stadio Ayresome Park di Middlesbrough. La vittoria sull'Italia promosse la squadra della Corea del Nord ai quarti di finale: fu la prima volta che una squadra asiatica ebbe accesso alla fase finale di una coppa del mondo di calcio.\nDopo la vittoria, Pak, che era caporale dell'esercito nordcoreano, fu promosso sergente. Dopo il campionato lasci\u00f2 l'esercito e il calcio, diventando istruttore di ginnastica.\nIn seguito \u00e8 stato commissario tecnico della alle Olimpiadi di Montreal 1976.\nNel 2002 fu realizzato il film documentario \"The Game of Their Lives\", diretto da Daniel Gordon e prodotto da Nicholas Bonner, sulla storia dei sette membri superstiti della squadra nazionale di calcio della Corea del Nord che partecip\u00f2 alla Coppa del Mondo FIFA del 1966.\nNel 2008, in occasione delle Olimpiadi di Pechino, Pak Doo-ik \u00e8 stato tedoforo durante il transito della fiaccola olimpica nella Corea del Nord.\nLa leggenda del \"dentista\".\nNella stampa italiana si diffuse la voce che Pak Doo-ik fosse un dentista. In realt\u00e0, questa \u00e8 una leggenda metropolitana: negli anni seguenti Pak lavor\u00f2 come professore di educazione fisica."}
{"id": "484529", "revid": "125694150", "url": "https://it.wikipedia.org/wiki?curid=484529", "title": "Patria", "text": "La Patria (dal latino = la terra dei padri) \u00e8 il concetto di nazione e paese, \"natio\" interiorizzato e idealizzato.\nDescrizione.\nLa patria \u00e8 un \"topos\" prettamente letterario (concetto ricorrente) che \u00e8 possibile ritrovare in tantissimi temi trattati e argomentati nelle scienze umane, con particolare frequenza nell'area umanistica."}
{"id": "484540", "revid": "599013", "url": "https://it.wikipedia.org/wiki?curid=484540", "title": "Paw", "text": ""}
{"id": "484541", "revid": "2373", "url": "https://it.wikipedia.org/wiki?curid=484541", "title": "Veritatis Splendor", "text": "Veritatis Splendor (\"Lo splendore della verit\u00e0\") sono le prime due parole che danno il titolo ad una enciclica di Papa Giovanni Paolo II. Questo documento esprime la posizione della Chiesa cattolica sulla condizione dell'uomo davanti al bene e al male, e sul ruolo della Chiesa nell'insegnamento morale. L'enciclica \u00e8 uno degli interventi magisteriali di teologia morale pi\u00f9 completi e filosoficamente fondati della tradizione cattolica. Venne promulgata il 6 agosto 1993.\nStruttura del documento.\nL'indice dell'enciclica \u00e8 cos\u00ec strutturato:\nContenuto dell'enciclica.\nLa \"Veritatis Splendor\" (abbreviato: VS) risponde a questioni di teologia morale che sono state sollevate nella Chiesa soprattutto nella second\u00e0 met\u00e0 del XX secolo. Tali questioni riguardano la capacit\u00e0 dell'uomo di discernere il bene, l'esistenza del male, il ruolo della libert\u00e0 umana e della coscienza umana, il peccato mortale, l'autorit\u00e0 del magistero della Chiesa cattolica come guida per l'uomo. In risposta ad esse papa Giovanni Paolo II afferma con forza che la verit\u00e0 morale \u00e8 conoscibile, che la scelta del bene o del male ha un effetto profondo sulla relazione personale con Dio, e che non c'\u00e8 contraddizione tra la libert\u00e0 e la scelta del bene.\nNei paragrafi che seguono verranno presentati i contenuti dell'enciclica, non analizzando il documento capitolo per capitolo, ma raggruppandone i grandi temi.\nRisposta al relativismo morale.\nLa \"Veritatis Splendor\" inizia affermando che ci sono ancora verit\u00e0 assolute accessibili ad ogni persona. Contraria alla filosofia del relativismo morale, l'enciclica afferma che la legge morale \u00e8 universale, per tutte le persone delle differenti culture, essendo radicata nella stessa condizione umana. Giovanni Paolo II insegna che, indipendentemente da come e quanto una persona sia separata da Dio,\nContinua scrivendo che\nAutorit\u00e0 della Chiesa cattolica nell'insegnamento morale.\nIl Papa insegna che\nContro la convinzione che l'insegnamento ecclesiale abbia un ruolo principalmente esortativo, Giovanni Paolo II riafferma la dottrina tradizionale, secondo cui il magistero della Chiesa cattolica ha l'autorit\u00e0 di esprimere pronunciamenti definitivi sulle questioni morali. Ancora, il Papa insegna che la Chiesa \u00e8 un particolare aiuto dato da Cristo per aiutare a trovare risposta alla domanda di ognuno su cosa \u00e8 giusto e cosa \u00e8 sbagliato.\nLibert\u00e0 umana e legge divina.\nL'enciclica afferma che non c'\u00e8 un reale conflitto tra la libert\u00e0 umana e la legge di Dio. Il vero fine della libert\u00e0 umana \u00e8 crescere da persone mature per diventare cos\u00ec come ognuno \u00e8 stato creato da Dio. Inoltre la legge divina di Dio che disciplina il comportamento umano\nSecondo il Papa, oggi\nComunque, egli avverte, la libert\u00e0 umana pur essendo buona in s\u00e9 stessa non \u00e8 un assoluto. La mera decisione per s\u00e9 stessi di ci\u00f2 che uno possa fare non \u00e8 assolutamente un vero sostituto per determinare se qualcosa sia di fatto buono o cattivo. Dato che \u00e8 Dio il vero autore del bene, \u00e8 di importanza critica, prima di fare una propria scelta in modo assoluto, il conoscere come la legge divina, espressa dal magistero autorevole della Chiesa, consideri una certa questione.\nLegge naturale.\nIl Papa accoglie e sostiene il ruolo della ragione umana per scoprire ad applicare la legge naturale (cio\u00e8 quegli aspetti della legge morale che possono essere conosciuti senza la rivelazione divina). Ci\u00f2 nonostante, afferma l'enciclica, essendo Dio il vero autore della legge morale, la ragione umana non pu\u00f2 prendere il posto di quegli elementi della legge morale che sono di origine divina:\nIn particolare, Giovanni Paolo II nega quelle idee di moralit\u00e0 che trattano il corpo umano come un \"dato bruto\" (VS 48), separando l'uomo e l'uso che egli fa del proprio corpo dal suo pi\u00f9 profondo significato, derivante dall'interezza della persona umana.\nIl giudizio della coscienza.\nIl Papa ripropone l'insegnamento cattolico tradizionale secondo il quale l'uomo \u00e8 obbligato interiormente a seguire la propria coscienza, e se non lo fa egli \u00e8 condannato dalla sua stessa coscienza. Giovanni Paolo II descrive la coscienza come una forma di dialogo interiore. Tuttavia, egli insiste, non \u00e8 meramente una forma di dialogo tra l'uomo e s\u00e9 stesso, ma \u00e8 molto di pi\u00f9, \u00e8 un dialogo tra l'uomo e Dio. Seguendo Bonaventura, Giovanni Paolo II paragona la coscienza ad un araldo di Dio che proclama la legge divina. Il Papa insiste nel dire che, in opposizione a come si intende a volte, la coscienza non \u00e8 in alternativa alla legge divina. Piuttosto, \u00e8 il processo tramite il quale una persona \u00e8 aiutata ad applicare le leggi divine nella concreta situazione che sta vivendo.\nLa \"Veritatis Splendor\" afferma che ogni persona \u00e8 moralmente tenuta a fare del proprio meglio per formare la propria coscienza, dal momento che la coscienza pu\u00f2 sbagliare nel proprio giudizio. \u00c8 cruciale per ogni persona fare lo sforzo di comprendere quale sia la legge divina, espressa dalla Chiesa, su una certa materia e quali siano le ragioni che la sostengono. Anche se una persona non fosse condannata dalla propria coscienza per un atto moralmente sbagliato, commettere tale atto causerebbe comunque dei danni in altre direzioni, e se commesso abitualmente esso potrebbe progressivamente rendere pi\u00f9 difficile per quella persona la percezione della verit\u00e0. Inoltre il peccato abituale ci rende schiavi, quindi seguire un giudizio errato della coscienza \u00e8 in ultima analisi un passo che allontana della verit\u00e0.\n\"Opzione fondamentale\", peccato e salvezza.\nL'enciclica risponde anche all'idea dell'opzione fondamentale. In questa teoria teologica, le azioni particolari dell'uomo non necessariamente intaccano la sua salvezza ultima: ci\u00f2 che \u00e8 importante \u00e8 il suo fondamentale orientamento pro o contro Dio.\nGiovanni Paolo II si oppone fermamente a questa visione, affermando che essa \u00e8 contraria alla Sacra Scrittura cos\u00ec come al tradizionale insegnamento cattolico relativo al peccato e alla salvezza. Egli si oppone anche per motivi filosofici, scrivendo:\nIl pontefice d\u00e0 risalto al fatto che la visione dell'opzione fondamentale insidia la tradizionale comprensione cattolica riguardo al peccato mortale, al peccato veniale, la loro distinzione e i loro effetti:\nGli atti intrinsecamente cattivi.\nL'enciclica sottolinea che alcuni atti sono intrinsecamente cattivi. Nel linguaggio della teologia morale cattolica, questo significa che alcune azioni, se fatte consapevolmente e deliberatamente, sono sempre sbagliate e che non possono mai esserci circostanze nelle quali tali azioni possano essere permesse. In altre parole, questa affermazione \u00e8 un forte supporto della tradizionale affermazione della morale cattolica secondo cui \"il fine non giustifica i mezzi\". Giovanni Paolo II si basa sul ragionamento secondo cui alcuni atti sono cos\u00ec distruttivi per la persona umana da non ammettere circostanze attenuanti che possano renderli leciti. Tra questi atti vengono elencati \ne inoltre:\nma anche:\nPer quanto riguarda il delicato tema della contraccezione in ambito coniugale, il Papa riafferma con forza l'insegnamento dell'enciclica \"Humanae Vitae\" di Paolo VI riguardante la contraccezione artificiale, considerata illecita anche per ragioni gravissime, intrinsecamente disordinata e indegna della persona umana, della quale non \u00e8 possibile farne \u00aboggetto di un atto positivo di volont\u00e0\u00bb. Si cita di nuovo , dove si esplicita che \u00abn\u00e9 immorali, n\u00e9 idolatri, n\u00e9 adulteri, n\u00e9 effeminati, n\u00e9 sodomiti, n\u00e9 ladri, n\u00e9 ubriaconi, n\u00e9 maldicenti, n\u00e9 rapaci erediteranno il Regno di Dio\u00bb. E ancora la citazione agostiniana, a proposito dell'impossibilit\u00e0 di sopprimere la malizia (anche se si ammette che un'intenzione buona o delle circostanze particolari possano attenuarla) degli atti intrinsecamente cattivi: \u00abQuanto agli atti che sono per se stessi dei peccati, come il furto, la fornicazione, la bestemmia, o altri atti simili, chi oserebbe affermare che, compiendoli per buoni motivi, non sarebbero pi\u00f9 peccati o, conclusione ancora pi\u00f9 assurda, che sarebbero peccati giustificati?\u00bb."}
{"id": "484548", "revid": "22475", "url": "https://it.wikipedia.org/wiki?curid=484548", "title": "Orifizio tarato", "text": "Un orifizio tarato (o orificio tarato) \u00e8 uno strumento di misura della portata dei gas o dei liquidi.\n\u00c8 un esempio di venturimetro e come tale sfrutta l'effetto Venturi. Quest'ultimo \u00e8 una conseguenza del principio di Bernoulli, il quale stabilisce che \nUn orifizio \u00e8 sostanzialmente una placca sottile con un buco al centro. Viene solitamente sistemato in un tubo in cui scorrono fluidi. Quando il fluido scorre lungo la tubatura, assume una certa velocit\u00e0 e una certa pressione. Quando il fluido raggiunge l'orifizio, con il foro al centro, il fluido viene forzato a convergere attraverso il piccolo foro. Il punto massimo di convergenza si trova appena a valle dell'orifizio fisico, nel cosiddetto punto di \"vena contratta\". Quando questo avviene, la velocit\u00e0 e la pressione cambiano. Oltre la vena contratta il fluido si espande e la velocit\u00e0 e la pressione mutano ancora una volta. Misurando la differenza nella pressione del fluido tra la sezione della tubatura normale e la vena contratta si possono ottenere i flussi massici e volumetrici dall'equazione di Bernoulli.\nEquazione di progetto.\nPrendendo in considerazione un flusso laminare, stazionario, non comprimibile (per esempio la densit\u00e0 di flusso costante), non viscoso in una tubatura orizzontale (p.e. nessun cambio nell'elevazione) con esigue perdite di attrito, l'equazione di Bernoulli riduce ad un'equazione relativa alla conservazione d'energia in due punti nel flusso di fluidi:\no:\ncon:\novvero\ne formula_5:\nRisolvendoformula_7:\ne:\ne introducendo il fattore beta formula_10 nonch\u00e9 il coefficiente di scaricamento formula_11:\nE introducendo infine il fattore di espansione formula_13 per comprendere la comprimibilit\u00e0 gassosa e il coefficiente di misurazione formula_14 definito come formula_15 per ricavare l'equazione finale per il flusso volumetrico del fluido (comprimibile o incomprimibile) a monte dell'orifizio:\nMoltiplicando per la densit\u00e0 a monte dell'orifizio per ricavare l'equazione del flusso massico del fluido (comprimibile o incomprimibile) in un qualsiasi punto del flusso del fluido:\nEffettuare la derivata delle equazioni sopra utilizzate la sezione diametrale dell'apertura dell'orifizio, non \u00e8 cos\u00ec realistico quanto usare la minima sezione diametrale della vena contratta. Inoltre le perdite di attrito potrebbero non essere trascurabili e gli effetti di turbolenza potrebbero non essere presenti. Per questo motivo si introduce il coefficiente di scaricamento formula_11. Esistono metodi per stabilire il coefficiente di scaricamento come funzione del numero di Reynold.\nIl fattore di espansione, formula_13, \u00e8 correlato alla comprimibilit\u00e0 del fluido. Vale 1.0 per fluidi incomprimibili (liquidi) e pu\u00f2 essere calcolato per fluidi comprimibili."}
{"id": "484557", "revid": "2160814", "url": "https://it.wikipedia.org/wiki?curid=484557", "title": "Verso", "text": "Il verso \u00e8 l'unit\u00e0 metrica base per la poesia, sia sotto il punto di vista ritmico che puramente visivo. Tipograficamente \u00e8 delimitato dalla discesa \"a capo\".\nNei metri regolari, consiste in \u00abuna successione di sillabe strutturata secondo certe regole\u00bb (in base al loro numero, alla dislocazione delle sillabe toniche e atone, e alla posizione degli accenti).\nIl verso libero pu\u00f2 essere incluso entro una definizione pi\u00f9 ampia, come porzione di testo che l'autore elegge ad unit\u00e0 di segmentazione.\nLa divisione di un testo in versi indirizza subito il lettore verso un'interpretazione del testo focalizzata non solo sul suo significato ma anche sul modo in cui questo \u00e8 espresso e organizzato, in altre parole sulla dialettica tra forma e contenuto.\nLa segmentazione versale entra in relazione con quella linguistica in un gioco di corrispondenze e sfasature che a loro volta vengono ad assumere un rilievo espressivo e formale.\nRaggruppamenti di versi.\nI versi possono essere raggruppati in strofe.\nI versi della poesia italiana.\nLa poesia italiana tradizionale si basa sui versi che vanno dal quadrisillabo all'endecasillabo. Molto raro \u00e8 l'utilizzo di versi pi\u00f9 brevi e pi\u00f9 lunghi.\nI pi\u00f9 usati, nella poesia di stile elevato, sono l'endecasillabo e il settenario, sovente abbinati tra loro e al quinario. Questi tre versi imparisillabi, infatti, condividono per lo pi\u00f9 il profilo ritmico, con una prevalenza di accenti sulle sedi pari e la frequente (obbligatoria nel caso del quinario) accentazione della quarta sillaba metrica.\nI versi parisillabi (quadrisillabo, senario, ottonario e decasillabo) hanno un andamento pi\u00f9 cadenzato e un tono pi\u00f9 popolare.\nIl verso novenario, messo all'Indice dalla poesia classica, presenta lo stesso ritmo cantilenante dei versi parisillabi in forma ancora pi\u00f9 accentuata."}
{"id": "484559", "revid": "271907", "url": "https://it.wikipedia.org/wiki?curid=484559", "title": "Scissione di Livorno", "text": ""}
{"id": "484567", "revid": "1522738", "url": "https://it.wikipedia.org/wiki?curid=484567", "title": "Ima, soko ni iru boku", "text": ", conosciuto anche con il titolo inglese \"Now and Then, Here and There\", \u00e8 una serie televisiva anime di 13 episodi del regista Akitaro Daichi, trasmesso in Giappone per la prima volta nel 1999.\nLa trama \u00e8 incentrata sulle vicende che coinvolgono il personaggio principale della storia, Shu, che dopo aver incontrato una strana ragazza, Lala Ru, viene teletrasportato con questa su un altro mondo dove regna il caos e la guerra. Nonostante i personaggi siano quasi tutti bambini o adolescenti, nell'anime c'\u00e8 una forte dose di violenza e situazioni drammatiche.\nTrama.\nShu \u00e8 un ragazzo normale, particolarmente ottimista e a volte iperattivo, che torna a casa dopo essere stato sconfitto in un incontro di kend\u014d da uno dei suoi compagni, proprio davanti alla ragazza dei suoi sogni. Sulla cima di una ciminiera abbandonata scorge una ragazza e decide di arrampicarsi fino in cima per conoscerla. La ragazza dice solo di chiamarsi Lala Ru e si limita a guardare il tramonto. All'improvviso per\u00f2 dal nulla spuntano delle macchine che catturano la giovane che a questo punto chiede aiuto a Shu. Questo agisce d'impulso e si scaglia contro i nemici finendo con loro teletrasportato all'interno di un enorme edificio metallico, un miliardo di anni nel futuro. Scappa quindi con Lala Ru, ma per via di un ponte mobile \u00e8 costretto ad abbandonarla e cadendo strappa dal collo della giovane il suo ciondolo, vero motivo della caccia alla ragazza da parte dei nemici.\nLala Ru viene portata in un alloggio privato e viene malmenata dal Re Hamdo finch\u00e9 questo non si convince che la collana \u00e8 davvero nelle mani di Shu, e che quindi la bambina non mente. Nel frattempo Shu viene trovato da una guardia, Nabuca, e in uno scontro con questa il ragazzo perde la collana di Lala Ru. Lo scontro si protrae finch\u00e9 Nabuca rimane appeso per un braccio su un abisso. Shu, mosso da compassione lo mette in salvo. Infine Shu viene catturato dai soldati e portato in cella. Qui incontra Sara, una ragazza terrorizzata che proviene come lui dalla Terra di un miliardo di anni prima. Shu le promette che tutto andr\u00e0 a posto e che lui la salver\u00e0. Ma le sue promesse vengono annientate dalla dura realt\u00e0. Il re ormai impazzito fa torturare da Abelia, la comandante delle armate, Shu per avere la collana perduta e Sara viene stuprata da alcuni militari, questo da prassi, per farle avere un figlio per poter ripopolare l'armata di re Hamdo.\nDopo che viene accertato che Shu non pu\u00f2 essere in possesso del pendente il suo stato di prigioniero viene convertito in soldato e diventa un compagno di Nabuca e Boo. Questi, nonostante odiano ci\u00f2 che fanno per Hamdo, cio\u00e8 uccidere e sequestrare altri bambini per ripopolare le armate, continuano a servirlo perch\u00e9 questo ha promesso loro che, una volta finita la guerra, potranno tornare alle loro case. Quindi chiedono a Shu di collaborare e non creare problemi in modo da poter tornare presto a casa.\nSara viene costretta nuovamente ad un rapporto sessuale ma questa volta si ribella e uccide il militare che avrebbe dovuto assalirla. Scappa quindi nel deserto travestita da militare. Poco dopo Shu \u00e8 costretto a seguire i militari alla conquista di un nuovo villaggio. Qui assiste ad omicidi e al rapimento di decine di bambini. Tenta di opporsi ma Nabuca gli spara ad una gamba. Questo per evitare che Shu venisse addirittura ucciso dagli altri e quindi anche per tenerlo buono. Finito il saccheggio di bambini porta a porta, mentre la carovana si allontana vengono sparati dei razzi che radono al suolo il villaggio.\nRitornato alla base, Shu tenta di liberare Lala Ru e questa, con il pendente ritrovato, utilizza il suo potere per fuggire: scatena una cascata d'acqua dal nulla che sommerge l'intera base militare. A questo punto, presa una moto volante, Shu e la ragazza scappano nel deserto e arrivano dopo alcuni giorni a Zari Bars, ridente villaggio di agricoltori che raccoglie molti rifugiati da paesi attaccati da Hamdo. I due dicono subito di provenire da , la base di Hamdo, ma mentono sul nome di Lala Ru, sapendo che potrebbe creare problemi. Nel villaggio scoprono che un gruppo \u00e8 deciso ad assassinare il re e Shu si scontra con uno di questi affermando che dovrebbero lasciar perdere Hamdo e vivere felicemente le proprie vite. Ma questo, dopo averlo malmenato, gli risponde che la sua vita non \u00e8 felice, visto che Hamdo gli ha portato via i suoi familiari, sequestrando alcuni e uccidendo i restanti.\nAl villaggio Shu ritrova anche Sara, che era stata soccorsa da una donna chiamata da tutti \"Sorella\", presso cui vivono il ragazzo e Lala Ru. Sara, appena vede Lala Ru, si scaglia addosso alla ragazza e la picchia finch\u00e9 Shu non l'allontana, poich\u00e9 la ritiene responsabile di ci\u00f2 che ha dovuto subire. Infatti, Sara era stata prelevata dalla Terra perch\u00e9 aveva una collana simile a quella indossata da Lala Ru. Sara scopre poi di essere incinta, frutto dello stupro subito a Hellywood, e decide quindi di uccidersi, ma viene salvata da Shu. La ragazza prende allora un masso e inizia a colpirsi sull'addome ma Shu pone una mano in difesa della sua pancia e Sara lo colpisce fino a farlo sanguinare. Mentre Shu mostra ancora il suo lato ottimista, Sara si dimostra ormai cinica e rassegnata alla vita.\nIntanto nel villaggio un soldato che dice di essere scappato da Hellywood viene accolto e medicato. Ma in realt\u00e0 \u00e8 una spia e informa subito Hamdo per fornire al re le coordinate del luogo, dove poter prendere nuovi schiavi per le armate e soprattutto luogo da cui provenivano i ribelli che avevano gi\u00e0 tentato di uccidere il re. Hellywood intanto viene messa in funzione e l'acqua creata da Lala Ru, convertita in energia, viene utilizzata per far funzionare i meccanismi di volo della torre che a questo punto si stacca da terra e raggiunge Zari Bars.\nLa spia intanto informa la fazione armata del villaggio che Sorella tiene in custodia Lala Ru, senza averlo reso pubblico al villaggio. Questi capiscono che se re Hamdo dovesse attaccare il villaggio, Lala Ru sarebbe l'unico modo per barattare la loro salvezza. Si mettono allora alla ricerca della ragazzina e arrivano a sparare a Sorella ed esporla in piazza facendone un esempio per chiunque si fosse schierato contro di loro. \u00c8 chiaro a questo punto che, pur avendo delle nobili intenzioni (salvare il villaggio) questo gruppo \u00e8 diventato cinico e malvagio quanto Hamdo stesso.\nPoco dopo Hellywood atterra al villaggio e i soldati attaccano in massa, porta per porta, uccidendo chiunque. Infatti, Hamdo, vuole distruggere Zari Bars completamente ora che la sua fortezza ha riguadagnato la capacit\u00e0 di volare. Informato della presenza di Lala Ru, incarica Abelia di recuperarla. Shu intanto trova i bambini con cui stava nella casa di Sorella e tenta di metterli in salvo quando viene sorpreso da Nabuca. Questo gli ordina di togliersi per poter uccidere i bambini ma Shu si oppone. In quel momento la figlia di uno dei ribelli imbraccia il fucile e spara alle spalle di Nabuca ma Boo lo copre e muore al suo posto. Nabuca allora spara alla bambina e Shu gli si scaglia addosso. Ma alla fine i due si fermano quando Lala Ru viene portata sulla astronave.\nA questo punto il villaggio \u00e8 in ginocchio e chiunque sia sopravvissuto allo sterminio viene deportato su Hellywood, compreso Shu. Nabuca subisce per\u00f2 un attacco da Tabool, un compagno ormai impazzito che non sopporta che Nabuca non riesca pi\u00f9 ad uccidere. Il ragazzo riesce comunque a fuggire e restituisce il bastone di kend\u014d a Shu prima di morire. Shu con questo preleva le chiavi della cella e riesce a far evadere gli schiavi. A questo punto si reca sul ponte di comando e dopo un breve scontro con Tabool raggiunge Lala Ru al serbatoio dell'acqua. Hamdo infatti ha bisogno del suo potere per riempirlo di nuovo di carburante. Ma ci\u00f2 che il re non sa e a cui non fa caso, \u00e8 che ogni volta che Lala Ru usa il suo potere si indebolisce sempre di pi\u00f9.\nShu tenta un attacco e Hamdo per difendersi non esita a sparare a caso colpendo la stessa Abelia. Dopo essere stato preso a bastonate dal ragazzo riesce a fuggire nella camera del teletrasporto. Lala Ru decide quindi di fermare Hellywood e farla precipitare facendo nascere una violenta tempesta. La nave atterra al suolo e Hamdo e molti altri soldati muoiono annegati. Lala Ru in compagnia di Shu esce a guardare il tramonto finch\u00e9 ad un certo punto scompare. Shu decide allora di tornare nel suo tempo mentre Sara, che nel frattempo aveva scelto di tenere il bambino, convinta probabilmente dalle parole di Sorella morente, rimane con gli altri e lascia che Abelia si unisca a loro per la ricostruzione."}
{"id": "484568", "revid": "14691", "url": "https://it.wikipedia.org/wiki?curid=484568", "title": "Libro nero degli Stati Uniti", "text": ""}
{"id": "484570", "revid": "11497", "url": "https://it.wikipedia.org/wiki?curid=484570", "title": "Hare krishna", "text": ""}
{"id": "484574", "revid": "14691", "url": "https://it.wikipedia.org/wiki?curid=484574", "title": "Mailbomb", "text": ""}
{"id": "484579", "revid": "661526", "url": "https://it.wikipedia.org/wiki?curid=484579", "title": "Giovanni de Lorenzo", "text": "Fu capo del SIFAR (1955-1962), comandante generale dell'Arma dei Carabinieri (15 ottobre 1962 - 31 gennaio 1966) e Capo di stato maggiore dell'Esercito Italiano (1 febbraio 1966 - 15 aprile 1967).\nDivenne noto per il ruolo avuto nello sviluppo del Piano Solo.\nBiografia.\nUfficiale e partigiano.\nFiglio di un ufficiale di carriera dell'Arma di artiglieria, segu\u00ec ancora bambino il padre dalla natia Sicilia a Genova, dove si laure\u00f2 in ingegneria navale. Successivamente divenne ufficiale di artiglieria. Promosso maggiore allo scoppio della seconda guerra mondiale, nel 1942 col grado di tenente colonnello part\u00ec per la Russia con l'ARMIR, come vicecapo dell'ufficio operazioni.\nDopo l'8 settembre 1943 divenne partigiano, operando dapprima sul fronte alpino, poi nella Roma occupata, quale comandante del Centro R del Servizio informazioni militare: come tale, entr\u00f2 in rapporti diretti e riservati con i vertici del CLN e del CLNAI, dai quali vennero poi molti importanti esponenti della politica repubblicana. La partecipazione alla Resistenza gli procur\u00f2 le simpatie degli ambienti di sinistra e fu decorato con la medaglia d'argento.\nNel 1947, fu promosso colonnello per meriti di guerra e nel 1954 divenne generale di brigata.\nAl vertice del SIFAR (1955-1962).\nIl 27 dicembre 1955 assunse il comando del SIFAR. Nel Servizio port\u00f2 a compimento un annoso processo di trasformazioni strutturali e di indirizzo che dalle ceneri del precedente, esiguo e disordinato Servizio Informazioni Militari (SIM) generarono un organismo corposo, ordinato ed in parte finalmente anche efficiente. I rapporti tra De Lorenzo e Giovanni Gronchi, Presidente della Repubblica, furono stretti e frequenti (i loro mandati furono, peraltro, quasi contemporanei), assecondandoli, e aveva anche ottimi rapporti con i partiti e con Enrico Mattei.\nA posteriori, si seppe, infatti, che durante il suo lungo comando (sette anni), De Lorenzo aveva iniziato una gigantesca opera di schedatura degli esponenti pi\u00f9 in vista di tutte le istituzioni e di tutti i gruppi sociali. Dai circa duemila fascicoli stilati poco dopo la sua nomina, si pass\u00f2 ai circa del 1960, finch\u00e9 nel 1962 il numero dei fascicoli ammontava a , stimati in dalla commissione Beolchini: il giudizio (politico) della commissione sulla qualit\u00e0 delle schedature sarebbe stato in realt\u00e0 poco lusinghiero, avendole definite forzosamente enfatizzate su difetti e chiacchiericci e sottintendendone quindi finalit\u00e0 ricattatorie. I fascicoli furono fatti distruggere da Andreotti nel 1974, al suo ritorno al Ministero della Difesa. Divenuto generale di divisione, rest\u00f2 a capo del Servizio per effetto di un'intervenuta legge \"ad personam\", grazie alla quale il comando del Servizio veniva equiparato a comando di grande unit\u00e0, consentendogli di conservarne la guida e di ricavarne vantaggi di carriera, come la possibilit\u00e0 di accedere a comandi prestigiosi. Nel 1961 fu promosso Generale di corpo d'armata.\nSecondo il giornalista Renzo Trionfera, Enrico Mattei, favorevole ad un secondo mandato per il Presidente uscente (con cui aveva intessuto amicizia quando era ministro dell'industria e lottava per non chiudere l'Agip), avrebbe offerto un miliardo di lire a Gronchi per corrompere alcuni elettori al fine di rieleggerlo. De Lorenzo, sempre secondo questa tesi, sarebbe stato colui che si sarebbe materialmente occupato della distribuzione delle bustarelle. Ma la vicenda era molto pi\u00f9 complessa: il Presidente uscente Gronchi, sponsor storico dell'ascesa di Mattei, competeva per il Quirinale con Antonio Segni e, con minori chance e solo come eventuale outsider, con Amintore Fanfani, allora Presidente del Consiglio.\nIl 28 marzo 1962 il SIFAR di De Lorenzo annotava che Giuseppe Saragat aveva promesso all'Internazionale Socialista che Mattei sarebbe stato ridimensionato, anzi defenestrato, e che la non rielezione di Gronchi sarebbe stata condizione opposta dal leader socialdemocratico a Amintore Fanfani, \u00abnon proprio sfavorevole\u00bb a un ricambio al vertice dell'Eni (Fanfani aveva ripetutamente sfoggiato notevoli virtuosismi dialettici per spiegare agli americani il cosiddetto \u00abneoatlantismo\u00bb matteiano).\nUn deputato vicino a Segni, Vincenzo Russo, fece pressione su Mattei affinch\u00e9 questi non favorisse la rielezione di Gronchi: Mattei spar\u00ec da Roma per alcuni giorni. Giovanni Gronchi non fu rieletto, ma si \u00e8 supposto che abbia continuato ad avere rapporti privilegiati con De Lorenzo, visto che il 22 luglio dello stesso anno invi\u00f2 il suo segretario Emo Sparisci ad avvisare Mattei che l'OAS aveva ricevuto incarico di \u00abconvincere\u00bb il condottiero dell'Eni a desistere dalla lotta contro le sette sorelle, informazione che solo dal SIFAR poteva provenire al politico.\nTecnicamente e operativamente, il SIFAR funzionava molto bene sotto questo comando. Ricevuti ausilii tecnologici e istruttori da Servizi di paesi alleati, De Lorenzo sigl\u00f2 con questi accordi riservati come il Piano Demagnetize, nei quali il SIFAR assumeva un ruolo, vista la portata, in precedenza riservato alle sole autorit\u00e0 politiche governative. Iniziava, per il generale italiano, una fase in cui avrebbe assunto in proprio una sorta di delega alla sicurezza nazionale, scavalcando il Governo, in genere poco interessato, e manlevando il Quirinale (altro polo istituzionale costituzionalmente interessato) dall'occuparsi dei dettagli. Come l'Eni di Mattei in campo economico, cos\u00ec il SIFAR di De Lorenzo in campo militare e strategico: entrambi sopperivano alla scarsa dedizione dei politici eletti per la gestione di materie vitali con l'accentramento di poteri in capo a due condottieri in molte cose simili.\nE, se a differenza del settore economico-petrolifero l'indirizzo di gestione strategica non era cos\u00ec nitidamente distinto da interessi potenziali di Paesi terzi, come l'Eni, invece, anche il SIFAR agiva con piena efficienza. Non solo il Servizio disponeva di ottime informazioni dall'esterno, che a volte poteva addirittura scambiare con servizi omologhi di Paesi alleati (fatto con pochi ed episodici precedenti nella storia delle varie organizzazioni di \"intelligence\" italiane), ma aveva informazioni estremamente particolareggiate su tutto quanto riguardava l'interno.\nComandante dei Carabinieri (1962-1966).\nIl 15 ottobre 1962 fu nominato comandante generale dell'Arma dei Carabinieri, in un frangente internazionale di massima allerta (nell'imminenza della crisi di Cuba) e, per quanto riguarda l'Italia, solo pochi giorni dopo l'apertura del Concilio Vaticano II (che registr\u00f2 una certa freddezza tra Santa Sede e Stati Uniti) e pochi giorni prima della morte di Mattei, che aveva da poco ottenuto un indiretto appoggio dall\"'Osservatore Romano\".\nOttenuta quasi a fil di lama, strappata al generale Giuseppe Aloia per il decisivo parere del PCI, la nomina di De Lorenzo pareva incontrare il gradimento generale: delle sinistre, dei moderati e dei conservatori. Per quanto riguarda gli Stati Uniti, Fanfani invi\u00f2 subito in missione riservatissima e urgente il fidato Ettore Bernabei, presidente della Rai, a conferire con Arthur Schlesinger, ufficialmente per trattare dei rapporti Stati Uniti-Vaticano.\nSuo vice sarebbe stato Giorgio Manes, con cui presto sarebbe entrato in urto e che poi avrebbe redatto una nota relazione accusatoria sui fatti dell'estate del 1964. Al comando generale di viale Romania, De Lorenzo si insedi\u00f2 con piglio e decisione, determinato a mettere ordine in una gigantesca struttura disorganizzata. Il suo comando \u00e8 certamente quello pi\u00f9 noto della storia dell'Arma ed \u00e8 forse anche quello pi\u00f9 ricco di significato, avendo apportato alla Benemerita innovazioni di primaria importanza, fra le quali la reimpostazione in chiave militare dell'apparato.\nDal suo nuovo incarico riusc\u00ec a mantenere sempre un ruolo di primo piano nella vita dell'Italia repubblicana, continuando ad avere contatti continui con il SIFAR e il Quirinale. Ne sono testimonianza gli eventi svoltisi nel luglio 1964 in seguito alla crisi del primo governo Moro. Il giorno 15 De Lorenzo venne infatti ricevuto dal Presidente della Repubblica Antonio Segni nell'ambito delle consultazioni per la formazione del nuovo Governo. Antonio Segni lo ricevette (in realt\u00e0 insieme ad altri militari a lui superiori) per sapere se a suo giudizio delle eventuali elezioni anticipate avrebbero potuto turbare l'ordine pubblico e De Lorenzo rispose che \u00abla situazione \u00e8 controllata e controllabile senza fare nulla, senza fare piani\u00bb.\nDi piani, nello specifico di piani di contingenza, De Lorenzo si intendeva bene, essendo considerato il massimo artefice della programmazione e dello sviluppo del piano Solo.\nCapo di stato maggiore dell'Esercito (1966-1967).\nNel dicembre 1965 fu designato capo di stato maggiore dell'Esercito Italiano, ancora una volta con il gradimento delle sinistre e assunse l'incarico il 1\u00ba febbraio 1966. La sua nomina fu, infatti, vista con favore oltre che da Aldo Moro, anche da esponenti della sinistra moderata come Pietro Nenni e Giuseppe Saragat (i quali si fidavano di un ex partigiano come De Lorenzo), ma fu invisa a qualche generale (come Paolo Gaspari, comandante della Regione militare meridionale, che si dimise stilando una lettera estremamente polemica e che ebbe una moderata circolazione negli ambienti militari superiori).\nLo scontro con Aloja.\nGiuseppe Aloja, passato il 22 dicembre 1965 dal ruolo di capo di stato maggiore dell'Esercito Italiano a quello (pi\u00f9 importante) di Capo di stato maggiore della difesa (mentre poco dopo allo S.M. Esercito gli subentrava De Lorenzo), ne approfitt\u00f2 per allargare a tutte e tre le forze armate l'esperienza dei corsi di ardimento, da lui stesso patrocinati inizialmente nel solo Esercito, con accese reazioni da parte della stampa di sinistra.\nQuesto avvenimento scaten\u00f2, peraltro, un aspro conflitto tra i due generali, che avrebbe determinato il definitivo declino militare di De Lorenzo. Un prodromo di tali ostilit\u00e0 fu rappresentato dal cosiddetto scandalo delle \u00abmine d'oro\u00bb: un curioso \u00abpellegrinaggio\u00bb di mine da un capo all'altro del suolo nazionale, messo in atto per avvantaggiare talune imprese preposte allo sminamento. Emerse il nome del generale Aldo Senatore, uomo assai vicino ad Aloja, e l'indiscrezione, come sar\u00e0 dimostrato pi\u00f9 tardi, scaturiva dal ricco \u00abfondo documentale SIFAR\u00bb (dove regnava Allavena, alleato di De Lorenzo). Nell'aprile 1966, De Lorenzo sconfess\u00f2 la linea Aloja \u2013 che malgrado le polemiche non desisteva dai \u00absuoi\u00bb corsi di ardimento \u2013 abolendoli per quanto riguardava l'esercito (di cui De Lorenzo era da poco divenuto capo di stato maggiore).\nAl di l\u00e0 degli antagonismi personali, Aloja appariva l'araldo di una concezione \u2013 emersa dal \"Parco dei Principi\" \u2013 che teorizzava la necessit\u00e0 di un pi\u00f9 avanzato (anche psicologicamente) approntamento delle forze che avrebbero difeso l'Occidente in uno scontro di cui si presentiva l'imminenza, laddove De Lorenzo, pur essendo un indubbio \u00abfalco atlantico\u00bb, non riteneva che le misure di sicurezza gi\u00e0 esistenti richiedessero una speciale intensificazione. Nel maggio 1966 trapel\u00f2 la notizia dell'improvvido acquisto dagli Stati Uniti di M60A1, un carro armato inadatto al trasporto ferroviario per la sua mole incompatibile con le gallerie italiane.\nPoich\u00e9 tale fornitura militare era stata approvata da Andreotti e Aloja, si trattava di un altro siluro del SIFAR, ma a cadere sar\u00e0 la testa di Allavena: il generale destituito fu contemporaneamente riassegnato al Consiglio di Stato, dopo un infruttuoso tentativo di riciclarlo nella Corte dei conti. Ad ogni modo, la permanenza di Allavena al Consiglio di Stato termin\u00f2 nel 1967, per aver egli asportato numerosi fascicoli del servizio, prima di passare il testimone al suo successore, ammiraglio Eugenio Henke. Il nuovo assetto del servizio segreto, nel frattempo ridenominato SID, non consentiva pi\u00f9 di mantenere il coperchio sulle attivit\u00e0 di dossieraggio care a De Lorenzo. In particolare, gli risult\u00f2 fatale il fatto di aver sistematicamente spiato e schedato lo stesso Capo dello Stato.\nLa destituzione.\nNel gennaio 1967 il ministro della difesa Roberto Tremelloni, rispondendo ad alcune interrogazioni parlamentari sui fascicoli personali raccolti dal vecchio SIFAR, ammise che si erano verificate \u00abdeviazioni\u00bb dei servizi segreti.\nIl 15 aprile 1967, dopo che aveva rifiutato un'uscita di scena pi\u00f9 discreta e onorevole (gli era stata proposta la nomina ad ambasciatore in Sud America come ricompensa per le spontanee dimissioni, che De Lorenzo tuttavia non intese rassegnare), De Lorenzo fu destituito dall'incarico di capo dello stato maggiore dell'Esercito.\nNello stesso momento \u2013 essendo divenute parzialmente conoscibili le conclusioni della commissione Beolchini una commissione interna del ministero della difesa (vi \u00e8 riportato il testo incompleto disponibile all'epoca: la desegretazione sarebbe stata concessa da Giulio Andreotti solo nel 1990) \u2013 suscit\u00f2 notevole scalpore il settimanale \"L'Espresso\" titolando a caratteri cubitali, in copertina:\nUna commissione parlamentare, istituita nel marzo 1969 e lungamente osteggiata dai democristiani, fu punteggiata da svariate morti singolari di testimoni (il 27 aprile 1969, quella del generale Ciglieri in uno strano incidente stradale, il 25 giugno dello stesso anno il generale Manes colto da malore prima di aprir bocca in commissione). La commissione (con una relazione di maggioranza di 1410 pagine) tese a ridimensionare la gravit\u00e0 delle anomalie riscontrate: essa censur\u00f2 con espressioni dure il comportamento tenuto da De Lorenzo, ma ritenne che il suo piano illegittimo (perch\u00e9 approntato all'insaputa dei responsabili governativi e delle altre forze dell'ordine e affidato unicamente ai carabinieri) fosse irrealizzabile e fantasticante, bollandolo come \u00abuna deviazione deprecabile\u00bb ma non come un tentativo di colpo di Stato. Nel 1971 il Presidente del Consiglio Emilio Colombo, avuta l'approvazione del Parlamento dopo un dibattito, afferm\u00f2 che \u00able irregolarit\u00e0 di alcune misure in materia di ordine pubblico\u00bb non costituirono una minaccia per le istituzioni.\nTra l'altro, in quella sede veniva disposta la distruzione dei trentaquattromila fascicoli illegali, ma evidentemente alle parole non seguirono i fatti fino al 1974, quando Andreotti ordin\u00f2 di bruciarli davvero, e non si sa se in ogni caso ne siano circolate delle copie abusive anche molto tempo dopo.\nI pi\u00f9 stretti collaboratori di De Lorenzo, anche quelli di cui era emerso il coinvolgimento in azioni poco ortodosse, furono invece tutti promossi ad importanti ruoli di comando nell'Arma dei Carabinieri.\nLasciato lo stato maggiore, De Lorenzo fu destinato presso il Ministero della Difesa per incarichi speciali. And\u00f2 in congedo nel 1970.\nGli ultimi anni, la politica e la morte.\nAlle elezioni politiche del 19 maggio 1968 De Lorenzo fu eletto alla Camera dei deputati tra le file del Partito Democratico Italiano di Unit\u00e0 Monarchica. In quell'elezione furono eletti anche Eugenio Scalfari (alla Camera) e Lino Jannuzzi (al Senato), entrambi con i socialisti. A Montecitorio De Lorenzo fece parte della commissione difesa.\nNel 1971 lasci\u00f2 i monarchici e ader\u00ec al gruppo del MSI, dove venne rieletto nel 1972 fino alla sua morte avvenuta nel 1973, e sostituito da Michele Marchio.\nSecondo alcuni riscontri giornalistici, De Lorenzo negli anni '70 sarebbe stato iscritto alla loggia massonica P2 di Licio Gelli.\nPoco prima di morire, De Lorenzo si vide revocare la cittadinanza onoraria del comune di Cotignola, conferita per i meriti acquisiti durante la Resistenza."}
{"id": "484583", "revid": "1442080", "url": "https://it.wikipedia.org/wiki?curid=484583", "title": "Gianandrea Doria", "text": "Biografia.\nFiglio di Giannettino Doria e Ginetta Centurione, non riusc\u00ec ad emulare le glorie marinare del prozio, il principe-ammiraglio Andrea Doria, ma leg\u00f2 ugualmente il suo nome a imprese sui campi di battaglia marini. Fu infatti sul mare che partecip\u00f2 dapprima alla battaglia di Gerba nel 1560, che si concluse con una clamorosa disfatta. Lo zio, Andrea Doria, moriva in quegli stessi giorni a novantaquattro anni di et\u00e0, e sua ultima consolazione fu quella di sapere che almeno nella disfatta il nipote ed erede si era salvato.\nGianandrea comand\u00f2 l'ala destra della flotta cristiana nella battaglia di Lepanto del 7 ottobre 1571. Il suo comportamento in questa battaglia gli attir\u00f2 molte critiche: fu infatti accusato di aver seguito una tattica eccessivamente prudente, spinto a ci\u00f2 dall'avarizia, poich\u00e9 molte navi genovesi erano di propriet\u00e0 della sua famiglia. Agendo in questo modo, egli si lasci\u00f2 irretire da una manovra diversiva del suo avversario Uluch Al\u00ec, che lo attir\u00f2 verso l'esterno e quindi si infil\u00f2 nel varco cos\u00ec creato, tentando di prendere alle spalle il centro dello schieramento cristiano. \nQuesta mossa avrebbe potuto comportare conseguenze molto gravi, ma il sacrificio di alcune galee dalmate, tra cui si distinse la \"San Trifone\" di Cattaro comandata dal sopracomito Conte Girolamo Bisanti, non consent\u00ec tale manovra. Riorganizzato lo schieramento grazie al sacrificio degli equipaggi dalmati la battaglia comport\u00f2 la vittoria delle forze cristiane.\nGianandrea, erede nella Repubblica di Genova delle fortune del prozio, non possedeva le capacit\u00e0 del grande avo, al contrario del quale fu lento e scarso di volont\u00e0 nell'azione. Si impose tuttavia per il suo carattere aspro e presuntuoso, derivato dal troppo indulgente affetto ricevuto da Andrea Doria. Diresse come quest'ultimo la linea politica filo-spagnola assunta dalla citt\u00e0, e sotto di lui si riform\u00f2 il sistema oligarchico alla guida della Repubblica genovese.\nNel complesso, nelle vicende interne genovesi il successore del \"Pater Patriae\" non ebbe n\u00e9 la grande autorit\u00e0 n\u00e9 la prudente abilit\u00e0 di Andrea e, non essendo in grado di divenire dominatore supremo, si atteggi\u00f2 a capo di parte, minacciando di trasformare il conflitto dei partiti nobiliari in guerra civile.\nIn Genova risiedeva con la famiglia nel palazzo del Principe. Accanto ad esso ristruttur\u00f2 in termini manieristico-rinascimentali la chiesa di San Benedetto al Porto.Fu principe di Melfi, marchese di Torriglia e conte di Loano."}
{"id": "484595", "revid": "122358862", "url": "https://it.wikipedia.org/wiki?curid=484595", "title": "Andy Capp", "text": "Andy Capp, tradotte a volte in italiano come Le vicende di Carlo e Alice o solamente Carlo e Alice, \u00e8 una striscia a fumetti di satira a sfondo sociale creata da Reg Smythe nel 1957; ha raggiunto uno straordinario successo in tutto il mondo venendo pubblicato in oltre 50 nazioni tradotto in 14 lingue, occupando un posto importante nell'olimpo del fumetto e dell'umorismo. Ha inoltre avuto trasposizioni televisive e teatrali.\nIl nome Andy Capp \u00e8 un gioco di parole con il termine handicap.\nStoria editoriale.\nReg Smythe a met\u00e0 degli anni cinquanta viene incaricato dal \"Daily Mirror\" di realizzare una serie di vignette umoristiche incentrate su un personaggio rissoso ma simpatico per pubblicarlo sull'edizione diffusa nel nord del paese. Viene cos\u00ec ideato Andy Capp, che esordisce il 5 agosto 1957 come protagonista di una serie di vignette singole autoconclusive per la sola edizione Nord del quotidiano \"Daily Mirror\". Fisicamente viene rappresentato con una grossa corporatura e con un naso tondo ancora diverso dal disoccupato cronico che apparir\u00e0 nell'edizione nazionale dello stesso quotidiano a partire dal 14 aprile 1958. Reg Smythe, oltre al disegno e ai testi, cura anche il lettering.\nInizialmente \u00e8 protagonista di una serie di vignette singole autoconclusive per la sola edizione per il nord del paese del \"Daily Mirror\" ma presto si passer\u00e0 al formato a strisce giornaliere a quattro quadri e alle tavole domenicali. Dopo l'esordio sul \"Daily Mirror\", nel 1960 viene pubblicato anche al \"Sunday Pictorial\" e grazie a un successo costante e progressivo si diffonde anche all'estero. La striscia \u00e8 ambientata nella cittadina di Hartlepool nel Nord-Est dell'Inghilterra ed \u00e8 incentrata sulle vicende della vita coniugale di \"Andy Capp, un\" ubriacone scansafatiche, e \"Florrie\" (detta \"Flo\"), sua paziente consorte. Visto il successo venne pubblicato sull'edizione nazionale del Daily Mirror dal 14 aprile dell'anno successivo. Nel 1983 la Lega antifumo convince l'autore a togliere dalle labbra di Andy la sigaretta.\nIn seguito alla morte dell'autore nel 1998, ed esaurite dopo un anno le scorte di strisce inedite, la serie venne continuata da Roger Mahoney e Roger Kettle su autorizzazione dello stesso autore, il quale aveva concesso che altri dopo di lui continuassero a disegnarne le storie.\nEdizioni internazionali.\nLa connotazione britannica non gli impedisce di diffondersi anche all'estero, assumendo sempre pi\u00f9 connotazioni di valore universale. Andy Capp \u00e8 stato pubblicato su oltre 1.700 testate in tutto il mondo e tradotto in 17 lingue, toccando 250 milioni di lettori. Negli Stati Uniti esiste una versione sindacata (strisce giornaliere e tavole domenicali). Andy Capp \u00e8 noto come Tuffa Victor in Svezia, Kasket Karl in Danimarca, Willi Wakker in Germania, Carlo e Alice in Italia, Jan Met de Pet nei Paesi Bassi ed An'Dicap in Ghana.\nEdizioni italiane.\nLa prima apparizione in Italia nel 1960 del personaggio avviene sulla \"Settimana Enigmistica\", dove le strisce vengono rinominate come \"Le vicende di Carlo e Alice\" e pubblicato fino al 2008. Parallelamente \u00e8 stato pubblicato con il nome originale su \"Eureka\", rivista di fumetti pubblicata dall'Editoriale Corno, del quale \u00e8 anche testimonial comparendo spesso in copertina a cui hanno fatto seguito raccolte in caratteristici volumi brossurati dal formato quadrato (Comics Box). Nel 1976 l'Editoriale Corno pubblica \"Il Vangelo secondo Andy Capp\".\nSuccessivamente le strisce sono apparse su molte altre testate quali \"Comix\", \"Comic Art\", \"Grazia\", \"La Lettura\" (inserto gratuito de \"La Domenica del Corriere\") e in volumi monografici presenti nelle collane Oscar Mondadori ed Eureka \"Pocket e Eureka Selezione\".\nAndy Capp \u00e8 stato poi usato come testimonial dalla Fiat per la sua linea di prodotti Autofa.\nPersonaggi.\nAndy.\nAndy \u00e8 un ubriacone perdigiorno sposato con Flo. Passa il suo tempo a casa dormendo sul divano o impegnato nei propri hobby come il biliardo, le freccette o l'allevamento di piccioni viaggiatori o nelle sue passioni come il rugby e il football che pratica senza particolare attenzione al fair play. Quando ha un po' di soldi passa il suo tempo libero a bere birra in piedi di fronte al bancone del bar e, nonostante sia sposato, non si fa scrupoli ad attaccare bottone con le avventrici dei pub o con le stesse bariste; nonostante ci\u00f2 vuol bene alla moglie, con la quale \u00e8 sposato da molti anni e con cui \u00e8 solito litigare o addirittura venire alle mani in vere e proprie risse; per cercare di arginare il problema si rivolgono saltuariamente a un consulente matrimoniale. Andy non \u00e8 certo un marito ideale, ma non riesce a fare a meno di Flo, che lo perdona sempre (come dimostrano gli innumerevoli tentativi falliti che entrambi fanno per andarsene da casa).\nInizialmente corpulento e col naso pi\u00f9 pronunciato, e ispirato allo stereotipo delle popolazioni del nord dell'Inghilterra alle cui pubblicazioni era indirizzato esasperandone i difetti, a seguito del successo che lo porta a essere pubblicato sull'edizione nazionale la figura di Andy Capp viene resa pi\u00f9 magra nel fisico mantenendo comunque tutte le altre caratteristiche: ubriacone perdigiorno con un berretto irlandese calato sugli occhi e una cicca di sigaretta sempre penzoloni tra le labbra (che scomparir\u00e0 dagli anni novanta).\nFlo.\nFlorrie, chiamata Flo, \u00e8 la moglie trasandata e corpulenta di Andy, spesso stanca per il lavoro e per le faccende domestiche si presenta con capelli ondulati a volte legati con un fazzoletto quando svolge le faccende domestiche o spesso sono attraversati da vistosi bigodini. Lavoratrice, innamorata e gelosa di lui e pronta a perdonare ogni sua debolezza. Manda avanti la casa da sola nella doppia veste di casalinga e lavoratrice. I soldi che lei porta a casa Andy Capp cercher\u00e0 di sottrarglieli con le buone o con le cattive per andarseli a spendere al bar nonostante i creditori bussino alla porta. Al termine dell'ennesimo litigio uno dei due minaccia l'altro di andarsene con tanto di valigia alla mano ma senza essere mai preso sul serio dall'altro coniuge in quanto rivelano sempre un bluff. Nonostante le evidenti differenze fra i due, essi dimostrano di avere molte cose in comune: spesso bevono insieme qualche birra o vanno insieme allo stadio e per di pi\u00f9 Flo come il marito non si tira indietro quando c'\u00e8 da menare le mani con le giovani avventrici del pub insidiate dal marito e ha le sue passioni come quella per il bingo e le lotterie. Non mancano momenti di tenerezza anche se spesso nascondono secondi fini, soprattutto da parte del marito. \u00c8 molto frequente che i battibecchi col marito degenerino in risse nelle quali prevale o l'uno o l'altro.\nAltri personaggi.\nAltri personaggi della serie sono: le amiche di Flo Rube e Sue, il fedele Chalkie, compagno di Andy, un reverendo travolto a sua volta da problemi familiari, il barista, e qualche donnina che desta interesse in Andy e irritazione in Flo.\nRiconoscimenti.\nA Hartlepool, citt\u00e0 natale di Reg Smythe, \u00e8 stata eretta una statua dedicata a Andy Capp nel 2007. L'indirizzo approssimativo \u00e8 Croft Terrace n. 9.\nAltri media.\nNegli anni 80 la striscia avr\u00e0 una nuova stagione di popolarit\u00e0 tanto da avere una serie televisiva e uno spettacolo musicale ispirato ai suoi personaggi."}
{"id": "484601", "revid": "287204", "url": "https://it.wikipedia.org/wiki?curid=484601", "title": "Antenna Yagi", "text": "L'antenna Yagi (o antenna Yagi-Uda) \u00e8 un tipo di antenna direzionale, utilizzata soprattutto come antenna televisiva per la ricezione delle trasmissioni presso le abitazioni private.\nStoria.\nIl nome deriva dai suoi inventori, Hidetsugu Yagi e Shintaro Uda, dell'Universit\u00e0 Imperiale di Tohoku, Sendai, Giappone, che la idearono nel 1926; ma poco dopo brevettata dal solo Yagi che successivamente cedette il brevetto alla \"Marconi Company\".\nEbbe un notevole sfruttamento nella ricezione dei segnali televisivi, ma innumerevoli applicazioni si sono avute in tutte le varie branche delle telecomunicazioni. Un miglioramento si ebbe con, l'introduzione delle antenne Yagi \"dinamiche\", ovvero in grado di sintonizzarsi in continuit\u00e0 su frequenze di varie decine di MHz variando le lunghezze dei dipoli e dei parassiti, conservando cos\u00ec la massima resa.\nFunzionamento.\nSi basa sul principio di elementi sintonizzati su una stessa frequenza e a distanze entro l'uno e i due decimi di lunghezza d'onda, interagiscono tra di loro creando le condizioni per attenuare fortemente segnali posteriori al riflettore e convogliare in avanti buona parte della potenza trasmessa, stringendo tanto pi\u00f9 il lobo d'irradiazione quanto i direttori utilizzati. Si ottengono risultati paragonabili ad un aumento di sei volte la potenza utilizzata gi\u00e0 in una antenna a tre elementi.\nUna limitazione di questo tipo di antenna \u00e8 l'applicazione in gamme piuttosto ridotte con larghezze di banda di qualche centinaio di kHz per ottenere prestazioni ottimali. Al di fuori dei punti di risonanza, i rendimenti, particolarmente durante la trasmissione, si riducono drasticamente.\nAspetti tecnici.\n\u00c8 un'antenna di tipo direzionale e si compone tipicamente di un riflettore, un dipolo e di uno o pi\u00f9 elementi direttori (da 2 a 20 o pi\u00f9), tra loro paralleli, ciascuno con una lunghezza d'onda di circa \u03bb/2 rispetto alla frequenza ottimale da ricevere, (e +5% per il riflettore, -5% per il direttore rispetto alla frequenza di risonanza del dipolo) ed assemblati su di un profilato tubolare o quadrangolare (definito \"boom\" o in italiano boma).\nIl guadagno d'antenna \u00e8 di circa 6\u00a0dB ed aumenta con l'aumentare della lunghezza del \"boom\" e del numero dei direttori, per arrivare ad un massimo di circa 20\u00a0dB). Grazie al principio di reciprocit\u00e0, \u00e8 impiegabile anche in trasmissione e con gli stessi vantaggi.\nUtilizzo.\nGrazie alle sue doti di direzionalit\u00e0 offre buon guadagno e buona attenuazione nei confronti dei segnali provenienti da direzioni diverse da quella di puntamento (\"multi-path\"); in genere riflessioni su strutture o rilievi eventualmente presenti di lato o dietro l'antenna e che in ambito televisivo analogico si tradurrebbero in \"doppia immagine\" (oppure, nell'ambito della radiostereofonia, in distorsione audio).\nIn dimensioni opportunamente calcolate, viene impiegata dalle onde corte sino alle microonde, wifi compreso, ed ovunque sia richiesto buon guadagno e buona direttivit\u00e0. Su lunghezze d'onda molto ridotte (microonde) i riflettori parabolici (antenne paraboliche) risultano essere pi\u00f9 convenienti in termini di direttivit\u00e0 e quindi di guadagno (in genere quando \u00e8 possibile impiegare parabole di diametro pari ad almeno dieci lunghezze d'onda)."}
{"id": "484607", "revid": "4175", "url": "https://it.wikipedia.org/wiki?curid=484607", "title": "Live 8 Berlino", "text": "Live 8 Berlino o Live 8 Germania fu uno dei concerti del Live 8 si \u00e8 tenuto il 2 luglio 2005presso la Siegess\u00e4ule (Colonna della Vittoria) nel parco del Tiergarten di Berlino, in Germania, per l'esattezza nel centro storico dove la folla, formata da oltre 150.000 persone, arrivava oltre la famosa Porta di Brandeburgo.\nNon ha raggiunto cifre record come il milione di spettatori del Live 8 Philadelphia, ma \u00e8 stato comunque un grande successo, cosa che nessuno si aspettava visto gli artisti locali poco conosciuti che erano presenti tranne alcune eccezioni come i Green Day e gli a-ha, ecc.\nProgramma.\nArtisti in ordine di apparizione.\nGli artisti passati del Live Aid sono indicati con un asterisco (*):"}
{"id": "484611", "revid": "31874742", "url": "https://it.wikipedia.org/wiki?curid=484611", "title": "Diario di viaggio", "text": ""}
{"id": "484620", "revid": "7336", "url": "https://it.wikipedia.org/wiki?curid=484620", "title": "Non-dualit\u00e0", "text": ""}
{"id": "484625", "revid": "1855146", "url": "https://it.wikipedia.org/wiki?curid=484625", "title": "Villa Torlonia", "text": ""}
{"id": "484626", "revid": "729019", "url": "https://it.wikipedia.org/wiki?curid=484626", "title": "Cifosi", "text": "La cifosi (dal greco \u03ba\u03c5\u03c6\u03cc\u03c2 \"cyph\u00f2s\" \u00abcurvo\u00bb) \u00e8 una curvatura fisiologica dorsale della colonna vertebrale, con concavit\u00e0 anteriore intesa in senso antero-posteriore ed \u00e8 pertanto visibile di profilo. Quando l'angolo della cifosi supera i 45\u00b0 si parla di ipercifosi, dorso curvo o, nel linguaggio popolare, di gobba; ed \u00e8 una condizione patologica. In questo caso rientra nella classificazione dei dismorfismi (o paramorfismi) o deformit\u00e0 sagittali del rachide. La curvatura concava verso l'interno delle regioni cervicale e lombare della colonna vertebrale \u00e8 chiamata lordosi.\nUna cifosi patologica pu\u00f2 derivare da malattie degenerative come l'artrite, dalla spondilosi, da problemi dello sviluppo (pi\u00f9 comunemente dalla sindrome di Scheuermann), dall'osteoporosi con frattura vertebrale da compressione, da ipostenia fisiologica, debolezza muscolare patologica, posture errate o da traumi. Un normale rachide toracico si estende per vertebre toraciche e dovrebbe avere una leggera angolazione cifotica che varia da 20\u00b0 a 45\u00b0. Quando la curvatura della colonna vertebrale supera i 45\u00b0 prende il nome di cifosi o \"ipercifosi\". La cifosi di Scheuermann \u00e8 la forma pi\u00f9 classica di ipercifosi ed \u00e8 il risultato di vertebre a cuneo che si sviluppano durante l'adolescenza. La causa non \u00e8 attualmente conosciuta e la condizione sembra essere multifattoriale e si riscontra pi\u00f9 frequentemente nei maschi rispetto alle femmine.\nSebbene la maggior parte dei casi di cifosi appaiono come lievi e richiedono solo un monitoraggio di routine, i casi pi\u00f9 gravi possono essere fortemente debilitanti. Un alto grado di cifosi pu\u00f2 causare dolore e disagio, difficolt\u00e0 respiratorie e nella digestione, irregolarit\u00e0 cardiovascolari, compromissione neurologica e, nei casi pi\u00f9 gravi, una qualit\u00e0 della vita significativamente ridotta. Queste ampie curvature, in genere, non rispondono bene al trattamento conservativo e quasi sempre \u00e8 necessario ricorrere all'intervento chirurgico di fusione spinale, che pu\u00f2 ripristinare correttamente il naturale angolo di curvatura. L'angolo di Cobb \u00e8 il metodo pi\u00f9 utilizzato per misurare la cifosi.\nFunzionalmente la curva cifotica si caratterizza:\nDiagnosi.\nUna diagnosi di cifosi patologica viene generalmente formulata attraverso l'osservazione e la misurazione. Cause idiopatiche, come l'incuneamento vertebrale o altre anomalie, possono essere confermate tramite la radiografia. L'osteoporosi, una potenziale causa di cifosi, pu\u00f2 essere confermata con un esame della densitometria ossea.\nTrattamento.\nLa cifosi posturale toracica pu\u00f2 spesso essere trattata con la rieducazione posturale focalizzata su esercizi di rafforzamento. La cifosi toracica idiopatica causata dall'incuneamento vertebrale, da fratture o anomalie vertebrali, risulta pi\u00f9 difficile da trattare, dato che potrebbe non essere possibile assumere una postura corretta per via dei cambiamenti strutturali nelle vertebre. I bambini che non hanno completato il loro sviluppo, possono mostrare miglioramenti duraturi grazie al rinforzo muscolare. Esercizi possono essere prescritti per alleviare il disagio associato al sovraccarico dei muscoli posteriori. Una variet\u00e0 di posizioni a gravit\u00e0 assistita o una leggera trazione pu\u00f2 ridurre al minimo il dolore associato alla compressione della radice del nervo. L'intervento chirurgico pu\u00f2 essere raccomandato per i casi di grave cifosi.\nTutori.\nTutori a corsetto hanno mostrato beneficio in uno studio controllato randomizzato.\nIl \"corsetto Milwaukee\" \u00e8 un particolare corpetto che viene spesso utilizzato per trattare la cifosi. I moderni dispositivi sono realizzati tramite apparecchiature CAD/CAM e personalizzati per il trattamento di diversi tipi di cifosi. Questi sono molto pi\u00f9 facili da indossare e possono produrre risultati soddisfacenti. Poich\u00e9 vi sono diversi tipi di curvature (toracica, toracolombari e lombari) diversi tipi di tutore sono utilizzati, con diversi vantaggi e svantaggi.\nBrace moderno per il trattamento di una lombare o toraco cifosi. Il tutore \u00e8 costruito utilizzando un dispositivo di CAD/CAM. Il restauro della lordosi lombare \u00e8 l'obiettivo principale.\nFisioterapia.\nSono state sviluppate delle tecniche fisioterapiche per la cifosi non grave nei pazienti che non hanno completato lo sviluppo osseo che per le deformit\u00e0 vertebrali correlate.\nChirurgia.\nIl trattamento chirurgico pu\u00f2 essere utilizzato in casi gravi. Nei pazienti con progressiva deformit\u00e0 cifotica causata da crolli vertebrali, una procedura chiamata cifoplastica pu\u00f2 arrestare la deformit\u00e0 e alleviare il dolore. La cifoplastica \u00e8 una procedura minimamente invasiva e richiede solo una piccola apertura nella pelle. L'obiettivo principale \u00e8 di restituire alla vertebra danneggiata la sua altezza originale.\nComplicanze.\nIl rischio di gravi complicanze dovute alla chirurgia di fusione spinale per cifosi \u00e8 stimata al 5%, simile ai rischi di un intervento chirurgico per la scoliosi. Possibili complicazioni possono essere l'infiammazione dei tessuti molli o processi infiammatori profondi, menomazione nella respirazione, sanguinamento e lesioni nervose. Secondo gli ultimi dati disponibili, tuttavia, il tasso effettivo di complicanze pu\u00f2 essere significativamente pi\u00f9 alto. Anche tra coloro che non soffrono gravi complicazioni, il 5% dei pazienti richiede un successivo intervento entro cinque anni e non \u00e8 ancora chiaro quali siano i risultati attesi nel lungo termine. Tenendo conto che i segni e sintomi della deformit\u00e0 della colonna vertebrale non possono essere modificati da un intervento chirurgico, la chirurgia plastica pu\u00f2 essere utile. Purtroppo, gli effetti di un intervento di chirurgia plastica non sono necessariamente stabili."}
{"id": "484631", "revid": "1728", "url": "https://it.wikipedia.org/wiki?curid=484631", "title": "Senatus consultum", "text": ""}
{"id": "484632", "revid": "765341", "url": "https://it.wikipedia.org/wiki?curid=484632", "title": "Salignano", "text": "Salignano \u00e8, insieme a Santa Maria di Leuca e Giuliano di Lecce, una delle frazioni del comune di Castrignano del Capo, in provincia di Lecce.\nPiccola frazione del Capo di Leuca posta a 500 metri dal capoluogo comunale in direzione est, Salignano fu nel Medioevo un importante centro culturale, pi\u00f9 dello stesso Castrignano.\nMonumenti.\nTorre di difesa.\nLa Torre di difesa, costruita nel 1550 in carparo locale, come deducibile da un'iscrizione sull'architrave della porta d'ingresso, sorge in piazza Vicenza, nel nucleo antico del paese. Secondo le testimonianze e i documenti di fine Ottocento, la torre di Salignano sarebbe coeva e gemella della distrutta torre di Cocumola.\nLa torre, costruita per difesa dalle incursioni dei pirati provenienti dal mare, ha una pianta circolare. Alta quindici metri e larga venti, \u00e8 dotata di dieci piombatoi e di cinque cannoniere. Da poco ristrutturata, viene utilizzata per iniziative culturali.\nArchitetture religiose.\nChiesa madre.\nLa chiesa madre \u00e8 dedicata a sant'Andrea Apostolo. La sua costruzione fu iniziata nel 1788, ma i lavori furono bloccati a met\u00e0 dell'opera e ripresero solo nel 1846, per essere poi completati nel 1854 dopo un'altra interruzione. L'anno successivo, in occasione della festa del protettore, la chiesa venne consegnata ai fedeli.\nIl prospetto, caratterizzato dalla presenza di paraste con capitelli corinzi, di un portale centrale e di una finestra semicircolare, \u00e8 realizzato in carparo locale. L'interno a croce latina, ospita alcuni altari barocchi e tele di modesto pregio artistico.\nChiesa della Purificazione.\nLa Chiesa della Purificazione, risalente al Cinquecento, \u00e8 una piccola struttura del centro storico. Il semplice e lineare prospetto, \u00e8 caratterizzato da un piccolo portale sormontato da una statua della \"Vergine col Bambino\". Il prospetto termina con un campanile a vela. L'interno, ad aula unica, conserva una pregevole tela raffigurante la Purificazione della Beata Vergine Maria.\nChiesa della Madonna delle Rasce.\nLa chiesa della Madonna delle Rasce, ora in stato di quasi completo abbandono, sorge in aperta campagna. In passato costituiva un importante luogo di sosta per pellegrini che si recavano in pellegrinaggio al Santuario di Santa Maria di Leuca,\nLa piccola chiesetta sorge nel luogo in cui, secondo la tradizione, sorgeva il mitico casale Crimin\u00f2. I lavori di costruzione iniziarono nel 1678 e si conclusero nel 1699. La sua edificazione fu voluta per riconoscenza alla Madonna per la fine di un lungo periodo di siccit\u00e0 e carestia. \u00c8 dedicata alla Madonna delle Grazie, ma gli abitanti del luogo la chiamano \"delle Rasce\" per via delle numerose piante di rovi (nel dialetto locale \"rasce\").\nL'esterno, privo di qualsiasi elemento decorativo, \u00e8 caratterizzato dalla presenza di numerose croci incise sul lato destro. L'interno, ad aula unica, possiede una copertura con volta a stella, lunettatta e con dei mascheroni allegorici.\nChiesa di San Giuseppe.\nLa chiesa di San Giuseppe, posta a met\u00e0 strada fra Santa Maria di Leuca e Castrignano del Capo, costituiva un'antica tappa per i pellegrini che dai paesi dell'entroterra erano diretti al Santuario di Leuca.\nI lavori di costruzione iniziarono nel 1617. L'arrivo a Leuca degli algerini interruppe la costruzione e la chiesa rimase in abbandono. I lavori furono completati dai cittadini di Castrignano e Salignano nel 1630. \nSul portale d'ingresso e sulla finestra del prospetto si possono ammirare alcune decorazioni barocche. La chiesa \u00e8 completamente circondata da una pineta e viene aperta in occasione della festa di San Giuseppe, il 19 marzo.\nLa chiesa, situata al confine tra il casale di Salignano e quello di Castrignano del Capo, fu per molti secoli contesa fra le due comunit\u00e0. Di conseguenza fu contesa anche la paternit\u00e0 della fiera che si organizza ogni anno il 19 marzo. Il racconto popolare parla di un episodio abbastanza curioso, in conseguenza del quale la chiesa e la fiera di San Giuseppe fu consegnata agli abitanti di Salignano. I Castrignanesi, durante la processione in onore di San Giuseppe, approfittando della pioggia, abbandonarono la statua per raccogliere le lumache."}
{"id": "484633", "revid": "767487", "url": "https://it.wikipedia.org/wiki?curid=484633", "title": "Stay on These Roads", "text": "Stay on These Roads \u00e8 il terzo album in studio del gruppo musicale a-ha, pubblicato nel 1988.\nDescrizione.\nLa sua uscita fu seguita da un tour mondiale in 74 citt\u00e0. L'album contiene il brano principale della colonna sonora del film \"007 - Zona pericolo\".\nTracce.\nTesti di Paul Waaktaar-Savoy, eccetto dove diversamente indicato."}
{"id": "484634", "revid": "122671068", "url": "https://it.wikipedia.org/wiki?curid=484634", "title": "Michael Walzer", "text": "Biografia.\nDi famiglia ebrea, attualmente \u00e8 professore emerito all'Institute for Advanced Study di Princeton (New Jersey). Pensatore eclettico e difficilmente inquadrabile, ha trattato un'ampia gamma di argomenti, tra cui la teoria della guerra giusta, il nazionalismo, il tribalismo, la giustizia distributiva, la critica sociale, il radicalismo politico e la tolleranza. Oltre all'attivit\u00e0 accademica, \u00e8 impegnato come redattore capo di Dissent, una rivista della sinistra americana, e collabora con The New Republic. \u00c8 anche direttore editoriale della rivista accademica \"Philosophy &amp; Public Affairs\". Ad oggi ha scritto ventisette monografie e pubblicato pi\u00f9 di trecento tra articoli, saggi e recensioni. \u00c8 membro di diverse associazioni filosofiche tra cui l'American Philosophical Society.\nWalzer \u00e8 normalmente considerato uno degli esponenti di spicco della corrente \"comunitaria\" del pensiero politico contemporaneo, insieme ad Alasdair MacIntyre e Michael Sandel, bench\u00e9 questa etichetta non gli si adatti completamente: il suo obiettivo \u00e8 infatti una sintesi tra il socialismo democratico e i principi-cardine del liberalismo, tra il ruolo centrale della comunit\u00e0 e le prerogative individuali. Nella concezione walzeriana, la filosofia politica deve essere radicata nella cultura e nella tradizione particolari di una societ\u00e0, e non deve peccare di eccessiva astrattezza. Nell'importante opera \"The Revolution of the Saints: A Study in the Origins of Radical Politics \" (1965) Walzer indaga la natura rivoluzionaria del movimento puritano e le sue connessioni storiche col giacobinismo e il bolscevismo. Scrive Walzer che i puritani sono \"i costruttori di un sistema repressivo - non molto diverso, nella sostanza, da quello dei giacobini francesi e dei bolscevichi russi\". \nI suoi pi\u00f9 importanti contributi comprendono: una revisione della teoria della \"guerra giusta\" che si sofferma sull'importanza della morale in tempo di guerra; la teoria della \"uguaglianza complessa\", che lega il concetto di giustizia distributiva a quello di \"sfere di giustizia\" e \"significato sociale dei beni\"; un'idea di critica sociale \"immanente\" che trae i propri standard critici dalla cultura condivisa di una comunit\u00e0; un'originale trattazione del problema dell'universalismo, inteso in senso \"reiterativo\".\n\u00c8 l'inventore della definizione di \"americani con il trattino\" per definire gli americani come un popolo multietnico.\nIl 23 ottobre 2008 \u00e8 stato insignito della Laurea \"honoris causa\" in Giurisprudenza all\u2019Universit\u00e0 di Modena e Reggio Emilia.\nSfere di giustizia.\nLe teorie distributive precedenti (come il principio di differenza di John Rawls o il meccanismo dell'asta in Ronald Dworkin) sono teorie moniste, cio\u00e8 teorie che considerano i beni da distribuire come un qualcosa di omogeneo, alla stregua di una \"manna dal cielo\" di cui ogni individuo dispone poi nel modo che preferisce. Walzer, al contrario, nella sua tesi relativamente alla natura ontologica dei beni sociali sostiene che questi non siano tra loro commensurabili: il bene salute e il bene denaro, ad esempio, non si possono confrontare n\u00e9 scambiare come fossero lo stesso oggetto. Questo poich\u00e9 il significato dei beni secondo Walzer \u00e8 socialmente costruito: attorno ad ogni bene sociale si costruiscono delle sfere sociali comprensive dei significati, delle pratiche, delle istituzioni e dei professionisti di quel bene; inoltre ogni societ\u00e0 d\u00e0 ai beni di cui ha bisogno valori diversi derivanti dalla tradizione, storia e narrazione di quella comunit\u00e0. In termini pi\u00f9 concreti, osserviamo che attorno al bene \"denaro\" ogni societ\u00e0 sviluppa la propria sfera del mercato, cos\u00ec come attorno al bene \"salute\" alcune societ\u00e0 costruiscono una concezione della sanit\u00e0 pubblica, altre privata, un sistema di assicurazioni, un'istituzione per l'istruzione dei medici e via discorrendo.\nSecondo Walzer ogni sfera sociale costruita attorno ad un bene contiene in s\u00e9 un criterio di distribuzione appropriato per quel bene, cio\u00e8 vi \u00e8 pluralismo dei criteri di distribuzione. Ad esempio, potremmo sostenere che il criterio distributivo del bene \"salute\" \u00e8 il bisogno, mentre il criterio distributivo dell'educazione dovrebbe essere il merito, e cos\u00ec via. Cos\u00ec come i beni sociali non sono tra loro commensurabili, anche i diversi criteri di distribuzione non sono scambiabili tra loro. Il filosofo politico, secondo Walzer, dovrebbe adottare un approccio ermeneutico e \"calarsi\" all'interno di ogni sfera sociale, ricostruirne i significati e individuare per ogni bene il criterio distributivo ad esso pi\u00f9 appropriato.\nWalzer considera inoltre il rischio che un certo bene sociale possa divenire tirannico: ci\u00f2 avviene quando tale bene \u00e8 in posizione dominante rispetto agli altri, ovvero quando tramite quel bene si riesce ad acquistare la precedenza per l'accesso agli altri beni sociali. Potremmo assumere che il bene dominante nella nostra societ\u00e0 sia il denaro: esso \u00e8 in posizione tirannica poich\u00e9 il possesso di denaro permette di accedere in maniera preferenziale alla salute (scavalcando il bisogno) o all'educazione (a prescindere dal merito). In Walzer l'ingiustizia si configura come la tirannia del bene dominante: ci\u00f2 che scandalizza il nostro senso di giustizia \u00e8 che chi \"vince\" in un campo (cio\u00e8, in questo caso, chi accumula pi\u00f9 denaro) riesce ad acquistare la \"vittoria\" in tutti gli altri campi.\nCompito della politica nonch\u00e9, secondo Walzer, arte del liberalismo \u00e8 il riuscire a tenere separate le sfere sociali con un appropriato \"policing\" dei confini, cos\u00ec da garantire l': pluralit\u00e0 di beni, pluralit\u00e0 di sfere, pluralit\u00e0 di criteri distributivi; pur non essendo nessuno identico agli altri, nessuno avr\u00e0 troppo rispetto agli altri."}
{"id": "484637", "revid": "125657231", "url": "https://it.wikipedia.org/wiki?curid=484637", "title": "Alba Iulia", "text": "Alba Iulia (in ungherese \"Gyulafeh\u00e9rv\u00e1r\", in tedesco \"Karlsburg\" o \"Wei\u00dfenburg\", in latino \"Apulum\") \u00e8 un municipio della Romania, capoluogo del distretto di Alba, in Transilvania.\nStoria.\nAlba Iulia si trova sul sito dell'antica citt\u00e0 di \"Apulum\", fondata dai Romani nel II secolo e distrutta dai Tartari nel 1241. Nel medioevo fu chiamata anche con il nome slavo di B\u0103lgrad (citt\u00e0 bianca). Nel XVI e XVII secolo \u00e8 stata sede dei Principi di Transilvania, di una arcidiocesi cattolica e di un metropolita ortodosso.\nTra il 1599 ed il 1601, Alba Iulia fu la capitale dei principati uniti di Valacchia, Transilvania e Moldavia nella persona di Michele il Bravo. Fu sede nel 1918 della redazione della Dichiarazione di Alba Iulia, che port\u00f2 alla proclamazione dell'unione della Transilvania alla Romania, e dell'incoronazione del Re Ferdinando I di Romania nel 1922.\nLa citt\u00e0 \u00e8 situata all'incrocio di antiche vie di commercializzazione dell'oro e del sale. L'ubicazione tra i fiumi Ampoi e Sebe\u0219 da un lato ed i Monti Apuseni dall'altro d\u00e0 alla zona un clima temperato ed ha favorito fin dai tempi pi\u00f9 antichi gli insediamenti umani: le ricerche archeologiche hanno infatti portato alla scoperta di reperti risalenti al Neolitico e all'et\u00e0 del bronzo.\nIn epoca romana, la zona era sede di un grande accampamento fortificato della legio XIII Gemina, che divenne il nucleo iniziale dell'antica \"Apulum\", dal precedente toponimo \"Apoulon\" usato dai Daci.\nLa fondazione della citt\u00e0 per\u00f2 risale al Medioevo, quando viene creato il principato ungherese di Transilvania. La citt\u00e0 viene citata per la prima volta in un documento del 1276 con i nomi \"B\u00e3lgrad\" (slavo) e \"Gyulafeh\u00e9rv\u00e1r\" (ungherese). Essendo una sede vescovile ed un importante centro politico, militare ed ecclesiastico, la citt\u00e0 raggiunse l'apice della sua potenza tra il 1542 e il 1690, quando fu la capitale del Principato Indipendente di Transilvania e residenza dei Principi. Questo fu anche un importante periodo dal punto di vista culturale, in particolare per merito di due vescovi, L\u00e1szl\u00f3 Gereb e Ferenc Varday, e soprattutto del Principe Gabriele Bethlen, che diedero un'importante spinta alla cultura ed all'istruzione di alto livello.\nRisale infatti al 1622 la fondazione del \"Collegium Academicum\", che fu la culla dell'Umanesimo e del Rinascimento in Transilvania e del quale l'attuale Universit\u00e0 di Alba Iulia cerca di continuare la tradizione.\nLa produzione letteraria dell'epoca, favorita anche dalla presenza di diverse tipografie, \u00e8 testimoniata dai reperti conservati nella biblioteca detta \"Batthyaneum\", che dispone di una ricca collezione di incunaboli e libri antichi e rari, oltre ad ospitare il pi\u00f9 antico osservatorio astronomico della Romania.\nIl 1\u00ba novembre 1599, con l'ingresso vittorioso di Michele il Bravo, Alba Iulia divenne la capitale della prima unione politica di tutte le terre che oggi compongono la Romania, accrescendo ancora la propria importanza politica e culturale, tanto da essere tuttora considerata da molti romeni la \"capitale morale\" del Paese.\nConquistata dagli austriaci dopo il 1700, la citt\u00e0 ha subito dal punto di vista architettonico importanti cambiamenti tra il 1714 ed il 1738, con la costruzione di imponenti fortificazioni e di monumenti in stile barocco. Ancora oggi esiste la pi\u00f9 grande e ben conservata fortificazione dell'epoca in Romania, divenuta quasi il simbolo della citt\u00e0.\nNel periodo della dominazione austriaca, la citt\u00e0 conobbe anche importanti sconvolgimenti sociali, come la cosiddetta \"Rivolta dei servi\", sedata nel sangue il 28 febbraio 1785. Vi era una cospicua minoranza ungherese e tedesca che, con la caduta dell'Impero Austro-Ungarico, si \u00e8 diluita fino a quasi scomparire.\nCome importante centro culturale e religioso, Alba Iulia ospit\u00f2 importanti manifestazioni e convegni nel XIX secolo, tra cui si ricordano in particolare tre Sinodi della Chiesa nazionale ortodossa di Romania, nel 1866, 1875 e 1886.\nIl 1\u00ba dicembre 1918, dopo la sconfitta dell'Impero austroungarico nella Prima guerra mondiale, un'assemblea di 1.228 delegati riunita ad Alba Iulia si espresse per l'unificazione della Transilvania con il resto dell'attuale Romania e successivamente, il 15 ottobre 1922, la citt\u00e0 ospit\u00f2 la cerimonia di incoronazione di Re Ferdinando I, il primo monarca della Romania unita.\nSociet\u00e0.\nEvoluzione demografica.\nDal punto di vista etnico Alba Iulia \u00e8 stata una citt\u00e0 a maggioranza ungherese fino all'inizio del XX. Secolo. Con il passaggio alla Romania la componente etnica \u00e8 stata completamente alterata in favore dell'elemento rumeno, con gravi interventi governativi di rumenizzazione. Cos\u00ec al censimento del 2002 la popolazione era cos\u00ec suddivisa:\nEconomia.\nNella citt\u00e0 si trova la fabbrica di ceramiche \"S.C. Apulum S.A.\", fondata nel 1970.\nLe ceramiche di Alba Iulia sono famose in tutta la Romania, e dopo la caduta del regime comunista hanno lentamente visto aumentare la loro esportazioni in tutto il mondo. Ad oggi la fabbrica, che si sviluppa su metri quadri, ad oggi d\u00e0 lavoro a circa persone.\nAmministrazione.\nGemellaggi.\nAlba Iulia \u00e8 gemellata con le seguenti citt\u00e0:\nEsiste inoltre un rapporto di collaborazione con la citt\u00e0 di Alessandria"}
{"id": "484640", "revid": "1543377", "url": "https://it.wikipedia.org/wiki?curid=484640", "title": "Giuliano di Lecce", "text": "Giuliano di Lecce (\"Giulianu\" in dialetto salentino) \u00e8 una frazione di 594 abitanti del comune di Castrignano del Capo, in provincia di Lecce.\nGeografia fisica.\nTerritorio.\nL'abitato sorge all'estremit\u00e0 meridionale della penisola salentina a 130 m s.l.m. Dista 2\u00a0km del capoluogo comunale in direzione nord, 5\u00a0km da Santa Maria di Leuca e 64\u00a0km da Lecce.\nStoria.\nL'insediamento umano nel territorio di Giuliano potrebbe aver avuto luogo in epoca anteriore alla conquista romana, tenendo conto della presenza di un menhir. Il Rohlfs ritiene che le sue origini siano romane e ne fa derivare il nome da \"Ager Julianus\" (podere di un Giulio). Il centro accolse i superstiti della vicina citt\u00e0 messapica di Vereto, distrutta dalle incursioni saracene nel IX secolo.\nGiuliano ha storicamente nobili e affascinanti origini che legano la sua vita a quella della dinastia nobile che l'ha posseduta. \nCon i Normanni, il paese fu dotato di un reggimento comunale; nacque l'Universitas di Giuliano che, nell'ambito della Diocesi di Alessano, era una delle pi\u00f9 importanti per popolazione (682 abitanti nel 1590) e cultura (notai, medici ed avvocati). A testimonianza dello stato sociale del paese, rimangono sui muri del centro storico iscrizioni ed epigrafi latine che riportano brani biblici o motti di buon auspicio, alcuni riferiti agli amati sovrani del luogo. Una delle pi\u00f9 interessanti si trova sulla porta d'ingresso di un frantoio Ipogeo: \"impiantato non con speranze di guadagno, ma di libert\u00e0, nell'anno del Signore 1789\". \nNel XVII secolo, durante il dominio della famiglia feudataria dei Cicinelli, il centro fu dotato di ulteriori mura difensive sulle quali si apriva la porta di San Giuliano, tuttora esistente. Nel corso dei secoli, l'importanza dell'Universitas di Giuliano and\u00f2 via via affievolendosi. \nCon l'abolizione del feudalesimo, avvenuta nel 1806, e l'affermarsi della politica napoleonica, i territori e la cultura subirono un forte decadimento, l'Universitas giulianese venne chiusa e il 25 novembre 1808 il paese fu aggregato al comune di Castrignano del Capo, perse la grande importanza di un tempo, divenendone una frazione insieme a Salignano e alla marina di Leuca.\nMonumenti e luoghi d'interesse.\nArchitetture religiose.\nChiesa Madre di San Giovanni Crisostomo.\nLa chiesa Madre di San Giovanni Crisostomo fu edificata nel XVI secolo su una costruzione preesistente. Nel corso dei secoli ha subito numerosi rifacimenti e interventi di restauro che ne hanno alterato l'originario aspetto rinascimentale.\nL'edificio presenta un prospetto neoclassico, con paraste e portone centrale sormontato da un'epigrafe che ne ricorda la dedicazione, frutto dei lavori effettuati negli anni 1897-98 per volont\u00e0 dei fratelli Fuortes di Michele, che innalzarono anche il campanile. L'interno, a tre navate, \u00e8 ricco di numerose opere artistiche realizzate in varie epoche. Delle fasi pi\u00f9 antiche della chiesa rimangono alcuni affreschi del 1564 e un bassorilievo in pietra leccese del 1612 raffigurante \"La Piet\u00e0\". Le cappelle laterali ospitano altari barocchi sormontati da tele di pregevole valore artistico. Settecenteschi sono gli stucchi delle volte e delle colonne e l'organo a canne di Simon Kirker (1721).\nCripta del Cristo Pantocratore.\nLa cripta prende il nome dall'unico affresco superstite raffigurante il Cristo Pantocratore, porzione dell'affresco che probabilmente avrebbe dovuto rappresentare il deesis insieme a San Giovanni e Maria. Risalente al IX secolo, la cripta \u00e8 a tre navate e nell'abside \u00e8 ancora conservato l'altare originario.\nChiesa di San Pietro Apostolo.\nLa piccola chiesa di San Pietro Apostolo risale al X secolo e fu edificata dai monaci Basiliani o dai Benedettini. \u00c8 situata alla periferia del paese ed \u00e8 stata dichiarata monumento nazionale di terza categoria. Molto probabilmente sorge su un edificio ancora pi\u00f9 antico.\nLa chiesa, che presenta una lunghezza di 10 metri e una larghezza di 4.70 metri, risulta costruita con massi isodomi provenienti dall'antica citt\u00e0 messapica di Vereto. Presenta analoghe somiglianze con le centopietre di Pat\u00f9. L'interno, privo da decenni della volta, ospita alcuni frammenti di affreschi. I recenti lavori di restauro hanno permesso di individuare, all'esterno dell'edificio, alcune tombe e il silos battesimale tipico della liturgia bizantina.\nLa sua edificazione \u00e8 collegata al passaggio dell'apostolo Pietro durante il suo viaggio per raggiungere Roma. Le cronache locali vogliono l'approdo del Santo sulle coste della vicina Santa Maria di Leuca. Lo stesso San Pietro avrebbe edificato il Santuario della Madonna di Leuca su un tempio dedicato a Minerva.\nMenhir Mensi.\n Il menhir Mensi, situato nel centro storico del borgo, nell'antica Via Regina Elena, \u00e8 uno dei pochi esemplari rimasti nel Capo di Leuca. Realizzato in carparo locale, ha un'altezza di 2,34 metri; la faccia principale misura cm. 52 mentre quella laterale cm. 25. La sua caratteristica \u00e8 quella di essere sormontato da una piccola lastra orizzontale (\"cappello\").\nIl Castello.\nIl feudale Castello di Giuliano, fu edificato nei primi anni del XVI secolo nel cuore antico del paese. La fortezza \u00e8 una delle poche nel Salento ad avere mantenuto l'originaria fisionomia intatta. Il fossato, ancora visibile, ospita un agrumeto.\nIl castello presenta i caratteri propri dell'architettura militare del Cinquecento. Il prospetto principale, ai cui lati si elevano due torrioni di forma quadrata, \u00e8 caratterizzato da cortine e da quattro alti bastioni verticali. Un ampio ponte ad archi, che supera il fossato, permette l'accesso all'interno del castello. La struttura \u00e8 distribuita intorno a un ampio cortile centrale sul quale si affacciano tutti gli ambienti del piano terra e del primo piano. Il piano terra, destinato alle attivit\u00e0 produttive, ospita le scuderie, le stalle, i depositi e i locali per la servit\u00f9; il piano superiore, destinato invece alla residenza del feudatario, ospita le stanze nobiliari."}
{"id": "484643", "revid": "1543377", "url": "https://it.wikipedia.org/wiki?curid=484643", "title": "Pat Jennings", "text": "Ufficiale dell'Ordine dell'Impero Britannico, rientra inoltre nella ristretta cerchia dei calciatori con almeno 1000 presenze in carriera.\nCarriera.\nHa difeso la porta dell' 119 volte in un arco temporale di oltre 22 anni.\nDurante la sua carriera ha giocato oltre mille partite tra club e nazionale e ha anche segnato un gol nel 1967 in una partita di Charity Shield.\nJennings cominci\u00f2 la sua carriera professionistica nella sua squadra locale, il Newry City FC a 16 anni. Due anni dopo, nel maggio 1963, venne trasferito in terza divisione inglese, nel Watford. Jennings alla sua prima stagione nel calcio inglese, durante la quale gioc\u00f2 tutte le partite di campionato, impression\u00f2 molto gli addetti ai lavori, e, alla fine della stagione fu comprato dal Tottenham Hotspur per circa \u00a3. Jennings disput\u00f2 ben 13 stagioni a White Hart Lane, giocando 472 partite con gli Spurs. Durante la sua permanenza londinese, vinse la FA Cup nel 1967, la Coppa di Lega nel 1971 e nel 1973 e la Coppa UEFA nel 1972. Nel 1973 la FWA lo nomin\u00f2 giocatore dell'anno. Inoltre, nel Charity Shield 1967, segn\u00f2 una rete contro il Manchester United, in un pareggio per 3-3.\nNel 1977 \u00e8 stato venduto agli storici rivali dell'. Durante le otto stagioni con i Gunners, Jennings, gioc\u00f2 237 partite in campionato. Vinse con l'Arsenal la FA Cup nel 1979.\nJennings debutt\u00f2 in Nazionale, il 15 aprile 1964, contro il Galles (3-2), quando giocava nel Watford. Nella stessa partita fece il suo debutto anche George Best.\nIn quella gara sostitu\u00ec il portiere Harry Gregg che nella precedente uscita aveva subito 8 gol dall'Inghilterra.\nJennings gioc\u00f2 la sua ultima partita in Nazionale il giorno del suo 41\u00ba compleanno nel mondiale del 1986 contro il Brasile (0-3). Ha disputato due mondiali di calcio: nel 1982 e nel 1986.\nDopo il suo ritiro Jennings cominci\u00f2 a fare l'allenatore di portieri; lavor\u00f2 anche nel Tottenham. Nel 2003 Jennings \u00e8 stato inserito nella \"Hall of Fame del calcio inglese\"."}
{"id": "484644", "revid": "125983731", "url": "https://it.wikipedia.org/wiki?curid=484644", "title": "Edison (azienda)", "text": "Edison S.p.A. \u00e8 un'azienda italiana attiva nei settori dell'approvvigionamento, produzione e vendita di energia elettrica, gas e olio grezzo, controllata interamente dal gruppo francese \u00c9lectricit\u00e9 de France.\nEdison \u00e8 uno dei principali produttori di energia elettrica in Italia (detenendo il 6,7% della produzione nazionale, dati riferiti all'anno 2015): possiede un parco produttivo che comprende impianti a ciclo combinato a gas (CCGT), idroelettrici, eolici, solari e a biomasse.\nDal 2007, in Grecia, ha partecipato al progetto di realizzazione di una centrale termoelettrica da 420 MW a Thisvi, operativa dal 2010 e gestita da Elpedison, la joint venture tra Edison ed Hellenic Petroleum.\nNel settore idrocarburi Edison \u00e8 il secondo operatore italiano, coprendo il 21,2% del fabbisogno nazionale di gas (dati riferiti all'anno 2015).\nLa societ\u00e0 ha allo studio attivit\u00e0 di esplorazione e produzione di idrocarburi in Medio Oriente e Africa e, secondo l'ex ad ed attuale presidente Marc Benayoun, si prefigge di realizzare infrastrutture in Europa, grazie alla rete di gasdotti e ai suoi rigassificatori gi\u00e0 avviata dalla Snam, la quale ha rilevato reti importanti in Europa, Francia compresa.\nAlla Borsa di Milano sono quotate solo le azioni di risparmio nell'\u00edndice FTSE Italia Small Cap, in seguito al delisting delle ordinarie avvenuto nel 2012.\nStoria.\nLa prima societ\u00e0 Edison viene formalmente costituita a Milano il 6 gennaio 1884 come \"Societ\u00e0 Generale Italiana di Elettricit\u00e0 Sistema Edison \" per la produzione e la distribuzione dell'energia elettrica, e Giuseppe Colombo, suo presidente, aveva gi\u00e0 costruito nel centro di Milano, al posto dell'ex teatro Santa Radegonda, la Centrale Santa Radegonda, prima centrale elettrica europea, che entr\u00f2 in funzione il 18 giugno 1883, che illumin\u00f2 i locali della Galleria di Milano, delle strade vicine e il Teatro alla Scala.\nNel 1893 la Edison impiant\u00f2 a Milano la prima tranvia elettrica sperimentale, primo tassello di una vasta rete urbana ed extraurbana completata nel 1898, che la Edison gest\u00ec fino al 31 dicembre 1916.\nI brevetti di Thomas Alva Edison basati sulla corrente continua si rivelarono per\u00f2 ben presto superati; dal 1895 un pool di banche italiane, guidati dalla neo costituita Banca Commerciale Italiana, rilanci\u00f2 l'impresa adottando il sistema della corrente alternata, anche grazie ad opportuni accordi con la AEG e investendo via via nuovi capitali. Nello stesso anno la societ\u00e0 veniva quotata alla borsa di Milano. Gi\u00e0 poco prima della prima guerra mondiale la Edison rientrava tra le grandi imprese produttrici di energia elettrica e lo sviluppo \u00e8 continuato negli anni Venti e Trenta.\nL'impresa milanese negli anni stabil\u00ec quasi un monopolio regionale, dal momento che controllava una rete di imprese elettriche, che comprendeva la Societ\u00e0 Elettrica Bresciana, la Societ\u00e0 Emiliana di Esercizi Elettrici, la Dinamo, la Negri, la Conti, l'Interregionale Cisalpina, la Piemonte Orientale e la Ticino.\nDopo la seconda guerra mondiale Edison era uno dei maggiori gruppi elettrici a livello europeo. Negli anni '50 Edison invest\u00ec nella diversificazione delle sue attivit\u00e0, rafforzandosi in altri settori (tra cui la chimica). In seguito alla nazionalizzazione del settore elettrico avvenuta nel 1963 e alla conseguente cessione delle attivit\u00e0 di produzione e vendita di energia elettrica, Edison rimase autoproduttore, continuando a gestire le sole centrali che alimentavano gli impianti industriali del gruppo.\nNel 1955 venne costituita la societ\u00e0 Edisonvolta, cui vennero trasferite le centrali elettriche e la rete di distribuzione dell'energia, rimanendo cos\u00ec la Edison una societ\u00e0 finanziaria. A seguito della nazionalizzazione dell'energia elettrica, la Edisonvolta venne incorporata per fusione in Edison (ottobre 1964, in attuazione delle delibere approvate nell'assemblea straordinaria Edison del 14 dicembre 1963).Contestualmente la Edison ricevette l'indennizzo dallo Stato per l'esproprio in qualit\u00e0 di azionista.\nNel 1966 la societ\u00e0 si fuse con la Montecatini per formare la Montedison (1969), il maggior gruppo chimico privato industriale italiano. Alla nuova societ\u00e0 la Montecatini portava in dote i propri impianti, maestranze e \"know-how\", mentre la Edison apportava le somme ricevute dallo stato, che sarebbero state utilizzate per effettuare nuovi investimenti.\nNel 1979 gli impianti elettrici di Montedison (21 centrali idroelettriche e 2 termoelettriche) vennero riuniti in una nuova societ\u00e0, SELM, che dopo quattro anni verr\u00e0 quotata alla Borsa di Milano. Nel '91 Selm fu ridenominata con il nome storico di Edison.\nGli anni successivi rappresentarono un periodo di grande sviluppo, anche grazie al Piano energetico nazionale del 1991 che promosse la realizzazione di impianti di produzione da fonti rinnovabili e assimilate rilanciando il ruolo degli autoproduttori. Sempre negli anni \u201890 Edison consolid\u00f2 le sue attivit\u00e0 nel settore degli idrocarburi, acquisendo importanti riserve di gas naturale.\nDal 1999 la nuova legislazione sulla progressiva liberalizzazione del settore elettrico nel (Decreto Bersani) reintrodusse la concorrenza nei settori dell'elettricit\u00e0 e del gas. Edison entr\u00f2 nel nuovo mercato realizzando le prime forniture di energia elettrica ai clienti privati allargando anche la propria presenza nel settore gas.\nI presupposti del delisting.\nNel 2000, la holding Compart (Compagnia di partecipazioni assicurative ed industriali S.p.A.) di Luigi Lucchini (Eridania - B\u00e9ghin Say, Antibioticos, Ausimont, Edison, Tecnimont, ecc.) - che gi\u00e0 possedeva il 36,1% delle ordinarie - lanci\u00f2 un'OPA interna sulle azioni della Montedison S.p.A. con l'ausilio di Mediobanca, per prevenire scalate ostili e allo stesso tempo, secondo Pierre Di Toro, per monopolizzare la risalita dei dividendi della sub-controllata Edison. Azione che si concluse, dopo un mese, con il controllo di oltre il 92% del capitale ordinario di Montedison e la conseguente incorporazione della Montedison S.p.A. nella Compart S.p.A. ridenominata col nome dell'incorporata.\nNell'estate del 2001 \"Italenergia\" - societ\u00e0 costituita da Fiat Energia, \u00c9lectricit\u00e9 de France (EdF), Tassara del finanziere franco-polacco Romain Zaleski, Banco di Roma, Banca Intesa e Banca San Paolo - lanci\u00f2 un'OPA su Montedison e su Edison, acquisendone il controllo. Ci\u00f2 comport\u00f2 la dismissione di tutte quelle attivit\u00e0 del Gruppo Montedison non rientranti nel settore energia e che non erano pi\u00f9 considerate core business.\nCon le trattative avviate fra ottobre e dicembre dello stesso anno, in Italenergia vennero incorporate la Edison, la Sondel (controllata del Gruppo Falck, dopo la mancata fusione di qualche mese prima), la Fiat Energia e la Montedison dando vita a una nuova societ\u00e0 chiamata nuovamente Edison S.p.A.. L'assetto di Edison S.p.A. venne pertanto modificato nel 2005, quando il controllo della societ\u00e0 pass\u00f2, attraverso un'OPA, a Transalpina di Energia srl, la societ\u00e0 controllata pariteticamente dal gruppo \u00c9lectricit\u00e9 de France (EDF) e da Delmi, di cui A2A ne deteneva il 51%. Il primo presidente fu Giuliano Zuccoli.\nIl 24 maggio 2012, in seguito ad un riassetto durato quasi un anno, \u00c9lectricit\u00e9 de France (EDF) ha acquisito il controllo esclusivo di Edison, delistando le azioni ordinarie dalla quotazione alla Borsa di Milano.\nNel dicembre 2014 Jean Bernard Levy \u00e8 nominato presidente mentre il ruolo di Ceo \u00e8 affidato nel 2015 a Marc Benayoun.\nNel luglio 2019 viene nominato CEO l'italiano Nicola Monti al posto di Marc Benayoun che, chiamato ad altri incarichi nella controllante Edf insieme a Jean Bernard Levy, assume l'incarico di presidente.\nAttivit\u00e0 in Italia.\nNel settore energia elettrica Edison ha avuto una produzione nel 2014 pari a 17,6 TWh, corrispondente al 6,7% dell'intera produzione nazionale (dati Edison). Dal 2002 al 2007 Edison ha completato la costruzione di nuovi impianti eco-compatibili alimentati a gas per circa MW.\nCon una disponibilit\u00e0 nel 2014 di 13,2 miliardi di metri cubi di gas, che copre il 17,9% del fabbisogno italiano (dati Edison), Edison SpA sostiene l'intera filiera del gas naturale, dalla produzione all'importazione, distribuzione e vendita. La societ\u00e0 dispone inoltre di diversi centri di stoccaggio di gas naturale in Italia. Edison \u00e8 attiva nell'esplorazione e produzione di gas naturale e olio greggio, attraverso 60 concessioni e permessi esplorativi in Italia e 67 all'estero (dati Edison).\nNel settore eolico partecipa al capitale di e2i energie speciali, societ\u00e0 creata nel 2014 insieme a F2i e e EDF EN Italia, terzo operatore eolico in Italia per potenza installata (circa 600 MW).\nAMG GAS S.R.L., di Palermo dal 2009 \u00e8 soggetta ad attivit\u00e0 di direzione e coordinamento della EDISON S.P.A.\nNel settembre 2019 nascono a Milano, alla Bovisa, all'interno dell'incubatore PoliHub, Officine Edison in collaborazione con il Politecnico di Milano, polo per l'innovazione e la sperimentazione digitale applicata all'energia.\nPresenza internazionale.\nEdison ha attivit\u00e0 e uffici rappresentanza in Europa (Italia, Grecia, Regno Unito, Svizzera, Norvegia, Croazia, Bulgaria, Belgio e Turchia), Africa (Algeria, Egitto) e Medio Oriente (Israele).\nIn Grecia, attraverso la Joint Venture con Hellenic Petroleum, Edison \u00e8 il secondo operatore elettrico del Paese grazie a una capacit\u00e0 installata di 800 MW. Nel 2011 Edison ha inaugurato la centrale a ciclo combinato gas di Thisvi con una potenza installata di 420 MW. L'azienda \u00e8 impegnata inoltre nella costruzione dell'Interconnettore Grecia-Italia.\nNel Regno Unito Edison partecipa a tre licenze di esplorazione di idrocarburi.\nIn Norvegia Edison partecipa a cinque licenze di esplorazione di idrocarburi nella piattaforma continentale norvegese.\nIn Croazia Edison partecipa alla licenza di esplorazione di idrocarburi nel campo Izabela, situato nella parte settentrionale del mare Adriatico.\nIn Algeria Edison International detiene partecipazioni nelle licenze di sviluppo idrocarburi nel blocco Reggane North.\nIn Egitto Edison detiene diverse licenze per l'esplorazione e produzione di idrocarburi nel Paese: il 100% della concessione Abu Qir al largo del Delta del Nilo, il 20% nella licenza di produzione off-shore Rosetta, ha una partecipazione del 60% nella licenza West Wadi El Rayan del Western Desert e del 40% nella licenza di esplorazione di Sidi Abd El Rahaman al largo del Delta del Nilo.\nInfrastrutture gas.\nEdison \u00e8 impegnata nella costruzione di principali infrastrutture di importazione del gas per l'Europa e l'Italia: il gasdotto ITGI e il gasdotto Galsi.\nIl Terminale GNL Adriatico situato al largo di Rovigo ha una capacit\u00e0 di rigassificazione di 8 miliardi di metri cubi di gas l'anno, pari al 10% del fabbisogno italiano di gas ed \u00e8 operativo dal 2009. Il rigassificatore \u00e8 il primo realizzato off-shore a livello mondiale.\nITGI (Interconnector Italy-Greece-Turkey) \u00e8 il gasdotto in fase di sviluppo che collegher\u00e0 le aree del Mar Caspio e del Medio Oriente con l'Italia e l'Europa attraverso la Turchia e la Grecia. Il gasdotto avr\u00e0 una capacit\u00e0 di trasporto fino a 10 miliardi di metri cubi di gas naturale all'anno. Edison e DEPA sono impegnate nel completamento dell'ultimo tratto del gasdotto ITGI, ovvero la sezione Grecia-Italia.\nIl gasdotto Galsi collegher\u00e0 la Sardegna all'Algeria importando fino a 8 miliardi di metri cubi all'anno.\nSostenibilit\u00e0.\nEdison \u00e8 attiva in diversi progetti che riguardano il tema della sostenibilit\u00e0.\nIl progetto Biovega \u00e8 uno studio sulla biodiversit\u00e0 marina nella porzione di mare sottostante la piattaforma petrolifera Vega A, in Sicilia, al largo di Pozzallo.\nIl progetto \"Green movie\" \u00e8 volto a ridurre le emissioni legate alle produzioni cinematografiche tramite l'applicazione di un protocollo. I film \"Il ricco, il povero e il maggiordomo\" di Aldo, Giovanni e Giacomo, \"Il capitale umano\" di Paolo Virz\u00ec e \"Torneranno i prati\" di Ermanno Olmi sono stati realizzati seguendo tale protocollo.\nArchivio storico di filmati.\nLa storia delle societ\u00e0 del gruppo, delle loro realizzazioni e degli uomini che vi hanno contribuito \u00e8 documentata in centinaia di filmati prodotti dagli anni venti agli anni ottanta del XX secolo, poi confluiti nell'Archivio nazionale del cinema d'impresa. In particolare, Ermanno Olmi, assunto dalla Edison dal 1947 al 1961, nel 1954 fond\u00f2 la sezione Cinema Edisonvolta e, come regista, gir\u00f2 circa quaranta documentari.\nSponsorizzazioni.\nEdison \u00e8 stata sponsor della nazionale italiana di rugby. Dalla 16 edizione della Biennale di Architettura di Venezia Edison ne \u00e8 partner. Da novembre 2019 \u00e8 lo sponsor ufficiale della squadra calcistica dell'A.C. Monza.\nAzionariato.\nDopo un periodo di negoziazione durato pi\u00f9 di un anno, il 24 maggio 2012, si \u00e8 completato il processo di riassetto azionario di Edison.\nL'accordo raggiunto tra gli azionisti della societ\u00e0 ha consentito ad EDF, \u00c9lectricit\u00e9 de France, di acquistare il controllo esclusivo di Edison con una partecipazione al 99,4%.\nArchivio.\nL\u2019Archivio fotografico Edison, riconosciuto dalla Soprintendenza archivistica per la Lombardia come bene di notevole interesse storico, comprende le raccolte fotografiche delle aziende che negli anni si sono fuse nell'unico gruppo oggi denominato Edison Spa. La parte pi\u00f9 consistente \u00e8 costituita dal fondo Montecatini, azienda chimica nata nel 1888 e fusasi con Edison nel 1966. Il fondo appartenente a Edison \u00e8 invece in gran parte confluito nell'archivio della societ\u00e0 Enel al momento della nazionalizzazione del settore energetico nel 1962.\nL'Archivio Edison si compone di positivi su carta e su pellicola alla gelatina ai sali d'argento e negativi su vetro e pellicola alla gelatina ai sali d'argento per un totale di circa fototipi, di cui ad oggi ne sono stati catalogati e digitalizzati ca. consultabili sul sito LBC Archivi. Lombardia Beni Culturali - Archivi."}
{"id": "484646", "revid": "1305772", "url": "https://it.wikipedia.org/wiki?curid=484646", "title": "TOR", "text": ""}
{"id": "484653", "revid": "1048993", "url": "https://it.wikipedia.org/wiki?curid=484653", "title": "Marco Santin", "text": "Biografia.\n\u00c8 figlio del veronese Federico Santin, illustratore di libri per ragazzi.\nAssieme a Nicoletta Simeone ha condotto dal 2007 al 2010 il programma radiofonico \"Grazie per averci scelto\", andato in onda su Rai Radio 2 dal luned\u00ec al venerd\u00ec dalle 11 alle 12.30. La trasmissione \u00e8 stata interrotta il 16 giugno per iniziativa del direttore di Radio2, Flavio Mucciante.\nLa conduzione di \"Grazie per averci scelto\" ha consentito a Santin di stabilire un record, quello della presenza in contemporanea su tre emittenti radiofoniche nazionali (oltre alla Rai, Radio DeeJay e Rtl 102.5 con la Gialappa's).\nDal 16 gennaio 2012 conduce \"Stile Libero\" su R101, dal luned\u00ec al venerd\u00ec dalle 13 alle 15, insieme a Giorgio Gherarducci e Flavia Cercato.\n\u00c8 tifoso dell'Inter e simpatizzante della squadra inglese del Crystal Palace."}
{"id": "484658", "revid": "51032", "url": "https://it.wikipedia.org/wiki?curid=484658", "title": "Solanacee", "text": ""}
{"id": "484663", "revid": "287204", "url": "https://it.wikipedia.org/wiki?curid=484663", "title": "Carlo Taranto", "text": ""}
{"id": "484667", "revid": "120121069", "url": "https://it.wikipedia.org/wiki?curid=484667", "title": "Heike Kamerlingh Onnes", "text": "Esegu\u00ec fondamentali ricerche sulle temperature prossime allo zero assoluto; nel 1908 riusc\u00ec a ottenere l'elio liquido.\nGli viene attribuita la scoperta della superconduzione: nel 1911 aveva notato infatti come in certi conduttori metallici, e in particolare nel mercurio, la resistivit\u00e0 \u03c1 presentava moderate variazioni a temperature alte e diventava invece bruscamente nulla in prossimit\u00e0 dello zero assoluto trasformando cos\u00ec il metallo in un superconduttore.\nOnnes ricevette il Premio Nobel per la fisica all'et\u00e0 di 60 anni nel 1913.\nInoltre fu proprio Onnes a coniare il termine \"entalp\u00eca\", per riferirsi a quella parte dell'energia interna di un sistema (U) che pu\u00f2 essere scambiata con l'ambiente esterno."}
{"id": "484670", "revid": "110157", "url": "https://it.wikipedia.org/wiki?curid=484670", "title": "Societ\u00e0 Azionaria Gestione Aeroporto Torino", "text": "La Societ\u00e0 Azionaria Gestione Aeroporto Torino S.p.A. (SAGAT) \u00e8 la societ\u00e0 che gestisce l'aeroporto di Torino-Caselle.\n\u00c8 inoltre, l'azionista di maggioranza di Aeroporti Holding.\nStoria del gruppo.\nSAGAT S.p.A. \u00e8 costituita il 6 marzo 1956 a Palazzo Civico.\nNegli anni Ottanta vengono effettuati ingenti investimenti per l'ammodernamento delle infrastrutture.\nNel 2000 la societ\u00e0 SAGAT \u00e8 stata privatizzata.\nLa SAGAT, nel 2001 ha costituito una societ\u00e0 controllata, SAGAT Handling S.p.A., per la gestione dei servizi a terra, come previsto da un decreto legislativo (D. Lgs. 18/99) che impone la separazione tra i servizi di handling da quelli di gestore aeroportuale.\nNel 2003 \u00e8 stata costituita anche la societ\u00e0 \"SAGAT Engineering S.r.l.\" che ha come oggetto l'esecuzione di studi di fattibilit\u00e0, consulenze e progettazioni.\nNel 2012 il comune di Torino ha messo in vendita il 28% del capitale azionario, con l'intenzione di mantenere un 10%.\nAl bando hanno risposto F2i, con un'offerta di circa 35 milioni di euro, e Sintonia S.p.A., gi\u00e0 detentrice del 24,39% di SAGAT, con un'offerta di 29 milioni di euro.\nL'aggiudicazione a F2i \u00e8 stata confermata il 15 dicembre 2012.\nA seguito dell'aggiudicazione delle quote del comune di Torino, F2i ha rilevato la quota azionaria di Sintonia, raggiungendo la maggioranza azionaria, con circa il 51% della societ\u00e0."}
{"id": "484671", "revid": "125058857", "url": "https://it.wikipedia.org/wiki?curid=484671", "title": "Arlo Guthrie", "text": "Biografia.\nGli inizi.\nFiglio del cantautore folk Woody Guthrie e della ballerina della Martha Graham Company, Marjorie Mazia Guthrie, inizia a cantare e comporre canzoni da giovanissimo e, anche grazie alle sue origini, riesce a sfondare nel campo della musica inserendosi nella generazione di cantanti folk di cui proprio il padre \u00e8 capostipite assieme a Pete Seeger e della quale fanno parte cantautori quali Bob Dylan e Joan Baez.\nAlice's Restaurant.\nCon la canzone e il film intitolati \"Alice's Restaurant\" (1967), Arlo Guthrie ribadisce la sua appartenenza al gruppo di cantanti folk di protesta, lanciando un'invettiva contro la leva obbligatoria e la guerra nel Vietnam, prendendo in giro l'esercito, le istituzioni statunitensi e anche la propria generazione con una simpatica autocritica.\nContinua sulla strada del folk per tutta la vita, migliorando sempre di pi\u00f9 la sua tecnica nel suonare chitarra, pianoforte e armonica a bocca.\nTra le sue canzoni pi\u00f9 famose: \"Alice's Restaurant\", \"The Motorcycle Song\", \"Coming into Los Angeles\" (Cantata riscuotendo grande successo al Festival di Woodstock nel 1969) e \"Last Train\".\nLa collaborazione con Dylan.\nCome figlio di Woody Guthrie, Arlo ha avuto modo di conoscere da vicino il cantautore Bob Dylan, con il quale ha collaborato fin dai tempi della \"tourn\u00e9e\" nel Regno Unito del 1965 immortalata nel film \"Dont Look Back\".\nHa poi collaborato nuovamente con Dylan negli anni settanta in occasione della \"Rolling Thunder Revue\", i cui concerti dell'autunno 1975 furono ripresi per poi essere inseriti nel film del 1978, scritto e diretto dallo stesso Dylan, \"Renaldo and Clara\"."}
{"id": "484672", "revid": "120524879", "url": "https://it.wikipedia.org/wiki?curid=484672", "title": "Sostituzione elettrofila aromatica", "text": "Nell'ambito della chimica organica per sostituzione elettrofila aromatica (o SEA) si intende la sostituzione di un atomo di idrogeno di un composto aromatico con un elettrofilo attraverso la formazione di un intermedio ionico detto \"addotto \u03c3\" o \"ione arenio\" o catione \"benzenonio\", qualora il substrato della reazione sia il benzene.\nGeneralit\u00e0.\nLo ione benzenonio presenta particolare stabilit\u00e0 a causa della delocalizzazione di carica presente in tale molecola, infatti tale ione presenta tre strutture di risonanza.\nLa specie elettrofila (rappresentata in genere da uno ione positivo generato \"in situ\" tramite la presenza di opportuni catalizzatori) si lega all'anello aromatico, trasferendogli la sua lacuna elettronica e formando un intermedio che prende il nome di complesso \u03c3. La carica positiva sull'intermedio risulta stabilizzata per risonanza, che la disperde sulle posizioni in \"orto\" e \"para\" alla posizione su cui avviene la sostituzione. Successivamente, tramite l'espulsione di uno ione H+ l'aromaticit\u00e0 dell'anello viene ripristinata con la formazione di una molecola di prodotto sostituito.\nLa reazione avviene in presenza di un acido di Lewis, che rappresenta o genera la specie elettrofila.\nEsempi di sostituzioni elettrofile aromatiche.\nAlcune reazioni di sostituzione elettrofila comprendono:\nReagenti.\nA seconda del gruppo che si vuole introdurre nell'anello aromatico bisogna utilizzare il reagente appropriato.\nPer ottenere alogeno-derivati si utilizzano gli alogeni elementari in particolare Br2 e Cl2; la fluorurazione e la iodurazione avvengono difficilmente sfruttando questa reazione.\nPer sintetizzare i nitroareni si utilizza in genere acido nitrico ed acido solforico (\"miscela solfonitrica\").\nPer le solfonazioni si utilizza l\"'oleum\" (acido solforico e anidride solforica).\nLe alchilazioni vengono operate utilizzando alogenuri alchilici, alcoli e alcheni, anche se pi\u00f9 comunemente vengono utilizzati alogenuri alchilici.\nLe acilazioni vengono effettuate utilizzando alogenuri acilici, in particolar modo i cloruri.\nCatalizzatori.\nI catalizzatori pi\u00f9 utilizzati nelle SEA sono gli acidi di Lewis. In particolare:\nDiagrammando l'energia contenuta nel sistema catalizzato rispetto ad una coordinata di reazione, si ottiene un grafico come quello in figura.\nIn ascissa si ha una qualsiasi coordinata di reazione, mentre in ordinata si ha il contenuto energetico (esprimibile ad esempio in termini di entalpia o energia libera di Gibbs).\nSi pu\u00f2 vedere che anche se la reazione nel suo complesso sarebbe esoergonica (in quanto l'energia che compete ai prodotti \u00e8 minore di quella che compete ai reagenti), perch\u00e9 la reazione abbia luogo \u00e8 necessario fornire energia per il superamento di due barriere di energia, rispettivamente per la formazione dello ione arenio a partire dai reagenti e per la formazione dei prodotti a partire dallo ione arenio. In assenza di catalizzatore, non si avrebbe formazione dello ione arenio, e si avrebbe un solo picco, ma con contenuto energetico molto pi\u00f9 elevato dei due picchi corrispondenti alla reazione catalizzata. La catalisi quindi offre un percorso alternativo al normale svolgersi della reazione. La formazione dello ione arenio (che \u00e8 un intermedio stabile, trovandosi all'interno di una zona del grafico a concavit\u00e0 rivolta verso l'alto) permette lo svolgersi della reazione con una minore fornitura di energia, ovvero in condizioni di temperatura e pressione meno gravose, con conseguente risparmio in termini economici.\nMonosostituzione.\nEffettuando una sostituzione sul benzene si ottiene un unico prodotto con rese molto elevate. Questo perch\u00e9 i sei atomi di idrogeno di questa molecola sono tra loro equivalenti, per cui l'esatta posizione in cui avviene la sostituzione non \u00e8 rilevante ai fini dell'ottenimento del prodotto finale.\nUn benzene monosostituito possiede idrogeni con tre diversi contenuti energetici a seconda della loro posizione rispetto al sostituente:\nPolisostituzione.\nEffetto dei sostituenti sulla reattivit\u00e0.\nQuando nell'anello benzenico viene introdotto un gruppo funzionale, questo induce una serie di effetti sui rimanenti 5 idrogeni, tali da modificarne la reattivit\u00e0 nei confronti di successive sostituzioni elettrofile.\nIn particolar modo i gruppi si dividono in \"attivanti\" e \"disattivanti\": i primi rendono l'anello benzenico pi\u00f9 reattivo ad una seconda sostituzione, mentre i secondi aumentano l'energia necessaria per una seconda sostituzione.\nIl carattere attivante di un gruppo \u00e8 dovuto al fatto che esso, possedendo almeno un doppietto elettronico non condiviso, si comporta da elettron-donatore, per cui attraverso la risonanza pu\u00f2 condividere parte dei propri elettroni con l'anello aromatico, rendendolo pi\u00f9 facilmente attaccabile.\nIl carattere disattivante di un gruppo \u00e8 dovuto invece al fatto che esso si comporta da elettron-attrattore, ovvero attraverso l'effetto induttivo sottrae all'anello parte della sua densit\u00e0 elettronica, rendendolo meno reattivo nei confronti della specie elettrofila.\nEffetto dei sostituenti sull'orientamento.\nLa natura chimica del sostituente, oltre ad influenzare la reattivit\u00e0 della molecola ne influenza anche l'orientamento, ovvero la posizione preferenziale in cui si avr\u00e0 la successiva sostituzione.\nIn genere, gli attivanti indirizzano \"l'entrata\" di un nuovo gruppo in posizione orto o in para (ovvero sono \"orto-para orientanti\"), mentre i disattivanti sono \"meta-orientanti\".\nA questa regola empirica fanno eccezione gli alogeni, che pur essendo disattivanti (per effetto induttivo), sono orto-para orientanti (per risonanza).\nGli elettron-donatori presentano un doppietto elettronico sull'atomo legato all'anello benzenico. Tale doppietto favorisce la delocalizzazione con massima concentrazione nelle posizioni orto e para, gli eteri gli alogeni, gli alcoli, i tioli, e le ammine sono elettron-donatori.\nAnche i gruppi alchilici favoriscono la SEA e sono orto-para orientanti, la spiegazione \u00e8 da ricercare in un effetto d'iperconiugazione, che genera effetti riconducibili a quelli di altri attivanti.\nGli elettron-attrattori non presentano elettroni da condividere, hanno una certa densit\u00e0 di carica positiva e sono meta-orientanti. I nitroderivati, i gruppi acilici e i nitrili sono elettron-attrattori.\nSostituzione su aromatici policiclici.\nGli idrocarburi aromatici policiclici sono in genere pi\u00f9 reattivi del benzene, sempre per questioni di risonanza che disperde la carica positiva del complesso \u03c3 su un numero maggiore di atomi.\nIl naftalene reagisce soprattutto sulla posizione 1, tranne nel caso in cui fattori sterici rendano la posizione sfavorita.\nAntracene e fenantrene reagiscono in una delle due posizioni libere dell'anello centrale; in questo modo infatti nell'intermedio si conserva l'aromaticit\u00e0 dei due anelli laterali.\nSostituzione su eterocicli.\nFurano, tiofene e pirrolo sono pi\u00f9 reattivi del benzene, questo perch\u00e9 rispettivamente ossigeno, zolfo ed azoto hanno elettroni \u03c0 che contribuiscono a stabilizzare l'intermedio. La posizione che reagisce \u00e8 la 2."}
{"id": "484673", "revid": "767487", "url": "https://it.wikipedia.org/wiki?curid=484673", "title": "Poseidon", "text": "Poseidon \u00e8 un film catastrofico del 2006 diretto da Wolfgang Petersen. \u00c8 il \"remake\" di \"L'avventura del Poseidon\" di Ronald Neame (1972) ispirato al romanzo \"L'avventura del Poseidon\" (\"The Poseidon adventure\") scritto da Paul Gallico nel 1969.\nTrama.\nIl Poseidon, una lussosa nave da crociera, sta attraversando l'oceano Atlantico diretta a New York. Durante la notte di Capodanno, mentre i passeggeri festeggiano il nuovo anno, l'equipaggio avvista un'onda anomala alta che travolge la nave: la violenza dell'onda la capovolge senza per\u00f2 affondarla. Il capitano rassicura i passeggeri dicendo che \u00e8 stato inviato l'SOS poco prima dell'impatto e che i soccorsi arriveranno entro poche ore; inoltre raccomanda di restare nel salone che \u00e8 l'unica zona sicura della nave, ma presto viene invaso dall'acqua uccidendo tutti i presenti all'interno. Solo un gruppo di persone (il giocatore d'azzardo Dylan Jones, la madre \"single\" Maggie con suo figlio, Conor, l'ex sindaco di New York Robert Ramsey, la coppia di fidanzati Jennifer e Chris, l'architetto Richard Nelson, il giovane \"ma\u00eetre\" Valentin, il petroliere alcolizzato di Dallas Lucky Larry ed Helena che sta andando a trovare suo fratello a New York) decide di cercare una via di fuga riuscendo a fuggire attraverso il condotto delle eliche di prua rimaste fuori dall'acqua nell'incidente, anche se alcuni di loro moriranno nell'impresa: Valentin muore cadendo nella tromba dell'ascensore, Lucky Larry che viene schiacciato da un altro ascensore pi\u00f9 avanti, Helena dopo che \u00e8 rimasta impigliata sott'acqua e ha sbattuto la testa e Robert che muore annegato. Inizialmente la loro idea consiste nel risalire verso il fondo dello scafo (l'unica parte emersa), poi trovano un modo per uscire: i \"thruster\" prodieri. Dopo qualche minuto una serie di esplosioni in sala macchine fa emergere la prua dall'acqua e i superstiti riescono a uscire e a salire su una zattera di salvataggio. Successivamente verranno salvati dagli elicotteri e dalle navi della guardia costiera americana dopo aver visto la nave affondare tra le onde.\nRiconoscimenti.\n\"Nomination\" al Premio oscar 2007 per i migliori effetti speciali.\nRiprese.\nLa nave \u00e8 stata creata totalmente in grafica computerizzata basandosi, per molte scene, sulle sale della Queen Mary 2.\nGli effetti speciali digitali sono stati completati dall'Industrial Light &amp; Magic e Moving Picture Company. ILM ha utilizzato la versione pi\u00f9 avanzata di mental ray per le foto realistiche della luce e girare le riprese, ed \u00e8 stata responsabile di tutte le riprese esterne della nave. Il lavoro pi\u00f9 complicato \u00e8 stato per la scena iniziale della nave, che vanta uno dei modelli digitali pi\u00f9 complessi mai realizzati alla ILM.\nPer le simulazioni di acqua \u00e8 stato utilizzato il software PhysBAM, creato in collaborazione con la Stanford University, ma anche la Hydraulx, capitanata da Greg Strause, Colin Strause e Bill Kunin, si \u00e8 occupata degli effetti speciali digitali.\nAccoglienza.\nIncassi.\nIl film ha incassato globalmente di dollari, di cui negli Stati Uniti, e di euro in Italia."}
{"id": "484675", "revid": "1652635", "url": "https://it.wikipedia.org/wiki?curid=484675", "title": "Giorgio Gherarducci", "text": "Biografia.\n\u00c8 figlio del giornalista Mario Gherarducci ed \u00e8 fratello di Giampaolo Gherarducci, che lavora come giornalista sportivo a Sport Mediaset. Ha frequentato l'universit\u00e0 Bocconi, interrompendo gli studi a 5 esami dalla laurea.\nHa collaborato alla scrittura dei film di Aldo, Giovanni e Giacomo \"Tre uomini e una gamba\" e \"Cos\u00ec \u00e8 la vita\". Inoltre, fino a luglio 2010, ha tenuto una rubrica di critica cinematografica su Rolling Stone Italia intitolata \"Dall'alto di un cazzo\".\nDal 16 gennaio 2012 \u00e8 co-conduttore, assieme a Flavia Cercato e Marco Santin, della trasmissione Stile Libero, in onda dal luned\u00ec al venerd\u00ec dalle 13 alle 15 su R101. Conclusa l'esperienza con R101 e soprattutto con Mediaset, passa in Rai con gli altri due colleghi della Gialappa's Band conducendo assieme a Nicola Savino le stagioni 2015/2016 e 2016-17 di Quelli che il calcio su Rai Due. L'anno successivo, insieme ai due compagni della Gialappa's, torna a Mediaset, dove il trio riprende la serie di \"Mai dire\" commentando il GF Vip, L'isola dei Famosi e i Mondiali di calcio. \n\u00c8 tifoso del Milan. Ha due figli."}
{"id": "484678", "revid": "1632387", "url": "https://it.wikipedia.org/wiki?curid=484678", "title": "Physis", "text": "La physis (in greco ) \u00e8 la realt\u00e0 prima e fondamentale, principio e causa di tutte le cose, secondo i filosofi presocratici. Il termine \u00e8 in genere tradotto con 'natura'.\nI fisiologi presocratici.\nTra l'et\u00e0 di Omero (XIII-IX secolo a.C.) e l'et\u00e0 di Socrate (seconda met\u00e0 del V secolo a.C.) all'interno della cultura greca si sviluppa un originale movimento di pensiero, che pone come oggetto di studio e di indagine la natura, in greco appunto \"physis\". Aristotele chiama questi pensatori \"fisici\" o \"fisiologi\", cio\u00e8 studiosi della natura o \"naturalisti\". Con essi si \u00e8 soliti dare inizio alla filosofia vera e propria.\nIl termine italiano \u201cnatura\u201d designa l'insieme delle cose e degli esseri esistenti nell'universo, e deriva dalla radice latina \"gna\" (in greco \"gen\"), che significa \"generazione\", da cui il verbo latino \"nasci\", \"nascere\". Analogamente, la parola greca \"physis\" appartiene alla radice \"phyo\" (\u03c6\u03cd\u03c9), \"genero\", \"cresco\": il termine \"physis\" indica dunque la totalit\u00e0 delle cose che esistono, che nascono, che vivono, che muoiono. \"Physis\", in questo significato, \u00e8 il mondo della vita sulla nostra Terra, che si offre al nostro sguardo, oggetto della nostra esperienza quotidiana, e di cui noi siamo parte.\nLa \"physis\" va intesa come il divenire del mondo. Tuttavia, per gli antichi greci, la \u201cphysis\u201d non diviene da alcunch\u00e9, poich\u00e9 \"ex nihilo nihil fit\" (dal nulla non deriva nulla). Pertanto, in quanto \u201ctotalit\u00e0 di tutte le cose\u201d, essa comprende sia il principio da cui il mondo scaturisce che le singole cose derivate da esso (sfumatura non presente nel concetto di \u201cnatura\u201d in senso cristiano).\nI sofisti e l'antitesi \"nomos\"-\"physis\".\nCon la Sofistica (seconda met\u00e0 del V secolo), il termine \"physis\" assume anche una valenza politica: \"physis\" diventa la \u201crealt\u00e0\u201d, necessaria e primigenia, che precede e si oppone al \"nomos\", la legge positiva della polis. Popolazioni e comunit\u00e0 diverse conoscono differenti \"nomoi\" (cio\u00e8 differenti usanze religiose, etiche, politiche e via dicendo): ci\u00f2 smaschera la relativit\u00e0 del \"nomos\". Al contrario, la \"physis\" accomuna tutti gli uomini ed \u00e8 primigenia, poich\u00e9 precede le convenzioni della morale collettiva.\nSe i precetti della morale sono frutto di un accordo tra gli uomini, attraverso cui viene fondata la societ\u00e0 civile, la \"physis\" \u00e8 al contrario necessaria, e conosce anch'essa una sua etica che il \"nomos\" calpesta e svilisce. Di qui il proposito di molti sofisti di tornare alla legge di natura, di volta in volta intesa in modo differente."}
{"id": "484683", "revid": "1347902", "url": "https://it.wikipedia.org/wiki?curid=484683", "title": "Aleksandr Aleksandrovi\u010d Mikulin", "text": "Direttore dell'OKB numero 24, progett\u00f2 il primo motore a pistoni con raffreddamento a liquido Mikulin AM-34 e il motore a turbogetto Mikulin AM-3 per l'aereo di linea Tupolev Tu-104.\nBiografia.\nNato a Vladimir nel 1895, studi\u00f2 al Politecnico di Kiev, seguendo tra gli altri un corso di Nikolaj \u017dukovskij, di cui era nipote per parte di madre. Per mancanza di fondi non riusc\u00ec a completare gli studi e and\u00f2 a lavorare alla Russo-Baltique di Riga, una delle prime fabbriche ad occuparsi di motori aerei. Nel 1914 si trasfer\u00ec a Mosca e inizi\u00f2 a frequentare la Scuola tecnica imperiale, dove partecip\u00f2, insieme a Tupolev, Ste\u010dkin, Archangel'skij, Vet\u010dinkin e Jur'ev, al gruppo di studi aeronautici di \u017dukovskij.\nSi laure\u00f2 nel 1922; lavor\u00f2 dal 1923 all'Istituto scientifico motoristico (divenendone progettista capo nel 1925), dal 1930 all'Istituto centrale di motoristica aerea e dal 1936 alla Fabbrica di motori aerei numero 24 \"M. V. Frunze\". Tra il 1935 e il 1955 insegn\u00f2 alla ex Scuola tecnica imperiale (divenuta nel frattempo Istituto meccanico-motoristico e intitolata a Nikolaj Bauman) e all'Accademia di Ingegneria Aeronautica Militare \u017dukovskij.\nAll'inizio degli anni trenta sotto la direzione di Mikulin venne realizzato il motore AM-34, utilizzato sugli ANT-25, sui bombardieri TB-3 e su altri velivoli, mentre il successivo sviluppo AM-35A fu usato nei caccia MiG-1 e MiG-3 e nei bombardieri TB-7.\nDurante la seconda guerra mondiale Mikulin diresse la realizzazione dei motori potenziati AM-38F e AM-42 per gli aerei d'assalto Il-2 e Il-10. Tra il 1943 e il 1955 fu inoltre progettista capo della fabbrica di prototipi di motori aerei numero 30 a Mosca. Sotto la sua direzione venne realizzata una serie di motori a turbogetto come l'AM-3 per i Tu-16 e i Tu-104. Tra il 1955 e il 1959 lavor\u00f2 presso il laboratorio motoristico dell'Accademia delle Scienze dell'URSS.\nMor\u00ec nel 1985 a Mosca, e fu sepolto presso il cimitero di Novodevi\u010dij. La sua vita \u00e8 stata narrata da Aleksandr Bek nel romanzo del 1969 \"Talant\" (\"Talento\"), nel quale il nome dello scienziato \u00e8 celato dietro lo pseudonimo di Aleksej Nikolaevi\u010d Bere\u017ekov.\nGli studi di medicina alternativa.\nDopo aver subito un infarto, Mikulin lavor\u00f2 ad un sistema di cura poi descritto nel libro del 1977 \"Aktivnoe dolgoletie (moja sistema bor'by so starost'ju)\" - , \"Longevit\u00e0 attiva (il mio sistema per combattere la vecchiaia)\". Tale sistema, che si fonda sulla elaborazione di analogie ingegneristiche tra la struttura del corpo umano e le costruzioni tecniche, ha subito critiche da parte di esponenti della medicina tradizionale.\nMotori progettati.\nAleksandr Mikulin ha partecipato alla progettazione e alla realizzazione dei seguenti motori:"}
{"id": "484684", "revid": "1568601", "url": "https://it.wikipedia.org/wiki?curid=484684", "title": "Ordini di grandezza (velocit\u00e0)", "text": "Questa tabella confronta gli ordini di grandezza della velocit\u00e0 di vari oggetti animati e inanimati. La velocit\u00e0 \u00e8 espressa sia in metri al secondo che in chilometri orari."}
{"id": "484685", "revid": "533647", "url": "https://it.wikipedia.org/wiki?curid=484685", "title": "Giudice costituzionale", "text": ""}
{"id": "484689", "revid": "1543377", "url": "https://it.wikipedia.org/wiki?curid=484689", "title": "Aeroporto Guglielmo Marconi di Bologna (azienda)", "text": "Aeroporto Guglielmo Marconi di Bologna S.p.A. \u00e8 la societ\u00e0 che gestisce l'aeroporto di Bologna-Borgo Panigale, il principale scalo dell'Emilia-Romagna.\nQuotazione in Borsa.\nDal 14 luglio 2015 la societ\u00e0 \u00e8 quotata alla Borsa Valori di Milano, debuttando con un rialzo boom del 32% dai 4,50 euro del prezzo dell'ipo. \u00c8 presente negli indici FTSE Italia STAR e FTSE Italia Small Cap del Mercato STAR della Borsa di Milano, con un capitale flottante del 42,81%.\nAzionariato.\nIl principale azionista \u00e8 la Camera di Commercio Industria Artigianato e Agricoltura di Bologna con il 37,559% del capitale sociale.\nAtlantia \u00e8 il secondo azionista, dopo che a luglio 2017 ha acquistato il 29,38% della societ\u00e0, rilevando da Italian airports l'11,53% per un totale di 64,6 milioni e da San Lazzaro investments spain il 17,85% del capitale a 15,50 per azione per un totale di 99,9 milioni di euro, per investimento complessivo che supera i 164 milioni di euro."}
{"id": "484690", "revid": "66387", "url": "https://it.wikipedia.org/wiki?curid=484690", "title": "Mikulin", "text": ""}
{"id": "484692", "revid": "767487", "url": "https://it.wikipedia.org/wiki?curid=484692", "title": "Scoundrel Days", "text": "Scoundrel Days \u00e8 il secondo album in studio del gruppo musicale norvegese a-ha, pubblicato nel 1986.\nDescrizione.\nL'album esce mentre il gruppo \u00e8 impegnato nel tour mondiale del 1986.\nI tre singoli pubblicati per il mercato europeo e nordamericano furono \"I've Been Losing You\", \"Cry Wolf\", e \"Manhattan Skyline\".\nL'album \u00e8 stato ristampato nel 2010 con ulteriori tracce ed un secondo CD con brani inediti, live e demo."}
{"id": "484697", "revid": "1924342", "url": "https://it.wikipedia.org/wiki?curid=484697", "title": "Hunting High and Low (A-ha)", "text": "Hunting High and Low \u00e8 il primo album in studio del gruppo musicale norvegese a-ha, pubblicato nel 1985.\nDescrizione.\nNel 2010 l'album \u00e8 stato ristampato con l'aggiunta di ulteriori tracce e un secondo CD con demo e brani inediti."}
{"id": "484698", "revid": "13388", "url": "https://it.wikipedia.org/wiki?curid=484698", "title": "Sciroppo di zucchero", "text": ""}
{"id": "484699", "revid": "124171432", "url": "https://it.wikipedia.org/wiki?curid=484699", "title": "Fosforilazione", "text": "La fosforilazione \u00e8 una reazione chimica che consiste nell'addizione di un gruppo fosfato (PO43-) ad una proteina o ad un'altra molecola. Tale reazione ha una frequenza molto elevata in biochimica: gli enzimi che solitamente catalizzano le fosforilazioni sono le chinasi.\nFosforilazione di proteine.\nNegli organismi eucarioti, la fosforilazione delle proteine \u00e8 probabilmente il meccanismo di regolazione pi\u00f9 importante. Molti enzimi e recettori vengono \"accesi\" e \"spenti\" attraverso eventi di fosforilazione e defosforilazione, attraverso l'azione specifica delle chinasi e delle fosfatasi (proteine deputate alla rimozione di un gruppo fosfato dalla proteina).\nL'aggiunta di un fosfato (PO43-) ad una catena laterale polare (come quella degli amminoacidi serina, treonina o tirosina) potrebbe sembrare un evento ininfluente per una grossa proteina. In realt\u00e0, basta una singola fosforilazione per convertire una proteina idrofobica ed apolare in una conformazione idrofila ed estremamente polare.\nUn esempio dell'importante ruolo regolatorio della fosforilazione riguarda l'importante oncosoppressore p53 che, se attivo, stimola la trascrizione di geni che inibiscono il ciclo cellulare, attivano la riparazione del DNA e in alcuni casi conducono all'apoptosi. In ogni caso, questa attivit\u00e0 va limitata solo ai casi in cui la cellula abbia subito gravi danni. A questo scopo, dunque, p53 contiene 18 differenti siti di fosforilazione. Se l'attivit\u00e0 di p53 \u00e8 richiesta, essa viene fosforilata. Al termine della sua attivit\u00e0, viene defosforilata e diventa inattiva. Per sottolineare l'importanza della fosforilazione, basti considerare che uno squilibrio nel meccanismo di fosforilazione/defosforilazione della proteina p53 pu\u00f2 condurre ad una inattivazione cronica della stessa, che a sua volta pu\u00f2 trasformare la cellula in una cellula tumorale.\nTipi di fosforilazione.\nLa fosforilazone di una proteina, come accennato, pu\u00f2 avere luogo su diversi residui amminoacidici. La fosforilazione della serina (Ser, S) \u00e8 la pi\u00f9 comune, seguita da quella su treonina (Thr, T). La fosforilazione sulla tirosina (Tyr, Y) \u00e8 invece relativamente rara ed \u00e8 tipica dei recettori della famiglia del recettore dell'EGF (epidermal growth factor), che possiedono un dominio detto, appunto, Tirosin-chinasico. Tali fosforilazioni rimangono comunque le meglio studiate, data la facilit\u00e0 di purificazione che presentano, grazie ad anticorpi specifici.\nNel sistema di trasduzione del segnale a due componenti (o pi\u00f9 semplicemente detto \"sistema a due componenti\") la fosforilazione avviene su residui di istidina (His, H) e di aspartato (Asp, D). Mediante saggio dell'attivit\u00e0 chinasica \"in-vitro\" \u00e8 possibile distinguere la fosforilazione dei due residui: la fosforilazione dell'istidina \u00e8 resistente ai trattamenti alcalini, ma non a quelli acidi; la fosforilazione dell'aspartato persiste in ambiente acido, ma viene persa se si opera a pH alcalini. Ad ogni modo, in entrambi i casi si tratta di fosforilazioni meno stabili rispetto a quelle che interessano Serina, Treonina e Tirosina.\nLa fosforilazione dell'ADP.\nL'ATP, il principale \"trasportatore di energia\" presente nella cellula, \u00e8 sintetizzato principalmente nei mitocondri attraverso l'aggiunta di un terzo gruppo fosfato alla molecola di ADP. Tale processo, noto come fosforilazione ossidativa, \"ricarica\" l'ATP accoppiando la fosforilazione ai processi ossidativi che avvengono nella catena respiratoria.\nLa formazione di ATP pu\u00f2 avvenire anche per trasferimento di un gruppo fosfato da un composto ad elevata energia, senza dunque il coinvolgimento della catena respiratoria: in questo caso si parla di fosforilazione a livello del substrato.\nL'ATP pu\u00f2 essere anche sintetizzato attraverso la fotofosforilazione, nei cloroplasti delle cellule vegetali.\nLa fosforilazione dei glucidi.\nLa fosforilazione degli zuccheri \u00e8 spesso il primo passo del processo catabolico. Come avviene ad esempio per il glucosio, convertito a glucosio-6-fosfato dal primo enzima della glicolisi (esochinasi), ci\u00f2 impedisce al glucide di uscire dalla cellula. La presenza di un gruppo fosfato, infatti, carica negativamente la molecola, impedendo qualsiasi passaggio di membrana."}
{"id": "484700", "revid": "27723", "url": "https://it.wikipedia.org/wiki?curid=484700", "title": "Baden W\u00fcrttemberg", "text": ""}
{"id": "484702", "revid": "1005847", "url": "https://it.wikipedia.org/wiki?curid=484702", "title": "Presidente della Corte Costituzionale", "text": ""}
{"id": "484708", "revid": "123996889", "url": "https://it.wikipedia.org/wiki?curid=484708", "title": "Chiesa e santuario di Nostra Signora Porta Paradisi", "text": "Il Santuario Diocesano della Beata Vergine del Portone, pi\u00f9 comunemente detta dagli astigiani Madonna del Portone, o anche, nel latino liturgico Porta Paradisi, \u00e8 una chiesa cattolica, edificata inglobando la porta della cinta muraria dell'antico borgo di San Marco (l'odierno Rione Santa Caterina), sulla quale venne poi costruita la primitiva chiesetta, la cui piccola abside \u00e8 ora incorporata nell'attuale santuario.\nOrigini.\nNel XIV secolo gli astigiani eressero la seconda cerchia di mura, a protezione dei borghi sorti a ridosso del primo concentrico. Ogni borgo era in comunicazione con il centro cittadino tramite le porte che si aprivano lungo il perimetro murario interno.\nOgni porta aveva sopra l'architrave l'immagine di Maria, con a lato san Secondo e il Santo protettore del Borgo. Brizio ne \"La pittura in Piemonte dall'et\u00e0 romanica al '500\" attribuisce a Gandolfino da Roreto l'affresco sulla porta delle antiche mura, porta detta di san Marco, con la Madonna e il Bambino tra i santi Marco e Secondo.\nGi\u00e0 nel Medioevo questa immagine sulla torretta di San Marco era diventata oggetto di devozione e meta di pellegrinaggio da tutto il Piemonte. Si pens\u00f2, quindi, nel XVII secolo, di collocare sotto l'affresco un balcone di legno, dal quale ci si poteva avvicinare maggiormente. Ma nel 1689, il Comune di Asti pens\u00f2 di costruire un tempietto che racchiudesse la Porta, lasciando libero il sottopassaggio.\nI Carmelitani calzati, che avevano convento e terreno attigui nel quartiere del Carmine, si opposero vivamente, non vedendo di buon occhio l'edificare un altro luogo di culto cos\u00ec vicino alle loro influenze territoriali, asserendo che il progetto della nuova chiesa avrebbe creato molti inconvenienti alle loro propriet\u00e0; ricorsero al Podest\u00e0 e al Nunzio Pontificio di Torino, riuscendo a far sospendere i lavori.\nCominci\u00f2 una diatriba che dur\u00f2 parecchi mesi, con sopralluoghi dei Canonici della Cattedrale e di San Secondo. Mentre la lite pendeva indecisa, la mattina del 20 ottobre, un atto vandalico di uno sconosciuto sfregi\u00f2 le immagini della Madonna e del Bambino.Tutta l'opinione pubblica fu sconvolta e allarmata dal fatto; i Carmelitani, vedendosi fortemente sospettati, rinunciarono a tutte le loro velleit\u00e0 e acconsentirono alla costruzione della nuova Cappella, terminata nella primavera del 1690.\nNel 1693, visto il grande consenso riscosso dai fedeli, il Consiglio cittadino ampli\u00f2 la fabbrica in un santuario rettangolare con quattro finestre (di cui due rimangono tuttora). Le pareti eran ricoperte da immagine votive, tranne il presbiterio che fu affrescato nel 1700 (gli affreschi sono ancora presenti). Esternamente, il santuario presentava due scale parallele, con trenta gradini di pietra, per permettere ai devoti di raggiungere il vestibolo della chiesa, ricoperta da una tettoia sostenuta da quattro colonne di granito.\nIl grande Santuario.\nNel 1900, in occasione dell'Anno Santo, si invitarono tutti i fedeli di Asti a contribuire con sottoscrizioni alla nuova costruzione, e nel maggio 1902, sotto la guida dell'ing. Giuseppe Gualandi di Bologna, si iniziarono i lavori.\nNel 1912 avvenne la consacrazione da parte del vescovo monsignor Luigi Spandre; l'eco e il clamore della cerimonia fu tale che, nella domenica successiva, le comunioni furono pi\u00f9 di settemila.\nUn momento storico nella vita di questo santuario \u00e8 stata la visita che vi comp\u00ec papa Giovanni Paolo II il 26 settembre del 1993.\nL'architettura.\nDel vecchio tempio non rimane che il piccolo presbiterio, che \u00e8 stato innestato all'abside del nuovo santuario. Questo \u00e8 in stile romanico-bizantino, con tre navate e due grandi cappelle delle stesse dimensioni a forma del coro, a crociera latina. Il braccio trasversale misura 35,25 metri. La cupola si innalza a 41 metri dal pavimento, sormontata dal cupolino alto 4,5 metri, su cui poggia la statua di 3 metri della Vergine, opera del bolognese \"Milani\".\nNel 2002, in occasione del centenario della nascita del nuovo santuario, \u00e8 stata abbellita la facciata con mosaici e statue che raffigurano i Santi della tradizione astigiana.\nLa cripta.\nLa cripta, costruita nel 1930, serve per le celebrazioni liturgiche invernali; caratteristiche sono due cappelle-diorama che raffigurano la Nativit\u00e0 e la Sepoltura di Cristo, con statue in legno a grandezza naturale.\nIl parco.\nGiungendo al santuario dalla via posteriore, si percorre ancora un tratto della vecchia strada che attraversava l'antica Porta alla citt\u00e0. Questa strada, ormai trasformata in un'ampia gradinata, presenta a met\u00e0 l'immagine votiva di un \"Ecce Homo\". Di fronte, una volgare pietra incastonata nel muro. Narra la leggenda che il sasso, scagliato da un blasfemo contro l'immagine sacra, sia stato respinto dalla stessa e conficcatosi dov'\u00e8 tuttora. La strada prosegue passando sotto i resti della Porta, posteriormente alla chiesa, per giungere in un parco contenente una riproduzione della Grotta di Lourdes."}
{"id": "484710", "revid": "125849358", "url": "https://it.wikipedia.org/wiki?curid=484710", "title": "Societ\u00e0 Esercizi Aeroportuali", "text": "Il Gruppo SEA (Societ\u00e0 per azioni Esercizi Aeroportuali S.E.A. S.p.A.) gestisce il sistema aeroportuale milanese in virt\u00f9 di una convenzione, di durata quarantennale, sottoscritta nel 2001 fra SEA ed ENAC. \u00c8 uno dei soci fondatori di Volandia, il pi\u00f9 grande museo aeronautico italiano.\nStoria.\nI primi anni.\nSEA venne fondata il 22 maggio 1948 con il nome di \"Societ\u00e0 Aeroporto di Busto Arstizio,\" con lo scopo di sfruttare la vecchia pista militare di Malpensa e inserire, cos\u00ec, Milano e la Lombardia nelle prime rotte internazionali. Il primo aereo ad atterrare in aeroporto \u00e8 un BZ 308 pilotato dall'aviatore Mario Stoppani, mentre la pista torner\u00e0 ad essere attiva soltanto un anno pi\u00f9 tardi, nel 1949, con 1.800 metri di nuova copertura e un'aerostazione costruita in legno. Nel corso dell'anno sono stati registrati ben 1.366 movimenti aerei.\nIl primo volo internazionale viene operato il 2 febbraio del 1950 da TWA, con la rotta Milano-New York. Dopo 5 anni di operativit\u00e0 dello scalo, le cifre relative al traffico fanno ben sperare per le sorti dell'aeroporto: 163.438 passeggeri, 4.374 movimenti aerei e 2.758.363 chilogrammi di merci trasportate. Nel 1955 l'azienda ha assunto l'attuale denominazione, trasferendo la propria sede da Busto Arsizio a Milano. Nel 1957 SEA chiede ufficialmente al Governo italiano la concessione per la costruzione e la gestione di un aeroporto nell'area di Linate. Il Ministero della difesa d\u00e0 parere positivo sulla gestione abbinata dei due scali. Si delibera l'aumento di capitale della SEA da 500 milioni a 1 miliardo di lire.\nGli anni Sessanta.\nIl 26 giugno 1960 alle ore 24 atterra a Linate il primo volo di linea: un DC6 della Lebanese International Airways. Grazie alla convenzione tra Stato italiano e SEA, viene riconosciuta la natura privata degli aeroporti milanesi. L'anno successivo, sia a Linate che a Malpensa aprono per la prima volta in Italia i Duty Free Shops. Nel 1966 Presidenza e Direzione SEA decidono di trasferire i loro uffici a Linate, dove tuttora si trovano gli uffici amministrativi dell'azienda.\nProsegue intanto l'ammodernamento di entrambi gli scali del Gruppo: a Malpensa viene aperto al pubblico un nuovo ampio parcheggio per autovetture e raddoppiato il fabbricato merci, mentre a Linate diventano operativi due nuovi sistemi per la misurazione e il rilevamento della visibilit\u00e0 in pista, completamente automatici, in grado di fornire dati certi al pilota che atterra in condizioni meteorologiche difficili. Nel corso del decennio vengono anche apportate diverse modifiche migliorative alle piste di entrambi gli scali, nell'ottica di renderli pi\u00f9 operativi ed efficienti.\nGli anni Settanta.\nIl 16 luglio del 1970 atterra a Malpensa il primo vero \"gigante dell'aria\", il Jumbo Boeing 747 con la livrea di Alitalia. Nello stesso anno Linate supera per la prima volta i 3 milioni di passeggeri, mentre il personale di SEA raggiunge le duemila unit\u00e0. Due anni pi\u00f9 tardi a Malpensa si amplia il piazzale di sosta velivoli per consentire la presenza contemporanea di pi\u00f9 Boeing 747, mentre viene progettato un nuovo ampliamento dell'aerostazione passeggeri. Nel 1974 viene aperta a Linate una nuova sede CRAL, completa di campi sportivi per i dipendenti di SEA.\nIn questo decennio sia a Linate che a Malpensa viene terminato l'adeguamento degli impianti luminosi di pista per renderli conformi a quanto previsto per la loro categoria, vengono installati i nuovi teleindicatori alfanumerici automatici e viene omologato e diventa quindi operativo l'impianto I.L.S. (Instrumental Landing System) di Linate, che consente una maggiore operativit\u00e0 anche in caso di nebbia. Nel 1978 Linate registra un traffico passeggeri superiore ai 5 milioni, mentre i dipendenti raggiungono le 3.000 unit\u00e0.\nGli anni Ottanta.\nNegli anni Ottanta a Linate e a Malpensa vengono avviati gli ampliamenti dei piazzali di sosta velivoli per consentire l'operativit\u00e0 degli airbus. I lavori di ristrutturazione dell'aerostazione di Linate, pi\u00f9 importanti rispetto a quelli di Malpensa, prevedono un aumento delle superfici utili del 75%. A settembre del 1981 atterra a Malpensa per la prima volta il supersonico Concorde. Nello stesso anno, su entrambi gli scali entra in funzione il sistema operativo Arco che gestisce in tempo reale tutte le operazioni di accettazione passeggeri, bagagli e operazioni di volo.\nNel 1982 avviene il primo \"Bridge\", ovvero il trasferimento dei voli da Linate a Malpensa per il rifacimento della pista e l'installazione delle luci per atterraggi di categoria III.\nNei due anni successivi a Linate viene sostituito l'impianto I. L. S. con un nuovo apparato che ha le caratteristiche funzionali per atterraggi di categoria III, mentre entrambi gli aeroporti si dotano di lettori ottici per la codifica automatica dei bagagli in partenza i quali aumentano la capacit\u00e0 produttiva degli impianti di smistamento. Nel 1985 viene presentato il Piano Regolatore Generale \"Malpensa 2000\" al Ministero dei Trasporti. Viene approvata la legge n.449 che prevede uno stanziamento di 480 miliardi per la realizzazione del progetto Malpensa. Il PRG verr\u00e0 approvato nel 1987, anno in cui vengono attivati due nuovi collegamenti intercontinentali per Tokio e Hong-Kong in partenza da Malpensa.\nNel 1988 il sistema aeroportuale milanese supera i 10 milioni di passeggeri. Per il grave congestionamento di Linate, vengono trasferiti a Malpensa tutti i voli charter. Un anno dopo, a Linate viene aperto il nuovo salone, al piano partenze, destinato ai gruppi. A Malpensa invece diviene operativa la terza isola di registrazione con i nuovi banchi di check-in. SEA acquista una partecipazione del 20% in SACBO, la societ\u00e0 di Gestione dell'Aeroporto di Bergamo.\nGli anni Novanta.\nIn occasione dei Campionati del Mondo di calcio di Italia 90, il Comune di Milano amplia il viale d'accesso dell'aeroporto di Linate creando corsie preferenziali per taxi e mezzi pubblici. Vengono consegnati i lavori riguardanti la realizzazione dell'aerostazione passeggeri Malpensa 2000. L'anno successivo vedr\u00e0 l'affidamento della riqualificazione architettonica dell'aerostazione di Linate da parte di SEA all'architetto Aldo Rossi.\nNel 1991 la compagnia United Airlines inaugura un collegamento giornaliero con Washington operato da Malpensa. Contestualmente viene aumentato di 1.250 mq. l'atrio partenze e inizia lo studio del programma di ampliamento di Malpensa Nord.\nNel 1993 entrano in attivit\u00e0 a Linate i nuovi finger, i quali consentono l'attracco degli aeromobili direttamente all'aerostazione, mentre a Malpensa vengono ultimati i lavori riguardanti la pista numero 2.\nNel 1994 Giuseppe Bonomi entra a far parte del consiglio di amministrazione della societ\u00e0.\nNel 1995, nell'ambito della realizzazione di Malpensa 2000 si sviluppa il progetto della Cargo City allo scopo di incrementare il traffico merci. Nello stesso anno Alitalia e Air China avviano da Malpensa un collegamento con Pechino. In questi anni SEA inizia il processo di certificazione di qualit\u00e0, partendo dall'area rampa, secondo le norme ISO 9001. Vengono anche avviate le attivit\u00e0 di progettazione aeroportuale all'estero, proponendosi a diversi Paesi esteri come partner per la gestione degli aeroporti. In questo contesto, inizia il contatto con le autorit\u00e0 argentine. Nel 1997 SEA costituisce un consorzio internazionale e vince la gara per la gestione del Sistema Aeroportuale Argentino (quote successivamente cedute).\nIl 25 ottobre 1998 apre la nuova Malpensa 2000 e viene inaugurato il Terminal 1 dell'Aeroporto di Milano Malpensa.\nDagli anni Duemila fino ai giorni nostri.\nTra il 1999 e il 2003, la societ\u00e0 venne gestita da Giorgio Fossa, presidente dall'agosto 1999 e amministratore delegato dal gennaio 2000. Fossa rassegna le dimissioni con effetto da marted\u00ec 23 dicembre 2003, come diffuso in un comunicato del Cda. Negli anni tra il 2001 e 2002 la SEA fu oggetto della cronaca e di indagini giudiziarie per la cattiva gestione, i disagi dei passeggeri e i furti dei bagagli.\nSempre nel 2002 vengono realizzate opere fondamentali per lo sviluppo di Malpensa: nuovo hangar, ampliamento del piazzale aeromobili, parcheggi e interventi di mitigazione sull\u2019ambiente.\nA fine 2006 il sindaco di Milano Letizia Moratti riporta Giuseppe Bonomi alla guida della societ\u00e0. Nello stesso anno SEA inizia il riassetto della struttura aeroportuale di Malpensa, dedicando il Terminal 1 ai voli di medio raggio ed ai voli di lungo raggio, mentre il Terminal 2 - inizialmente dedicato ai voli low cost e ai voli charter - viene riservato ai voli domestici, tenendo conto del crescente sviluppo del segmento low cost di alta fascia.\nNel febbraio del 2008 la quarta sezione penale della Corte Suprema di Cassazione ha confermato la sentenza pronunciata dalla Corte di appello di Milano il 7 luglio 2006 per le responsabilit\u00e0 degli operatori SEA nel disastro aereo avvenuto a Linate l'8 ottobre del 2001, in cui persero la vita 118 persone. Confermate quindi le condanne a tre anni di reclusione per i manager SEA Antonio Cavanna (responsabile dello sviluppo e della manutenzione) e Giovanni Lorenzo Grecchi (responsabile della gestione delle risorse aeroportuali).\nNel 2009 cede la maggioranza di Malpensa Logistica Europa SpA alla societ\u00e0 logistica BCUBE della famiglia Bonzano.\nNel 2010 continuano i lavori di ampliamento del Terminal 1 a Milano Malpensa con la costruzione del terzo satellite, dei nuovi gates di imbarco e di una nuova copertura di un tratto del raccordo ferroviario.\nNel dicembre 2011 il Comune di Milano cede una quota del 29,75% di azioni SEA a F2i, del quale Vito Gamberale era amministratore delegato. La cessione si \u00e8 conclusa ad 1 euro di rilancio in pi\u00f9 dalla base d'asta di 385 milioni di euro. \u00c8 in corso un'inchiesta della Guardia di Finanza su presunte irregolarit\u00e0 in questa cessione.\nSempre nel 2011 viene inaugurata a Malpensa la Porta Magica, una nuova struttura architettonica che celebra il concetto di \u201csoglia\u201d attraverso un sipario impalpabile reso da una lama di luce visibile grazie a folate di nebbia, illuminando l\u2019ampio spazio dove il passeggero accede per recarsi in aeroporto o per uscirne. Nello stesso anno viene inaugurato lo Sheraton Milan Malpensa Airport Hotel, un albergo di nuova concezione, con accesso diretto al terminal 1 di Malpensa.\nNel giugno 2013 la presidenza passa a Pietro Modiano, ex banchiere vicino al centrosinistra, indicato dal Comune di Milano, con il sindaco Giuliano Pisapia.\nA maggio 2018 viene inaugurata la nuova facciata dell'Aeroporto di Linate, primo dei tre step del restyling che riguarder\u00e0 l'intero aeroporto, a cura di Pierluigi Cerri e, per quanto riguarder\u00e0 gli interni, della interior designer Cinzia Ferrara.\nA dicembre 2018 Pietro Modiano rassegna le sue dimissioni dalla Presidenza di SEA. In seguito a un cambiamento dell'assetto societario, viene istituita nuovamente la figura dell'Amministratore Delegato, carica che viene coperta (su indicazione del socio F2i) da Armando Brunini, gi\u00e0 AD dell'Aeroporto di Napoli-Capodichino e consigliere di SEA. La carica di Presidente, invece, viene conferita ad interim alla consigliera Michaela Castelli.\nA marzo 2019 SEA annuncia che dal 27 luglio fino al 27 ottobre Linate sar\u00e0 chiusa per il rifacimento della pista di atterraggio, con il conseguente trasferimento dei voli sullo scalo di Malpensa.\nAttivit\u00e0.\nLa SEA, insieme alle societ\u00e0 del gruppo, gestiscono e sviluppano gli aeroporti di Milano Malpensa 1 e 2 e Milano Linate, garantendo tutti i servizi e le attivit\u00e0 connesse, quali l'approdo e la partenza degli aeromobili, la gestione della sicurezza aeroportuale, le prestazioni di handling per merci e passeggeri, il continuo sviluppo dei servizi commerciali a passeggeri, operatori e visitatori. Il Gruppo SEA produce energia elettrica e termica sia per la copertura del fabbisogno dei propri aeroporti, sia per la vendita al mercato esterno.\n\u00c8 inoltre azionista di SACBO societ\u00e0 che gestisce l'aeroporto di Orio al Serio.\nIl sistema aeroportuale gestito dal Gruppo SEA comprende: \nBilancio 2013.\nNel 2013 il gruppo SEA ha conseguito 657,08 milioni di euro di ricavi caratteristici, di cui:\nL'aumento dei ricavi, nonostante il calo delle presenze dei viaggiatori, \u00e8 imputabile all'adeguamento delle tariffe ed all'incremento dei ricavi da parcheggi, pubblicit\u00e0 e attivit\u00e0 commerciali negli aeroporti: tuttavia, SEA ha risentito di una contrazione dei movimenti serviti (da cui riduzione dei ricavi da handling).\nEbitda di 161,77 milioni di euro, Ebit di 85,56 milioni, utili per 33,7 milioni, dimezzati rispetto all'anno precedente a causa di maggiori accantonamenti ed alle spese per ammodernamenti infrastrutturali.\n286,76 milioni di patrimonio netto, il valore residuo dei beni che ha in concessione (non essendone proprietaria in quanto concessionaria di ENAC) \u00e8 pari a 884,42 milioni. Ha 4.749 dipendenti\nDa Malpensa e Linate sono transitati 26,76 milioni di passeggeri (17,78 milioni a MXP e 8,98 a LIN), 251.828 movimenti e 436.125 tonnellate di merci, che lo rendono il primo in Italia nel settore cargo ed il quarto in Europa nel comparto Cargo. SEA, tramite alle societ\u00e0 attive nel segmento Handling, ha gestito direttamente il 70,5% dei viaggiatori, il 73,8% dei movimenti ed il 79,5% delle merci.\nFonte: Bilancio SEA S.p.A. al 31.12.13\nBilancio 2017.\nNel 2017 il gruppo SEA ha conseguito 697,698 milioni di euro di ricavi di gestione, di cui:\nEbitda di 243 milioni di euro (in crescita del 3,7% rispetto all'esercizio del 2016), Ebit di 127,89 milioni, utili per 84,07 milioni, in riduzione di 9,549 milioni rispetto al 2016.\nFonte: Bilancio SEA S.p.a. al 31.12.17\nPartecipazioni.\n\"Voci aggiornate al 31 dicembre 2017\""}
{"id": "484712", "revid": "27723", "url": "https://it.wikipedia.org/wiki?curid=484712", "title": "Fascia di Edgeworth-Kuiper", "text": ""}
{"id": "484714", "revid": "767487", "url": "https://it.wikipedia.org/wiki?curid=484714", "title": "Batik", "text": "Il batik \u00e8 una tecnica usata per colorare i tessuti e altri oggetti come i vasi, mediante la copertura delle zone che non si vogliono tinte tramite cera o altri materiali impermeabilizzanti: argilla, resina, paste vegetali, amido.\nIl termine deriva dalle parole indonesiane \"amba\" (scrivere) e \"titik\" (punto, goccia), col significato \"ci\u00f2 che si disegna\", l'azione dell'artista per realizzarlo \u00e8 detta \"membatik\".\nStoria.\nNon si conosce il momento della scoperta delle tecniche di tintura \"a riserva\", che probabilmente nascono da errori casuali nella tintura dei tessuti, dove macchie di grasso o di cera impediscono al colore del bagno di tintura di penetrare o in quella delle matasse dove i lacci legati troppo stretti lasciano delle righe non tinte sul filato. I primi ritrovamenti di frammenti di lino provengono dall'Egitto e risalgono al IV secolo, sono bende per le mummie che venivano imbevute di cera poi graffiata con uno stilo appuntito, tinte con una mistura di sangue e cenere venivano lavate con acqua calda per eliminare la cera. In Asia questa tecnica era praticata in Cina durante la dinastia T'ang (618-907), in India e in Giappone nel periodo Nara (645-794). In Africa era originariamente praticato dalle trib\u00f9 Yoruba in Nigeria, Soninke e Wolof in Senegal. Strettamente legato in Indonesia all'uso in cerimonie rituali con altre tecniche \"a riserva\" come l'ikat e il Plangi (Giava, Bali), ha raggiunto grande raffinatezza tecnica ed elaborato una complessa iconografia. In Europa la tecnica viene descritta per la prima volta nella \"Storia di Giava\" pubblicata a Londra nel 1817 da Sir Thomas Stamford che fu governatore dell'isola. Nel 1873 il mercante olandese Van Rijekevorsel fa dono dei pezzi da lui raccolti in un viaggio in Indonesia al museo etnografico di Rotterdam. Esposto all'esposizione universale di Parigi del 1900 il batik indonesiano riscuote successo presso il pubblico e comincia ad influenzare il gusto degli artisti. Resiste come oggetto d'artigianato alla globalizzazione e all'industrializzazione che ha introdotto, imitando attraverso tecniche automatizzate di stampa, i disegni e le caratteristiche estetiche proprie della sua lavorazione manuale.\nIl batik a Giava.\nDiffuso sull'isola in modo fiorente gi\u00e0 nel XVII secolo secondo lo studioso R.P. Rouffaer vi fu introdotto nel V secolo da mercanti provenienti da Ceylon e dal sud dell'India. La sua storia \u00e8 strettamente legata allo sviluppo della vita sociale, economica, religiosa sull'isola. Inizialmente riservato alle donne nobili, da privilegio aristocratico divenne costume nazionale, diffuso in tutto l'arcipelago indonesiano. Diventa il linguaggio attraverso cui si esprime la filosofia giavanese, fortemente simbolica, che ispira tutta la vita anche nei pi\u00f9 piccoli particolari. Viene usato come mezzo di comunicazione, negli abiti con disegni, colori e fogge specifiche per ogni uso, classe o rango. I tessuti batik sono presenti, con forti valenze simboliche, nei riti e nei momenti salienti come: il matrimonio, la circoncisione, la malattia, la procreazione. Eseguito a mano come pezzo unico chiamato tulis diviene di maggior diffusione all'inizio del XIX secolo con l'invenzione del tjap stampo costruito con sottili lamelle di rame che immerso nella cera permette di riportare una porzione del disegno sul tessuto. Caratteristica del batik indonesiano \u00e8 quella di essere cerato su entrambi i lati, non ha quindi un diritto, se impreziosito con foglia d'oro prende il nome di \"Prada\".\nSupporti.\nIl materiale su cui si esegue tradizionalmente il batik \u00e8 una stoffa leggera, generalmente tessuta con filato sottile e regolare, che permetta una precisa realizzazione del disegno, modernamente viene realizzato anche su carta. Le fibre che compongono il tessuto devono accettare bene i coloranti, le migliori sono quelle naturali tra cui le pi\u00f9 comunemente usate sono seta, cotone, lino, solo alcune fibre artificiali sono utilizzabili la viscosa e il rayon.\nImpermeabilizzanti.\nIl materiale comunemente usato \u00e8 la cera, per le sue caratteristiche di penetrazione nel tessuto, velocit\u00e0 di asciugatura e facilit\u00e0 di applicazione e successiva rimozione, paraffina, cera d'api, cere sintetiche, resine, vengono spesso miscelate con una piccola aggiunta di grasso o olio di cocco se si vuole evitarne la rottura. Nel passato o ancora in alcuni paesi per disponibilit\u00e0 dei materiali vengono utilizzati: l'argilla, l'amido e la pasta di cassava in Africa; i semi di arachide impastati con la calce in Giacarta; la colla ricavata dal riso in Giappone; la pasta di riso a Giava; la resina, le paste vegetali e il formaggio di soia in Cina.\nTecnica.\nDopo la preparazione del disegno si applica la cera sciolta sulle parti che non si vogliono colorare in modo che questa, penetrando tra le fibre del tessuto, le impermeabilizzi impedendo al colore di aderirvi; si utilizza un attrezzo chiamato canting (tjanting), un piccolo serbatoio metallico dotato di manico per impugnarlo e di un beccuccio che fa uscire la cera, si possono usare anche pennelli, stampi in metallo (cap o tjap), stecchi di legno, blocchetti muniti di aghi (complongan) o canting con pi\u00f9 beccucci a seconda dell'effetto che si vuole ottenere. Quando la cera si \u00e8 asciugata si procede alla tintura immergendo il lavoro in una vasca che contiene il bagno di tintura. Segue il risciacquo e l'asciugatura. Poi la cera viene eliminata con il calore, mettendo il tessuto tra strati di carta (giornali) e passando un ferro caldo per sciogliere la cera che viene assorbita dalla carta. Per ottenere batik policromi si ripete il procedimento per ogni tinta con una nuova applicazione di cera e un nuovo bagno di colore.\nDi solito i \"batik\", specialmente quelli del Kenya, raffigurano scene di vita quotidiana (come scene di mercato, di caccia o di pastorizia) ed i colori sono quelli che richiamano alla terra e alla natura (come il nero, il marrone, il verde scuro o il giallo)."}
{"id": "484716", "revid": "125584018", "url": "https://it.wikipedia.org/wiki?curid=484716", "title": "Debra Winger", "text": "Nella sua carriera \u00e8 stata candidata tre volte all'Oscar alla miglior attrice per \"Ufficiale e gentiluomo\", \"Voglia di tenerezza\" e \"Viaggio in Inghilterra\". Ha inoltre vinto il National Society of Film Critics Award per la miglior attrice per \"Voglia di tenerezza\" e il Tokyo International Film Festival Award come migliore attrice per \"Una donna pericolosa\".\nBiografia.\nNata a Cleveland, nell'Ohio, in una famiglia ebraica, nel 1961 si trasferisce con la sua famiglia in California, dove frequenta le scuole superiori. Dopo il diploma, decide di partire come volontaria presso un kibbutz in Israele, cui in seguito ha spesso dichiarato d'avervi anche svolto un servizio di leva nelle forze di difesa israeliane, sebbene in un'intervista del 2008 abbia poi ritrattato la cosa, asserendo d'avervi semplicemente svolto - oltre all'attivit\u00e0 di volontariato - il programma d'addestramento della \"Gadna\", della durata media d'una settimana. Tornata negli Stati Uniti, studia in una scuola d'arte drammatica e intraprende la carriera di stunt-woman, sostituendo altre attrici nelle scene pi\u00f9 pericolose. Uno di questi ruoli le procura un grave incidente che la tiene ferma per diversi mesi; la futura attrice rischia la vita, rimanendo paralizzata e cieca per un periodo.\nDopo essersi ripresa dall'infortunio, la Winger lascia il lavoro da controfigura e inizia la sua carriera di attrice. Dopo varie parti minori in telefilm e film, arriva il primo ruolo importante: nel 1980 \u00e8 la protagonista femminile, al fianco di John Travolta, nel film drammatico \"Urban Cowboy\" diretto da James Bridges. Nel 1981 \u00e8 accanto a Richard Gere nel drammatico \"Ufficiale e gentiluomo\", diretto da Taylor Hackford, per cui ottiene la prima candidatura al premio Oscar alla miglior attrice. Nel 1983 \u00e8 ancora protagonista, accanto a Jack Nicholson e Shirley MacLaine, in \"Voglia di tenerezza\", diretto da James L. Brooks, che le vale la seconda candidatura all'Oscar come miglior attrice. Negli anni seguenti ha confermato le sue qualit\u00e0 in film quali \"Betrayed - Tradita\" (1988) di Costa-Gavras e \"Il t\u00e8 nel deserto\" (1990) di Bernardo Bertolucci. Nel 1993 conquista una terza candidatura con \"Viaggio in Inghilterra\", accanto ad Anthony Hopkins.\nNegli anni successivi interpreta due o tre pellicole non memorabili e poi si allontana dalle scene. In quegli anni dichiara di non trovarsi a suo agio nello \"show business\" di Hollywood, e di aver lasciato il cinema anche per la mancanza di buoni copioni proposti. In questo periodo partecipa a qualche film minore, e si dedica al lavoro di produttrice (\"Big Bad Love\"). Nel 2006, un film documentario di Rosanna Arquette riporta il suo nome, \"Searching Debra Winger\". Nel 2008 torna alla ribalta con un ruolo importante in \"Rachel sta per sposarsi\" di Jonathan Demme, grazie al quale ottiene la sua prima candidatura agli Independent Spirit Awards. Nel 2014 ha ricevuto il premio alla carriera al Transilvania International Film Festival. Dal 2016 al 2020 ha inoltre recitato nella serie televisiva Netflix \"The Ranch\".\nVita privata.\nNel 1986 sposa l'attore Timothy Hutton, da cui l'anno successivo ha un figlio, Emmanuel Noah, e da cui si separa nel 1990. Dal secondo matrimonio con l'attore e regista Arliss Howard nascono altri due figli; vive a New York e sostiene il Partito Democratico statunitense.\nDoppiatrici italiane.\nNelle versioni in italiano dei suoi film, Debra Winger \u00e8 stata doppiata da:"}
{"id": "484717", "revid": "125879499", "url": "https://it.wikipedia.org/wiki?curid=484717", "title": "Valico di Valcava", "text": "Il valico di Valcava (in bergamasco \"pass de Alc\u00e0a\") \u00e8 un valico prealpino posto a 1.340\u00a0m di altitudine, che mette in comunicazione la Valle San Martino con la Valle Imagna. Prende il nome dal paesino di Valcava, che si trova in prossimit\u00e0 del valico sul versante della Val San Martino; per metonimia, talvolta, con \"Valcava\" si intende anche il valico stesso.\nDal gennaio 2018 (data in cui Torre de Busi ritorn\u00f2 a far parte della provincia di Bergamo), \u00e8 il passo pi\u00f9 elevato tutto bergamasco ed aperto al traffico automobilistico, superando i ben noti passi di Zambla e della Presolana.\nCaratteristiche.\nLa strada del versante della Val San Martino \u00e8 nota agli appassionati di ciclismo per essere una delle salite pi\u00f9 difficili della zona. Convenzionalmente il punto d'inizio \u00e8 fissato al bivio in localit\u00e0 San Gottardo (398 m s.l.m.), circa 1\u00a0km a valle di Torre de' Busi; esso si pu\u00f2 raggiungere (con alcuni tratti di salita) da Calolziocorte o da Cisano Bergamasco. Da qui la salita \u00e8 lunga circa 11,8\u00a0km e valica un dislivello di circa 942 metri, per una pendenza media dell'8%. Il valico \u00e8 proprio accanto ai ripetitori televisivi; alcune centinaia di metri prima c'\u00e8 il bivio per Valcava, che si raggiunge con una breve discesa.\nIl tratto pi\u00f9 difficile, ancora pi\u00f9 duro perch\u00e9 arriva dopo diversi km di salita impegnativa (al 7-8%), \u00e8 il \"muro\" che inizia a circa 4\u00a0km dal valico: subito dopo una curva a destra, la strada sale dritta per 250-300 metri con una pendenza del 18% (annunciata dal cartello stradale prima della curva), prosegue con pendenze meno estreme, ma sempre molto impegnative per circa 2.5\u00a0km, con altri tratti al 14% e al 17%, e oltre l'11% di media.\nQuesta salita \u00e8 stata affrontata dal Giro di Lombardia in numerose occasioni dal 1986 in poi, e il suo muro ha fatto \"vittime\" illustri tra cui Laurent Fignon, staccato da Gianbattista Baronchelli. Il record dell'ascesa \u00e8 stato stabilito da Ivan Gotti in circa 35'.\nDal versante valdimagnino si pu\u00f2 salire per Roncola, partendo da Almenno San Salvatore, per Valsecca partendo da Sant'Omobono Terme, o ancora partendo da Medega (contrada di Capizzone); tutte e tre queste strade hanno in comune l'ultimo tratto di circa 4\u00a0km, da Costa Valle Imagna al valico. Questo versante \u00e8 conosciuto dai ciclisti anche come \"valico di Ca' Perucchini\" (cos\u00ec viene menzionato anche nella segnaletica stradale). Le pendenze non superano l'8-10%; tra Roncola e Costa vi sono tratti pianeggianti. Il tratto da Almenno (partenza dal \"Gabbione\") a Roncola viene spesso affrontato come cronoscalata durante la Settimana ciclistica lombarda: i migliori corridori impiegano meno di 20'.\nDal versante della Val San Martino, se al bivio 3\u00a0km dopo Torre de' Busi si prosegue diritto anzich\u00e9 svoltare a destra, si raggiunge la localit\u00e0 Colle di Sogno; anche questa \u00e8 una salita impegnativa, ma pi\u00f9 breve e senza pendenze eccezionali, che presenta i tratti pi\u00f9 difficili (circa 10%) nel finale. La strada termina a circa 950 metri di altitudine.\nIl passo \u00e8 infine raggiungibile dalla \"direttissima sud\", che in 12,2 km percorre i 978 metri di dislivello che separano il cambio di pendenza di via Annunciata di Palazzago dalla meta. La salita inizia subito con qualche ripido strappo tra il 14 ed 17%, vede qualche breve falsopiano prima di raggiungere Burligo e si verticalizza di nuovo fino alla sbarra di Collepedrino. Nel weekend \u00e8 possibile scavalcare questa sbarra per proseguire la salita nello sterrato della cava Italcementi e raggiungere la destinazione in seguito a qualche ulteriore tornante al 10 - 12%. Una salita piuttosto impegnativa su terreno misto, sconsigliata alle bici da strada e nei giorni infrasettimanali."}
{"id": "484718", "revid": "254059", "url": "https://it.wikipedia.org/wiki?curid=484718", "title": "Monaldeschi", "text": "La casata dei Monaldeschi \u00e8 una famiglia nobile di origine germanica radicatasi in Orvieto. Capostipite della famiglia fu un certo Monaldo, appartenente forse alla stirpe dei conti di Angi\u00f2 ed il cui figlio Rodorico si insedi\u00f2 in Orvieto ai tempi dell'Imperatore Carlo Magno intorno all'809 d.C.\nDante Alighieri ricorda tale famiglia nella Divina Commedia, citando il conflitto che uno dei rami dei Monaldeschi intraprese con la famiglia dei Filippeschi per il predominio di Orvieto.\nStemma della famiglia.\nSembra che lo stemma originario del capostipite Monaldo fosse di azzurro a un rastrello trasversale d'oro. Esso fu mutato dal figlio Rodorico (IX sec.) con l'aggiunta di altri due rastrelli trasversali d'oro e reso comune a tutti i discendenti.\nInoltre, i quattro rami discendenti dai quattro figli del Signore di Orvieto Ermanno (m. 1337) portavano la figura del corrispondente animale sul proprio stemma (Cervo, Vipera, Cane, Aquila).\nOrigini.\nI genealogisti, nel corso dei secoli, hanno fornito almeno quattro versioni sulle origini della famiglia dei Monaldeschi.\nSecondo la prima di esse (forse la pi\u00f9 diffusa), la famiglia Monaldeschi sarebbe discesa da un conte tedesco venuto in Italia ai tempi di Carlo Magno e signore di diversi feudi nei pressi di Colonia. Uno dei figli di questi, di nome Monaldo, avrebbe dato origine ai Monaldeschi, mentre altri tre suoi fratelli sarebbero stati i capostipiti di altrettante famiglie fiorentine e senesi: i Cavalcanti ed i Calvi di Firenze, gli Orlandi-Malevolti di Siena.\nLa seconda versione leggendaria sancirebbe la discendenza in epoca carolingia della famiglia Monaldeschi da quella dei conti d'Angi\u00f2, ovvero dei Plantageneti. Gli antenati dei Monaldeschi avrebbero posseduto molti feudi e castelli nella provincia d'Angi\u00f2.\nUn'altra versione proporebbe la discendenza dei Monaldeschi da un nobile cavaliere bizantino giunto in Orvieto con Belisario nel 536 per cacciare i Goti, durante la guerra gotica.\nInfine un'ultima versione leggendaria li farebbe diretti discendenti della nobilt\u00e0 etrusca.\nStoria.\nLa lotta in Orvieto contro la famiglia Filippeschi si svilupp\u00f2 con alterne fortune e con uccisioni e devastazioni reciproche. Nell'anno 1212, Monaldeschi e Filippeschi si scontrarono apertamente: ne seguirono stragi e distruzioni, che durarono per pi\u00f9 di un secolo con queste due famiglie che si combattevano sia per avere il potere politico in citt\u00e0, sia per il predominio sui castelli e terreni della zona.\nMa il pi\u00f9 famoso dei Monaldeschi fu certamente Ermanno, che dal 1334 al 1337 fu Signore assoluto di Orvieto, dimostrando in quegli anni una grande capacit\u00e0 diplomatica ed organizzativa, abolendo, per\u00f2, la libert\u00e0. Alla morte di Ermanno la famiglia si divise in quattro rami: Monaldeschi della Cervara, Monaldeschi del Cane, Monaldeschi della Vipera e Monaldeschi dell'Aquila.\nTuttavia tra i quattro rami sorse un odio mortale. Nello stesso anno della morte di Ermanno Monaldeschi (1337) si verificarono gravi disordini in citt\u00e0, e, come era avvenuto nel 1313, dopo la battaglia vinta dai Monaldeschi, guelfi, a danno dei Filippeschi, ghibellini, si procedette alla demolizione di case, castelli, torri, palazzi gi\u00e0 appartenuti ai Monaldeschi. Il 24 settembre 1347 fu emanato dal Comune di Orvieto un decreto per porre fine a queste devastazioni. I Monaldeschi erano ormai padroni di quasi tutto l'orvietano fino a Montalto, Orbetello, e l'isola del Giglio, ma divisi tra loro, si combattevano crudelmente per motivi di interesse. Nel giugno 1351 i Monaldeschi della Cervara fecero catturare un poveraccio della fazione della Vipera e lo uccisero in maniera talmente brutale nei sotterranei del castello di Torre Alfina che il suo corpo fu ridotto in pezzi cos\u00ec piccoli da farne cibo per i falconi. Le stragi reciproche proseguirono comunque per tutto il secolo.\nAnche le liti fra Acquapendente ed Orvieto erano frequenti. Nel 1406 gli acquesiani, dopo la morte del Papa, presero Monte Rufeno e San Pietro Aquaeortus, bruciarono Marzapalo e danneggiarono Trevinano. Nel 1442 Aluisi Monaldeschi della Cervara si vide occupare il suo feudo di Torre Alfina dal capitano di ventura Ciarpellone, agli ordini di Francesco Sforza (poi Duca di Milano), e dovette pagare mille ducati d'oro per riavere i suoi beni. Nel 1527, anno del \"sacco di Roma\", Camillo Monaldeschi dovette vedersela con l'esercito di Carlo V in lotta con Francesco I per il predominio sull'Italia. Il suo esercito era composto da 13.000 Lanzichenecchi, soldati spagnoli ed avventurieri. Tra questi ultimi vi erano le soldataglie di Fabrizio Maramaldo, rimasto tristemente famoso nella storia per aver infierito su Francesco Ferrucci morente, nella battaglia di Gavinana La famigerata armata tedesca devast\u00f2 la zona con rapine e saccheggi. Proceno, San Lorenzo e Grotte di Castro furono pesantemente colpite. Acquapendente si salv\u00f2 grazie a donazioni di vettovaglie ai soldati. Mentre il grosso dell'armata depredava Roma, i soldati di Maramaldo imperversavano nella zona distruggendo le campagne dell'Alfina, forse istigati dai Vitozzi per far dispetto ai Monaldeschi loro avversari. Camillo Monaldeschi seppe per\u00f2 ben organizzare la resistenza: port\u00f2 da Trevinano un gruppo di uomini bene armati e cos\u00ec il castello pot\u00e9 resistere all'assalto. La sorte di Onano fu ben diversa da quella di Torre Alfina. Preso a forza fu saccheggiato e bruciato, gli abitanti furono oggetto di stragi, uccisioni, ruberie e crudelt\u00e0 di ogni genere.\nPassato il ciclone dei lanzichenecchi, Camillo Monaldeschi si pot\u00e9 dedicare nuovamente al governo dei suoi vasti feudi. Ma nel 1592 Gianfrancesco Monaldeschi fu accusato e riconosciuto colpevole di aver dato asilo a ribelli e briganti. Papa Clemente VIII, confisc\u00f2 a favore della Camera Apostolica met\u00e0 della tenuta di Trevinano, tre quarti della restante propriet\u00e0 fu venduta al Cardinale Giacomo Simoncelli, Vescovo di Orvieto il 26 giugno 1598. Forse i Monaldeschi non trovarono altro mezzo per pagare i loro debiti.\nLa decadenza della famiglia, iniziata intorno al XVI secolo, culmin\u00f2 nel 1664 con la cessione di Torre Alfina alla Camera apostolica, dopo di che non si hanno pi\u00f9 notizie significative su di essa."}
{"id": "484719", "revid": "108612644", "url": "https://it.wikipedia.org/wiki?curid=484719", "title": "Russula virescens", "text": "\"Russula virescens\" (Schaeff.) Fr., \"Anteckn. Sver. \u00c4tl. Svamp.\": 50 (1836).\nLa Russula virescens \u00e8 considerata la migliore tra le russule commestibili. \u00c8 facilmente riconoscibile per la cuticola fortemente areolata, quasi unica nel genere e per il colore verde-azzurro della stessa.\nDescrizione della specie.\nCappello.\n5\u201315\u00a0cm di diametro, compatto e carnoso, prima globoso, con margine aderente al gambo, poi convesso e infine spianato, leggermente depresso al centro, spesso pi\u00f9 o meno trapezoidale e con delle screpolature\nLamelle.\nFitte, fragili, scarsamente aderenti al gambo, forcate al margine, prima biancastre, poi crema pallido, spesso con iridescenze e macchie brunastre, anastomosate (raccordate tra loro da venature).\nGambo.\n6-10 x 2\u20134\u00a0cm, in proporzione pi\u00f9 corto del cappello, pressoch\u00e9 cilindrico, attenuato alla base, robusto e compatto, prima pieno poi spugnoso e cavernoso; superficie bianca, talvolta macchiata qua e l\u00e0 da sfumature color nocciola, un po' rugosa, forforacea nella parte alta.\nCarne.\nSoda, fragile, bianca. Frequentemente preda di larve, specialmente nel periodo estivo.\nSpore.\n6-9 x 5-7\u00a0\u00b5m, ellissoidali o subsferiche, bianco crema in massa, verrucose, amiloidi.\nHabitat.\nFungo simbionte, cresce in estate-autunno, solitario o in gruppi, soprattutto boschi di latifoglie, spesso anche fra l'erba ai margini del bosco, di rado nei boschi di conifere.\nCommestibilit\u00e0.\nEccellente, che cotto.\nA detta di molti \u00e8 uno dei funghi pi\u00f9 buoni in assoluto e la migliore delle russule.\nEtimologia.\nDal latino \"virescens\" = verdeggiante, per il suo colore."}
{"id": "484724", "revid": "466539", "url": "https://it.wikipedia.org/wiki?curid=484724", "title": "Il figliuol prodigo (opera)", "text": "Il figliuol prodigo \u00e8 un'opera in 4 atti di Amilcare Ponchielli su libretto di Angelo Zanardini, ispirata al noto brano del Vangelo secondo Luca.\nLa partitura \u00e8 dedicata a Francesco Tamagno, il tenore che interpret\u00f2 il ruolo di Azaele alla prima scaligera.\nFortuna.\nFece il suo debutto inaugurando la stagione del Teatro alla Scala di Milano, il 26 dicembre 1880, per volere dell'editore Ricordi. In seguito fu rappresentata sporadicamente. Nel 1883 debutt\u00f2 al Regio di Torino; nel 1892, a sei anni dalla scomparsa del compositore venne rappresentata di nuovo a Milano e in seguito a Cremona; apr\u00ec poi la terza stagione areniana nel 1919, dove torn\u00f2 nel 1921. In seguito fu rappresentata a Cremona nel 1934, per celebrare il centenario dalla nascita di Ponchielli, diretta da Tullio Serafin, e a Milano, presente in sala l'allievo Pietro Mascagni, sotto la direzione di Victor de Sabata.\nIncisioni.\nDurante la seconda guerra mondiale, i bombardamenti colpirono l'archivio storico Ricordi, che custodiva tra l'altro i materiali da noleggio per gli allestimenti. Si salv\u00f2 tuttavia il manoscritto autografo. Si attende ancora una ripresa dell'opera in tempi moderni.\nNel 1975 il tenore napoletano Robleto Merolla present\u00f2 l'aria \"\u00abTenda natal\u00bb\" in un concerto per la Radio, in una trasmissione sponsorizzata dalla Martini &amp; Rossi, diretto da Leone Magiera, con la trascrizione dal manoscritto del Maestro Siciliani. L'anno seguente Jos\u00e9 Carreras incise la stessa aria per la Philips, con la Royal Philharmonic Orchestra e sotto la direzione di Roberto Benzi. In tempi recenti, \u00e8 stata incisa anche da Rolando Villaz\u00f3n.\nNel 2008 \u00e8 uscita un'incisione integrale dell'opera per l'etichetta Bongiovanni, diretta da Silvano Frontalini.\nTrama.\nLa Valle di Gessen. Ruben, capotrib\u00f9 israeliano, attende il figlio Azaele per la celebrazione della Pasqua ebraica. Sopraggiunge l'assiro Amenofi, diretto a Ninive, dicendo che un ragazzo (Azaele) gli aveva salvato la sorella Nefte il giorno prima. Giunge allora Azaele con Nefte, che, ammaliato dall'assira, pur amando la pupilla del padre Jeftele, decide di seguire Amenofi.\nAmenofi intende uccidere Azaele per avere Jeftele, che ama segretamente. Nefte, innamorata di Azaele glielo impedisce. In seguito Ruben e Jeftele assistono alla vincita al gioco dei beni di Azaele da parte di Amenofi.\nJeftele, catturata, viene condotta da Amenofi, che, in cambio del suo amore, promette di salvarla. La fanciulla rifiuta sdegnata. Azaele, vedendola, apprendendo che non pu\u00f2 salvarla, si auto accusa. I sacerdoti, considerandolo sacrilego, ordinano che venga gettato nel Tigri.\nAzaele, tornando in patria, scopre che il padre, per la perdita del figlio, \u00e8 in preda alla pazzia e delirio. L\u00ec ritrova Jeftele, che lo riconosce come il suo amato e lo riporta alla tenda paterna. Nella commozione generale, tutti, ancora una volta nel giorno di Pasqua, rendono grazie a Dio."}
{"id": "484726", "revid": "2131061", "url": "https://it.wikipedia.org/wiki?curid=484726", "title": "Vivant", "text": "Vivant \u00e8 un partito politico belga, fondato nel 1997 dal milionario Roland Duch\u00e2telet.\nLa parola Vivant \u00e8 un acronimo e sta per: Voor Individuele Vrijheid en Arbeid in een Nieuwe toekomst (\"per la libert\u00e0 individuale e l'impegno in un nuovo futuro\").\nStoria.\nAlle elezioni politiche del 1999, Vivant raccolse il 2,1% dei voti, calati, nel 2003, all'1,3%.\nNel 2004, per le elezioni comunali a Bruxelles e per le provinciali nelle Fiandre, Vivant ha presentato liste comuni ai Liberali e Democratici Fiamminghi (VLD). Nelle Fiandre, la lista VLD-Vivant ha ottenuto il 19,8% e 25 seggi, tutti, per\u00f2, del VLD. A Bruxelles, invece la lista ha conseguito il 2,7%, il 2% in meno delle elezioni precedenti. Ci\u00f2 nonostante, \u00e8 riuscita ad ottenere 4 seggi, 1 in pi\u00f9.\nNelle elezioni per la Comunit\u00e0 di lingua tedesca (circa 72.000 abitanti), per\u00f2, Vivant ha raddoppiato i voti del 1999, giungendo al 7,3% dei voti, ottenendo cos\u00ec 2 seggi.\nIdeologia.\nVivant \u00e8 una partito socioliberale, che pone particolare attenzione alle libert\u00e0 individuali.\nVivant ha fatto della \"democrazia diretta\" uno dei punti principali del proprio programma. Ritiene, infatti, necessaria una maggiore utilizzazione di strumenti quali il referendum. Vivant propone, inoltre, una profonda modifica del modello economico belga:\nVivant si presenta come un partito unitario, bilingue e radicato in entrambe le comunit\u00e0 (Fiandre e Vallonia)."}
{"id": "484728", "revid": "1875006", "url": "https://it.wikipedia.org/wiki?curid=484728", "title": "Paperina di Rivondosa", "text": "Paperina di Rivondosa \u00e8 una storia a fumetti Disney, pubblicata a puntate su \"Topolino\" dal numero 2583 fino al 2595 nel 2005. \u00c8 la parodia di \"Elisa di Rivombrosa\". Scritta e disegnata da Silvia Ziche.\nRacconta delle lunghissime avventure del conte Castori (Paperino) e di Paperina, una serva, che vogliono sposarsi ma sono impediti dalle usanze del tempo secondo cui una serva non pu\u00f2 sposarsi con un nobile.\nTrama.\nEpisodio 1.\nLa serva Paperina Scalzi (Paperina) prega il conte Paperino Castori (Paperino) di ritornare nella tenuta di Rivondosa per stare accanto alla zia, la contessa Agnese Castori (Doretta Dorem\u00ec). Il Console Incerti, per\u00f2, da a Paperino anche una lettera molto importante: la lista dei congiurati che vogliono uccidere il Re Paperone III (Zio Paperone), da consegnare al Capitano Pavidoni al Pian del Pollo.\nIntanto Ciccio Van Ducker Beauville (Ciccio) informa il governatore Ottavio Rockerduck Rockerduck della congiura contro il Re e della lista dei congiurati che presto arriver\u00e0 per mezzo di Pavidoni. In realt\u00e0 Rockerduck \u00e8 egli stesso un congiurato e trama con la cugina di Ciccio, Amelia Van Ducker Beuville (Amelia). Per impedire che la lista arrivi al Re Rockerduck invia dei briganti (i Bassotti). Per salvaguardare le apparenze invia (in ritardo, ovviamente) anche il Capitano Bogarto (Umperio Bogarto) a Pian del Pollo. Umperio, essendo piuttosto tardo di comprendonio, non capisce nemmeno dove recarsi e si riduce a seguire un Bassotto.\nPaperino arriva a Pian del Pollo ma cade nell'agguato teso dai Bassotti. Riesce comunque a fuggire con la lista dei congiurati. Bogarto, arrivato anche lui l\u00ec, vede solo un ufficiale dell'esercito (Paperino) che fugge e lo riferisce a Rockerduck che capisce solo di essere in pericolo, non sapendo chi sia quella persona.\nPaperina si reca dal dottor Pico de Ceppis (Pico de Paperis) perch\u00e9 la Contessa Agnese non si sente bene. La moglie del dottore, Lucia, si sente in colpa perch\u00e9 lui, da nobile, \u00e8 diventato servo perdendo le ricchezze e non potr\u00e0 partecipare alla festa del ritorno del conte. Paperino alla festa balla con Paperina nello sgomento generale (non sa ancora che Paperina \u00e8 una serva). De Ceppis arriva inaspettatamente e informa tutti che Lucia \u00e8 scomparsa.\nEpisodio 2.\nRockerduck, Amelia e Gastone Drago (Gastone), il cugino di Paperino, stanno architettando un piano per uccidere il re. Amelia dice a Rockerduck che l'ufficiale visto da Bogarto fuggire con la lista \u00e8 Paperino. Rockerduck comincia a pensare che Amelia sia una strega.\nPaperino scopre che Paperina non \u00e8 nobile e comincia ad inseguirla per la casa brandendo un candelabro. Intanto Anna Castori (Brigitta), nonch\u00e9 cugina di Paperino, tenta di convincere Filo Sgangherati (Filo Sganga), il suo fidanzato, impegnato a giocare a biliardo e a sperperare denaro, ad aiutare Emy, Ely, Evy che stanno male. Brigitta stessa sviene per i modi menefreghisti con cui la tratta Filo. Interviene allora Pico chiamato da Paperina che fa rinvenire Anna. Ricompare di nuovo Paperino, ancora arrabbiato che cerca di picchiare Paperina, ma viene fatto inciampare dalla contessa Agnese.\nEntra pure Amelia che, mentre Paperino \u00e8 semisvenuto, ne approfitta e lo inganna dicendo di essere la sua migliore amica. Paperina dice allora di non fidarsi di Amelia sostenendo che \u00e8 una strega. Quest'ultima allora pensa: \"Una strega? Magari! Potrei fare tutto quel che mi pare. Per esempio trasformare la gente in cactus.\" E subito dopo aver pensato queste parole, la Contessa Agnese si trasforma realmente in un cactus per\u00f2 nessuno, tranne Amelia, se ne accorge.\nEpisodio 3.\nScoprendo che \u00e8 una strega, Amelia esulta e lo dice alla sua serva Arabella. Scopre che pu\u00f2 trasformare la gente solo in piante grasse, i cactus. Con la scomparsa di Agnese, Filo Sgangherati cerca di impossessarsi di Rivondosa, non riuscendoci. Paperino si accinge poi ad inseguire Paperina, che gli ha detto \"Sei cattivo e meschino! Me ne vado!\".\nPaperina, ormai fuggita, aggredisce Gastone con un pesce a causa di una sua provocazione, e finisce in prigione. Angelo Paperoga (Paperoga), lo stalliere, lo riferisce al conte che va da Rockerduck per farsi firmare la grazia. Rockerduck, per\u00f2, vedendo arrivare Paperino pensa che voglia consegnare al Re la lista dei congiurati. Paperino, capendo la situazione, allora dice a Rockerduck che gliela dar\u00e0 se firmer\u00e0 la grazia in favore di Paperina. Rockerduck allora accetta, ma si fa imbrogliare perch\u00e9 non ricever\u00e0 mai la lista dei congiurati. Paperino scopre inoltre che pure Gastone \u00e8 nella lista dei congiurati.\nEpisodio 4.\nPaperina viene riaccettata a Rivondosa e diventa istitutrice di Emy, Ely, Evy.\nGastone Drago suggerisce al cugino di far sposare Paperina con Angelo Paperoga.\nA questa proposta lei ride, cos\u00ec Angelo, indignato, se ne va. Il conte viene poi arrestato dal perfido Rockerduck, ma scappa buttandosi in un fiume.\nEpisodio 5.\nPaperino ritorna a casa tutto inzuppato di acqua e con un brutto raffreddore, dove viene curato da De Ceppis (a malapena sopportato da Anna) e da Paperina (che \u00e8 stata cacciata di casa da Anna e poi riammessa da Paperino). Il conte chiede poi a Paperina di nascondere la busta con l'elenco dei congiurati. Lei, allora, compila migliaia di buste false disseminandole per tutta la casa, in modo da confondere chi volesse cercare la lista vera. Purtroppo si accorge troppo tardi che cos\u00ec facendo non ricorda pi\u00f9 dove ha messo la lista originale. Dopo essersi arrabbiato con Paperina, il conte decide di volerla sposare.\nEpisodio 6.\nChiedono a Don Tognino, il frate, di sposarsi, ma arrivati in chiesa trovano soltanto un cactus (era stato trasformato precedentemente da Amelia). Anna chiede aiuto alla cugina del re, la duchessa Reginella Bussani (Reginella), affinch\u00e9 distolga Paperino dallo sposarsi con una serva. Reginella rivela inoltre che il Re \u00e8 solito andare in incognito a prendere una pizza, ogni giorno da una fornaia molto economica.\nPaperina \u00e8 molto invidiosa di Reginella e se ne va da Rivondosa pensando che il conte avesse trovato la donna che faceva per lui. Per caso le capita di ascoltare una conversazione tra Rockerduck e Amelia nella quale progettano un attentato al re la mattina seguente.\nEpisodio 7.\nRe Paperone va, come al solito, a mangiare la sua pizza, ma un Bassotto cerca di colpirlo. Paperino sventa l'attentato inseguendolo. Alla guida delle carrozza del re c'era Angelo, che equivoca e pensa che sia Paperino l'attentatore.\nOra, Reginella non vuole pi\u00f9 impedire a Paperino il matrimonio: ha capito che Paperina \u00e8 coraggiosa.\nAlla locanda Paperina saluta Martino, Pasquino e Pinguino (Qui, Quo, Qua) che lavoravano con lei molto prima di essere assunta dalla contessa Agnese, ma Nonna Papera e Paperina scoprono che sono i nipoti di Paperino e li portano a Rivondosa. Anna \u00e8 disperata (\"Prima la serva, poi i trovatelli! Mio cugino ha perso una rotella!\") ma Filo \u00e8 felice perch\u00e9 la tenuta presto sar\u00e0 sua, anche se il conte glielo vuole impedire.\nPaperino e Paperina progettano ancora di sposarsi.\nEpisodio 8.\nViene organizzato il matrimonio tra Paperino e Paperina ma tutti sono sbalorditi e confusi, perch\u00e9 Anna aveva fatto credere che fosse solo una commedia di un nobile che voleva sposare una serva. Gli invitati cominciano a chiedersi dove pagare il biglietto e si lasciano ad apprezzamenti avventati circa l'aspetto dei due sposi.\nIl conte capisce che c'era lo zampino di Anna in quella faccenda e la caccia insieme a Filo, sempre arrabbiatissimo. Intanto, i Bassotti, per errore, danno fuoco alla biblioteca del conte.\nEpisodio 9.\nAmelia cerca di confortare Paperina, sempre pi\u00f9 convinta di portare sfortuna, mentre Martino, Pasquino e Pinguino hanno gi\u00e0 capito che Amelia \u00e8 una strega.\nAngelo, per ordine di Ciccio, si fa riammettere a Rivondosa come stalliere per poter cercare la lista, consegnarla al Re e capire se Paperino \u00e8 dalla parte dei congiurati.\nAnna, inoltre torna dal conte supplicandolo di riammetterlo in casa sua: Filo, si \u00e8 rivelato un \"mostro\", come dice lei stessa. Infatti non fa altro che sperperare il denaro di Anna ed \u00e8 indebitato fino al collo.\nPaperina, tutta delusa e dispiacuta, va via, ma Anna gli dice \"Non \u00e8 importante il titolo...Filo \u00e8 un nobile, eppure \u00e8 un furfante ricattatore\" e allora Paperina torna.\nIl piano B di Amelia era far credere che Martino, Pasquino e Pinguino erano suoi nipoti persi durante una scampagnata. Pico non sopporta pi\u00f9 i piagnistei di Paperina e Anna che continuano a lamentarsi e pentirsi di tutto. Ora Paperina decide di fuggire per sempre. Paperoga, intanto, cerca la lista dei congiurati nella biblioteca.\nEpisodio 10.\nCiccio ha quasi scoperto i falsi nipoti di Amelia, ma viene trasformato in cactus da lei.\nPaperina viene seguita da Anna che le rivela che \u00e8 stata Amelia a non volere il matrimonio, collaborando con un suo piccolo aiuto.\nGastone, per ordine di Rockerduck, deve prendere la lista con la forza, e lui ed il conte Castori fanno un duello di spade, ma Gastone si da una botta da solo per non sacrificare l'amicizia. Perci\u00f2 perde la memoria e, da quel momento, diventa fortunato.\nPoi, Amelia chiede alla serva Arabella di legare \"i tre marmocchi\" in cantina (cio\u00e8 Martino, Pasquino e Pinguino, perch\u00e9 li doveva sfruttare per avere la lista) ma Arabella rifiuta e viene trasformata anche lei in un cactus. I bambini scoprono tutto, e scappano.\nIl conte caccia Amelia, ma \u00e8 triste nel scoprire che anche Angelo cerca la lista. Questi gli spiega che serve al re, ed il conte gli riferisce che nella lista sono inclusi anche Ottavio Rockerduck, Gastone Drago e Beauville. Paperoga risponde che Ciccio Beuville \u00e8 fedele al Re.\nEpisodio 11.\nPaperoga e il conte capiscono che Beuville si riferiva, non a Ciccio, ma a sua cugina Amelia. Il conte va a parlarne con Ciccio, ma questo \u00e8 stato gi\u00e0 trasformato tempo addietro in un cactus e Amelia ne approfitta per farlo arrestare con l'accusa di omicidio. Paperino quindi viene processato, ma offende il giudice e il processo viene sospeso.\nA Rivondosa ritorna Filo che comincia a spadroneggiare sui servi, inclusi Paperoga e Paperina mentre rinchiude Anna, l'unica che pu\u00f2 contrastarlo, nella sua stanza. Le guardie vengono, quindi a prelevare Paperina per farla testimoniare al processo.\nEpisodio 12.\nPaperina non viene creduta al processo e viene riportata a casa. Progetta quindi con Paperoga di liberare la contessa Anna e di portare lei a testimoniare, sicura che avrebbero creduto di pi\u00f9 ad una nobile.\nQuella notte Paperina ruba le chiavi delle stanze a Filo e lo chiude nella sua camera, cos\u00ec libera Anna, che va a testimoniare che Paperino \u00e8 innocente. Non viene creduta lo stesso e Paperino viene condannato a morte.\nAngelo e Paperina allora scappano da Reginella, che fa credere ad Amelia che non c'\u00e8 nessuno, ma questa si arrabbia e la trasforma in un cactus mentre Paperina e Angelo scappano via.\nFilo trova una delle false buste una formula magica, e leggendola si teletrasporta sulla luna dove rimane imprigionato.\nOttavio decide con Amelia che non dovranno impedire che Paperina faccia evadere il conte. Cos\u00ec Paperino di sicuro li guider\u00e0 al luogo dove ha nascosto la lista dei congiurati.\nEpisodio 13.\nPaperina fa evadere l'amato e vanno a cercare la lista. Cadono in un agguato teso dalle guardie di Rockerduck e vengono catturati. Paperina \u00e8 creduta morta ma in realt\u00e0 era riuscita a rifugiarsi da Pico.\nPaperina riesce pure con l'aiuto di Martino, Pasquino e Pinguino a recuperare un gran mucchio di buste, distraendo le guardie, dove di sicuro era pure la lista dei congiurati.\nIl giorno dopo, poco prima dell'esecuzione di Paperino, arriva Paperina sulla carrozza di Reginella e afferma che Paperino \u00e8 innocente dicendo di aver trovato la lista dei congiurati. Ottavio minaccia il re con una pistola ma Paperino va addosso al governatore e lo stende a terra prima che possa sparare.\nTutti cominciano a cercare tra il mucchio di buste la lista dei congiurati. Arriva per caso Gastone, ancora un po' traballante e senza memoria che trova al primo colpo la lista che scagiona Paperino.\nIl Re dichiara tutti nobili, in modo che tutti siano felici e in modo da appianare ogni differenza tra aristocratici e servi. Inaspettatamente anche Lucia, la moglie di Pico de Ceppis e tornata.\nTuttavia, Paperina non \u00e8 ancora felice del tutto perch\u00e9 ha finalmente capito che Reginella, Arabella, Don Tognino, Agnese e Ciccio erano stati tutti trasformati in cactus da Amelia. Gastone, sempre casualmente, trova tra le liste false una che spiega come liberarsi dall'incantesimo che trasforma in cactus.\nMa, il giorno del matrimonio tra Paperino e Paperina, Paperino viene anche lui trasformato in un cactus da Amelia. Gastone Drago non ricorda dove ha messo la formula magica, cos\u00ec Paperina esclama: \"B\u00e8, perch\u00e9 prendersela...in fin dei conti, \u00e8 andato quasi tutto bene...alla formula penser\u00f2 domani, tanto domani \u00e8 un altro giorno...\"."}
{"id": "484731", "revid": "16066", "url": "https://it.wikipedia.org/wiki?curid=484731", "title": "Album discografici", "text": ""}
{"id": "484734", "revid": "8660", "url": "https://it.wikipedia.org/wiki?curid=484734", "title": "Massimiliano Lecat", "text": "Carriera.\nCarriera da giocatore.\nInizia a calpestare campi da football nelle giovanili dei Cardinals Palermo, ottenendo come migliore risultato il terzo posto nel campionato nazionale Under-20 nel 1996. Ha militato in diverse squadre della Golden League: Cardinals Palermo, Sharks Palermo, Seagulls Salerno.\nCarriera da allenatore.\nInizia la carriera d'allenatore nella Under 16 dei Cardinals nel 1997 ed \u00e8 presente nel coaching staff degli Sharks sin dalla fondazione.\nVanta la partecipazione a diversi camp presso il TEC CEM di Citt\u00e0 Del Messico e dal 2006 oltre a ricoprire la carica di presidente \u00e8 alla guida della squadra come Head Coach."}
{"id": "484737", "revid": "260676", "url": "https://it.wikipedia.org/wiki?curid=484737", "title": "Museo teatrale alla Scala", "text": "Il Museo teatrale alla Scala \u00e8 un'istituzione museale privata situata nel Casino Ricordi, nelle adiacenze del Teatro alla Scala. Conserva una ricca collezione di dipinti legati al mondo dell'Opera lirica e del Teatro in generale, bozzetti scenografici, lettere, ritratti, autografi e strumenti musicali antichi.\nStoria.\nLa Storia straordinaria del Teatro alla Scala, oltre duecento anni di trionfi immortali e talvolta epiche cadute, \u00e8 stata fatta da donne e uomini altrettanto straordinari. Compositori, cantanti, direttori d\u2019orchestra, ballerini, librettisti, impresari hanno vissuto tra queste mura momenti importanti delle loro vite spesso avventurose, sempre densissime di lavoro, impegno, passione. \nIn questo Museo ne vengono raccontate le incredibili vicende.\nIl primo nucleo del museo si costitu\u00ec nel 1911 con l'acquisto ad un'asta parigina della collezione privata dell'antiquario parigino Giulio Sambon, grande appassionato di teatro. L'acquisto fu reso possibile grazie ad una sottoscrizione pubblica e ad uno stanziamento del Governo. La quota di sottoscrizione era di 5.000 lire dell'epoca, una cifra considerevole, che si avvicina ai 15.000 euro di oggi. La raccolta intendeva documentare la storia dello spettacolo dall'antichit\u00e0 alla contemporaneit\u00e0, inizialmente senza una relazione con l'attivit\u00e0 specifica del teatro alla Scala. Il Museo fu inaugurato ufficialmente il giorno 8 marzo 1913.\nNegli anni successivi molte donazioni e acquisizioni si sono aggiunte al nucleo iniziale della raccolta. Durante la seconda guerra mondiale le collezioni furono spostate in luoghi sicuri per la custodia e al termine della guerra, dopo la ricostruzione, il museo fu riallestito ad opera di Fernanda Wittgens. L'area espositiva del museo \u00e8 costituita da quattordici sale ed espone busti in marmo e ritratti di numerosi compositori, direttori d'orchestra e artisti dell'ambito musicale europeo degli ultimi due secoli, strumenti musicali antichi. Alcuni dipinti raffigurano il Teatro alla Scala. Un quadro di Angelo Inganni rappresenta la facciata della Scala nel 1852, quando ancora l'ingresso al teatro era a ridosso dei palazzi e la piazza antistante non era stata aperta.\nTra opere di pregio esposte nel museo si trovano strumenti musicali, quadri e busti in marmo e bronzo di artisti famosi:\nBiblioteca.\nAl museo \u00e8 annessa la biblioteca \"Livia Simoni\" costituita contestualmente al museo con un nucleo di circa 10.000 volumi di storia e critica teatrale e partiture musicali. Nel 1954 con lascito testamentario del critico teatrale e commediografo Renato Simoni la biblioteca si increment\u00f2 dell'intera sua raccolta di 40.000 volumi; in memoria della madre del critico, la biblioteca fu intitolata a Livia Simoni. Confluirono poi nella biblioteca due ulteriori grandi raccolte, quella dell'attore Ruggero Ruggeri (acquisita dalla Cassa di Risparmio delle Province Lombarde e donata al museo) e quella dello scrittore Arnaldo Fraccaroli, donata dal figlio.\nOggi il patrimonio librario della biblioteca \u00e8 costituito da oltre 150.000 che ne fanno una delle biblioteche pi\u00f9 importanti per ricchezza e completezza delle collezioni nell'ambito teatrale, lirico, musicale e della danza. Fanno parte del patrimonio bibliografico rari volumi a partire dal cinquecento relativi a rappresentazioni di tema sacro e profano e favole pastorali, edizioni illustrate di pregio del seicento e un gran numero di esemplari autografati e postillati.\nArchivio.\nLa sezione d'archivio della biblioteca conserva ampie collezioni di bozzetti di scenografie, figurini teatrali, fotografie, locandine e manifesti, libretti d'opera, lettere di attori, registi, compositori e cantanti che nel tempo hanno collaborato con il Teatro alla Scala dal secolo XVII ai nostri giorni. Sono inoltre presenti numerose partiture musicali manoscritte di Giuseppe Verdi, Gioachino Rossini, Giacomo Puccini e Gaetano Donizetti. Sono inoltre conservati alcuni manoscritti musicali di opere complete tra cui: la \"Messa da Requiem\" di Giuseppe Verdi e il \"Tancredi\" di Gioachino Rossini, oltre a pagine sparse e schizzi di Mozart, Beethoven, Puccini, Donizetti, Bellini."}
{"id": "484738", "revid": "977683", "url": "https://it.wikipedia.org/wiki?curid=484738", "title": "Noasauridae", "text": "I noasauridi (\"Noasauridae\") sono una famiglia di dinosauri carnivori vissuti nel Cretaceo.\nDescrizione.\nDi dimensioni generalmente medio-piccole, i noasauridi erano attivi predatori che vissero nei continenti meridionali nel corso del Cretaceo. I primi resti fossili del genere tipo, \"Noasaurus\", vennero recuperati in alcuni scavi di sauropodi titanosauri nel Nordest dell'Argentina (da qui il nome \"Noasaurus\", \"lucertola del Nordovest dell'Argentina\"), e comprendevano una mascella parziale dall'aspetto stranamente alto e accorciato, e un grande artiglio ricurvo, sproporzionato rispetto al resto del corpo. Gli scopritori, Jaime Powell e Jos\u00e8 F. Bonaparte nel 1980, pensarono che questo artiglio protrattile fosse posizionato, nell'animale in vita, sulle zampe posteriori, in modo molto simile a quello dei dromeosauridi dei continenti settentrionali. La forma dell'artiglio, tuttavia, era molto diversa nei due gruppi di predatori, e probabilmente anche l'ancoraggio dei tendini.\nBonaparte e Powell, inoltre, notarono delle somiglianze con un'altra linea di teropodi scoperta da poco, quella degli abelisauridi. L'ipotesi era che in Sudamerica, nel Cretaceo superiore, si fossero formate barriere naturali e si fosse evoluta una linea endemica di predatori, gli abelisauri, con forme molto diversificate che andarono a occupare le varie nicchie ecologiche. I noasauridi, in questo contesto, sarebbero stati gli equivalenti dei dromeosauridi, in un chiaro esempio di convergenza evolutiva.\nNel 1999, la scoperta in Madagascar di un animale molto simile a \"Noasaurus\" attraverso resti molto pi\u00f9 completi, denominato \"Masiakasaurus\", permise di stabilire che il presunto artiglio protrattile degli arti posteriori era in realt\u00e0 posto sulla \"mano\". I noasauridi, quindi, non erano poi cos\u00ec simili ai dromeosauridi.\nComportamento.\nInsieme ai resti di \"Noasaurus\" furono scoperte numerose ossa di uccelli enantiorniti: probabilmente gli agili predatori cacciavano questi primitivi uccelli che ebbero un grande sviluppo nel corso del Cretaceo, afferrandoli con le grandi dita artigliate. Altre ipotesi di comportamento si basano sul fatto che i grandi artigli avrebbero permesso ai noasauridi di poter attaccare in branco prede molto pi\u00f9 grandi di loro, forse anche delle dimensioni di un giovane sauropode.\nDistribuzione.\nLa classificazione di questi dinosauri non \u00e8 molto chiara, data la scarsit\u00e0 di resti fossili. Il pi\u00f9 antico rappresentante sembrerebbe essere \"Ligabueino\", del Cretaceo inferiore argentino, che \u00e8 anche il pi\u00f9 antico abelisauro noto. Sempre in Argentina, nel Cretaceo superiore oltre a \"Noasaurus\" \u00e8 imperfettamente conosciuto anche \"Velocisaurus\". In India, invece, alcuni resti classificati da von Huene negli anni '30 come \"Laevisuchus\" appartengono con tutta probabilit\u00e0 a un noasauride, mentre dal Madagascar proviene \"Masiakasaurus\". Sebbene questi dinosauri fossero generalmente di piccole dimensioni (dai 70 centimetri di \"Ligabueino\" ai 2,4 metri di \"Noasaurus\"), un possibile rappresentante gigante del gruppo, e anche uno dei pi\u00f9 antichi, proviene dal Cretaceo medio del Nordafrica: Deltadromeus, lungo 9 metri.\nGeneri.\nLa suddivisione dei Noasauridae in generi secondo Carrano, Loewen e Sertic, 2011, \u00e8 la seguente:"}
{"id": "484739", "revid": "1906976", "url": "https://it.wikipedia.org/wiki?curid=484739", "title": "Circuito di Goodwood", "text": "Goodwood \u00e8 uno dei pi\u00f9 importanti circuiti storici per il motociclismo e per l'automobilismo britannico. Il tracciato \u00e8 situato vicino alla costa meridionale dell'Inghilterra nella country house di Goodwood House (villaggio di Westhampnett, distretto di Chichester, contea del West Sussex) ed \u00e8 composto da una pista vera e propria di 3,8 km (2,38 miglia) e da un percorso per gare in salita. Su questo impianto si tengono ogni anno due importanti eventi: il Festival of Speed e il Goodwood Revival.\nStoria.\nCome molti circuiti inglesi del secondo dopoguerra anche Goodwood nasce sul terreno di un aeroporto utilizzato nella seconda guerra mondiale. Il primo tracciato utilizzava le piste perimetrali dell'aviosuperficie.\nNel 1948 viene effettuata la prima competizione e Stirling Moss colse la vittoria nella gara delle moto classe 500. Nel tempo altri famosi piloti hanno gareggiato su questa pista. Nel 1963 ospit\u00f2 Roger Penske mentre nel 1964 vi gareggiarono Jim Clark e Jack Sears. Mike Hawthorn e Graham Hill debuttarono su questa pista. Fu a Goodwood, alla curva \"St. Mary\", che, nel 1962, avvenne l'incidente che pose fine alla carriera agonistica di Moss e, nel 1970, durante dei test Bruce McLaren vi perse la vita schiantandosi contro una torretta di commissari abbandonata.\nNel 1966 Goodwood ospit\u00f2 l'ultima gara. Il tracciato rimase inutilizzato per molto tempo ma, dopo il successo delle gare in salita, si ricominci\u00f2, nel 1998, a correre di nuovo su questa pista.\nNel 1982 il circuito \u00e8 stato teatro dei campionati del mondo di ciclismo su strada, che videro, nella gara maschile per professionisti, il successo di Giuseppe Saronni.\nAttualmente vi si svolgono competizioni di vetture storiche, gare in pista e prove.\nEventi.\nCome detto il circuito ospita ogni anno due importanti eventi. Il primo \u00e8 il Festival of Speed. Nel periodo della manifestazione si svolgono gare in salita, mostre, esposizioni, parate che attirano molti nomi famosi del mondo dei motori.\nIl Goodwood Revival \u00e8 una manifestazione di tre giorni che si tiene ogni settembre e che ospita ogni tipo di auto e di moto che hanno partecipato alle competizioni che si sono tenute su questo circuito nel periodo \"d'oro\" che va dal 1948 al 1966.\nQuesto circuito \u00e8 inoltre il punto di partenza del Mongol Rally."}
{"id": "484741", "revid": "8660", "url": "https://it.wikipedia.org/wiki?curid=484741", "title": "Massimiliano Parisi", "text": "Carriera.\nCresciuto nel vivaio giovanile dei Cardinals Palermo ha militato nei campionati di silver e golden league vestendo la maglia dei Cardinals Palermo e Sharks Palermo e Seagulls Salerno. Gi\u00e0 allenatore dell'Under 16 e dell under 20 dei Cardinals, sin dalla fondazione degli Sharks \u00e8 presente nel roster della squadra come giocatore e allenatore. Ha inoltre ricoperto la carica di presidente della squadra per 2 stagioni."}
{"id": "484742", "revid": "36426", "url": "https://it.wikipedia.org/wiki?curid=484742", "title": "Chirurgia vascolare", "text": "La chirurgia vascolare \u00e8 una branca della chirurgia che ha come obiettivi terapeutici arterie, vene e vasi linfatici. Utilizza tecniche di riparazione, di derivazione, di sostituzione e di rimozione, con metodologia aperta, miniinvasiva o endovascolare.\nStoria.\nLa chirurgia vascolare nasce con i lavori di Jean Kunlin, Jacques Oudot, Sigmund Wesolowski e Michael Debakey, ma anche, all'inizio del secolo XX, i contributi di Mathieu Jaboulay, Alexis Carrel e James Hogarth Pringle.\nPer quel che concerne i passi compiuti nell'ambito della progettazione di sostituti arteriosi, sempre pi\u00f9 complianti e sempre pi\u00f9 resistenti, non si pu\u00f2 fare a meno di ricordare i pionieri Arthur Voorhees, Alfred Jaretzki e Arthur Blakemore che per primi impiantarono tessuti porosi come condotti vascolari nell'animale, e che con i loro contributi rappresentano i precursori sulle cui spalle poggia l'evoluzione biotecnologica dei materiali protesici e della loro applicazione clinica per chirurgia tradizionale, mininvasiva ed endovascolare, che hanno condizionato il trattamento delle malattie vascolari che coinvolgono il sistema arterioso.\nLa nascita delle tecniche endovascolari si deve al dottor Charles Theodore Dotter, padre fondatore della radiologia interventistica, il primo ad essere riuscito a dilatare le arterie (ostruite o stenotiche) per via endovascolare. Successivamente Juan Parodi e Andreas Gruentzig, e poi Michael Dake, hanno sviluppato endoprotesi per l'aneurisma dell'aorta addominale e toracica.\nLo sviluppo delle tecniche endovascolari (chiamate chirurgia endovascolare o radiologia interventistica vascolare) in collaborazione con i radiologi interventisti ha permesso il miglioramento dei risultati della morbilit\u00e0 e mortalit\u00e0, allargando il numero di pazienti trattabili.\nAree di interesse.\nLa chirurgia vascolare nel versante arterie tratta principalmente le carotidi, l'aorta, le iliache e le arterie degli arti inferiori, pi\u00f9 raramente i vasi viscerali: renali mesenterica superiore ed inferiore, tripode celiaco ed i suoi rami. \nLe principali patologie di interesse sono stenosi vascolari, ischemia acuta, aneurismi, dissecazioni, Sindrome di Leriche, Malattia di Buerger, insufficienza venosa, trombosi venosa profonda, artrite temporale, linfedema, vene varicose e accessi per dialisi tramite fistole artero-venese.\nScuola di Specializzazione - Italia.\nLa durata della specializzazione \u00e8 di 5 anni. \u00c8 presente presso i seguenti atenei :"}
{"id": "484745", "revid": "1718925", "url": "https://it.wikipedia.org/wiki?curid=484745", "title": "Cronoscalata", "text": "La cronoscalata \u00e8 una competizione contro il tempo su un percorso in salita, evento tipico nel campo delle corse ciclistiche, motociclistiche e automobilistiche.\nCronoscalate automobilistiche.\nCronoscalata \u00e8 il termine per indicare una competizione automobilistica che pone come obiettivo la \"scalata\" di una strada in salita con un tempo di percorrenza. Diffuse sul tutto il territorio nazionale e con un enorme seguito di pubblico, le cronoscalate automobilistiche sono fra le gare automobilistiche stradali pi\u00f9 seguite insieme alla disciplina del Rally. La particolare conformazione montuosa dell'Italia fa s\u00ec che in quasi tutte le regioni si svolgano queste competizioni. Diversi campionati vengono disputati, in particolare il pi\u00f9 seguito \u00e8 il \"CIVM\" (Campionato Italiano Velocit\u00e0 Montagna).\nUna gara di velocit\u00e0 in salita deve svolgersi su una strada asfaltata o sterrata chiusa al traffico per l'occasione. La strada scelta deve essere principalmente in salita e non deve presentare tratti di discesa. La tortuosit\u00e0 del tratto deve essere elevata ma non eccessiva come nelle \"Prove Speciali\" dei Rally. Anche la superficie stradale deve essere piuttosto levigata rispetto a quella di un Rally. La sicurezza del tratto deve essere ottima con guardrail lungo tutto il percorso e i punti pi\u00f9 pericolosi devono essere appositamente allestiti in modo limitare il rischio. La lunghezza del tratto pu\u00f2 variare da gara a gara. L'evento si svolge con manche di prova al mattino non valide ai fini della classifica che servono ai piloti per memorizzare il tracciato. Al pomeriggio si svolgono le manche di gara valide per la classifica. I piloti partono scaglionati a qualche decina di secondi l'uno dall'altro e una fotocellula rileva il tempo di ognuno decretando il pi\u00f9 veloce.Nelle gare di velocit\u00e0 in salita sono ammesse tutte le categorie di auto da Rally pi\u00f9 varie classi di auto derivate da modelli di serie, GT, Sport Prototipo, e Monoposto. Le auto preparate per queste gare come le auto della velocit\u00e0 su pista non sono dotate di targhe e al contrario delle auto da Rally non sono immatricolate. Le velocit\u00e0 massime e medie raggiunte nella maggior parte di queste gare sono molto elevate, nettamente superiori a quelle raggiunte nelle gare di Rally. Nei giorni precedenti alla corsa, per memorizzare la strada, i concorrenti possono percorrere il tracciato di gara aperto al traffico a piacimento, ovviamente rispettando il Codice della Strada e utilizzando auto stradali. Questo, unito al fatto di poter effettuare nel giorno della competizione una o due manches di prova con strada chiusa al traffico e auto da gara, permette di avere una conoscenza del tracciato pressoch\u00e9 ottimale, al contrario di quanto accade nei Rally dove la conoscenza della strada \u00e8 solo parziale in quanto il regolamento vieta ai concorrenti di percorrere le strade interessate dalla manifestazione al di fuori delle ricognizioni autorizzate che si svolgono su strada aperta e auto di serie qualche giorno prima della corsa e con un numero limitato di passaggi (di solito due o tre su ogni prova speciale).\nA livello europeo si svolge il Campionato Europeo Montagna, che nei decenni passati ebbe un seguito di pubblico pari a campionati di levatura mondiale quando ad esso partecipavano i migliori piloti del mondo, molti dei quali gareggiavano anche in Formula 1 e nel World Sportscar Championship. Questo accadde soprattutto negli anni sessanta, quando a causa della scarsa diffusione della televisione il modo pi\u00f9 accessibile per seguire le gare automobilistiche era assieparsi ai lati delle strade dove si disputavano le competizioni. Non esiste un Campionato del Mondo pertanto il Campionato Europeo rappresenta da sempre l'apice della categoria. Tra piloti pi\u00f9 vittoriosi e noti vi sono gli italiani Simone Faggioli, Mauro Nesti, Fabio Danti, Franz Tschager, Giulio Regosa e Pasquale Irlando, gli spagnoli (padre e figlio) Andr\u00e9s Vilari\u00f1o e Ander Vilari\u00f1o e il francese Lionel R\u00e9gal. \nLa cronoscalata pi\u00f9 nota e prestigiosa a livello mondiale \u00e8 la Pikes Peak International Hill Climb, detta anche \"Corsa degli Angeli\", che si svolge in Colorado, USA, snodandosi per circa 20km sulle pendici del Pike's Peak con l'arrivo posto in cima a quota 4.300 m. Detentore del record \u00e8 il nove volte campione mondiale rally S\u00e9bastien Loeb che alla guida della Peugeot 208 T16 Pikes Peak nel 2013 ha stabilito il nuovo primato.\nTra le corse italiane pi\u00f9 note e blasonate anche all'estero vi sono la Trento-Bondone, la Coppa Bruno Carotti, il Trofeo Vallecamonica, il Trofeo Luigi Fagioli e la Coppa Nissena.\nCronoscalate motociclistiche.\nLe cronoscalate motociclistiche sono competizioni che si svolgono generalmente su normali strade di montagna asfaltate e chiuse al traffico per l'occasione. Queste competizioni sono assolutamente da non confondere con le \"salite impossibili\", specialit\u00e0 del fuoristrada praticata in vari paesi europei.\nSi tratta di gare contro il tempo, con i concorrenti che partono uno alla volta ed eseguono la salita in solitaria. \u00c8 infatti piuttosto raro che un pilota venga recuperato dal concorrente successivo durante il percorso. Sono ammesse al trofeo motociclette divise per cilindrate e tipo, scooter e sidecar.\nIn Italia viene regolarmente disputato un trofeo nazionale, oltre ad alcune gare non titolate e, sporadicamente, ad alcuni campionati minori. Il pi\u00f9 importante trofeo italiano \u00e8 organizzato annualmente dalla Federazione Motociclistica Italiana in collaborazione con i moto club che organizzano i singoli eventi. Per limitare la possibilit\u00e0 di incidenti gravi nel campionato italiano vengono monitorate le velocit\u00e0 medie e massime per poi escludere i percorsi troppo veloci.\nLa prima edizione del Campionato italiano risale al 1959. Il campionato \u00e8 poi proseguito fino ad oggi, pur essendo stato declassato a \"Trofeo della Montagna\" dal 1989 al 2008. Dal 2010 il campionato italiano dedicato a questa specialit\u00e0 ha preso il nome di Campionato Italiano Velocit\u00e0 in Salita, mentre nel 2009 era stato denominato \"Campionato Italiano della Montagna\". Sono stati campioni italiani di questa specialit\u00e0 anche piloti del calibro di Giacomo Agostini e Angelo Bergamonti.\nOltre alle gare nazionali, esistono anche numerose gare internazionali molto famose, quali la Pikes Peak.\nCronoscalate ciclistiche.\nEsiste anche la versione ciclistica che \u00e8 una competizione a cronometro nella quale tutto il percorso o una sua parte significativa \u00e8 in salita. Solitamente l'arrivo \u00e8 posto al termine della salita o nei suoi pressi. I corridori, come in tutte le corse a cronometro, partono uno alla volta e vengono classificati secondo il tempo impiegato da ciascuno per compiere il percorso. Generalmente le cronoscalate vengono organizzate come parte di una corsa ciclistica a tappe, ad esempio il Giro d'Italia, il Tour de France o la Vuelta a Espa\u00f1a.\nAl Giro d'Italia la prima cronoscalata si corse nel 1936 con percorso da Rieti al monte Terminillo, seguita da altre 3 edizioni negli anni a seguire. Si ricorda poi in particolare un episodio avvenuto nella cronoscalata della Madonna di San Luca nel 1956: Fiorenzo Magni, che caduto in una tappa precedente si era fratturato la clavicola, corse stringendo fra i denti un pezzo di camera d'aria legato al manubrio per sopportare il dolore riuscendo a concludere il Giro al secondo posto.\nSempre al Giro d'Italia sono state proposte alcune cronoscalate nelle ultime edizioni, fra cui al Santuario di Oropa nel 2007 e a Plan de Corones nel 2008 e 2010, quella del Nevegal nel 2011, quella di Polsa 2013 e quella del Monte Grappa del 2014."}
{"id": "484763", "revid": "120353868", "url": "https://it.wikipedia.org/wiki?curid=484763", "title": "Zooplancton", "text": "Lo zooplancton \u00e8 una delle tre tipologie di plancton, con il fitoplancton e il bacterioplancton.\n\u00c8 composto da organismi animali non autonomi nel movimento su larga scala, ma che si lasciano trasportare dalla corrente. Lo zooplancton si divide in tre fasce a seconda della grandezza degli individui:\nUn'altra categorizzazione dello zooplancton \u00e8 basata sul ciclo vitale degli organismi:\nGruppi tassonomici.\nLo zooplancton comprende rappresentanti di moltissimi gruppi, di seguito un parziale elenco delle forme dell'oloplancton:\nIl meroplacton \u00e8 invece composto dalle larve di:\ne quasi tutti gli altri gruppi.\nRuolo nelle catene alimentari.\nTra lo zooplancton sono presenti sia elementi erbivori (ovvero che si cibano di fitoplancton) che predatori. A loro volta i predatori potranno essere preda di altri predatori pi\u00f9 grandi in una serie continua che parte dal piccolo copepode ed arriva al gigantesco capodoglio. Il plancton e quindi anche lo zooplancton \u00e8 alla base di tutte le catene alimentari marine e forniscono alimento a specie di rilevante interesse economico (sardine, acciughe ed aringhe, per esempio, sono planctofaghe), nonch\u00e9 ai pi\u00f9 grandi animali marini come balene, lo squalo balena e lo squalo elefante"}
{"id": "484764", "revid": "7", "url": "https://it.wikipedia.org/wiki?curid=484764", "title": "Monsieur de La Palice", "text": ""}
{"id": "484767", "revid": "767487", "url": "https://it.wikipedia.org/wiki?curid=484767", "title": "Prophetia Merlini", "text": "La Prophetia Merlini (\"Profezia di Merlino\"), nota anche come Prophetiae Merlini (\"Le Profezie di Merlino\") e Libellus Merlini (\"Piccolo libro di Merlino\"), \u00e8 una raccolta di profezie che ebbe grande diffusione in Europa a partire dal XII secolo. \nCompilatore di questa raccolta profetica sarebbe stato lo storiografo britannico Goffredo di Monmouth. Secondo alcuni studiosi la compilazione era gi\u00e0 stata ultimata da Goffredo prima della stesura della sua opera principale, l\"'Historia Regum Britanniae\" (1136-1138 circa), nella quale le profezie sono riportate. Secondo altri, invece, le \"Prophetiae\" apparirebbero per la prima volta nell'opera di Goffredo, e avrebbero poi iniziato a circolare anche indipendentemente a causa del loro grande successo.\nLe \"Prophetiae\" raccolgono le divinazioni che Merlino avrebbe fatto sul futuro del regno d'Inghilterra in vari momenti della sua vita, inclusa la sua infanzia.\nSi tratta di una delle opere profetiche pi\u00f9 conosciute nel basso Medioevo. La prima testimonianza della presenza di questa raccolta in Italia si trova in uno scritto di Gioacchino da Fiore del 1187. E proprio come avvenne per Gioacchino da Fiore, a partire dal XIII secolo cominciarono ad essere prodotti diversi scritti pseudo-epigrafici posti sotto l'autorit\u00e0 del nome di Merlino e ispirati allo stile delle \"Prophetiae\", come i \"Verba Merlini\" o \"Dicta Merlini\" che trattano dello scontro tra Federico II di Svevia e il Papa romano, o il \"De summis pontificibus\", di ambiente spirituale francescano. "}
{"id": "484770", "revid": "14691", "url": "https://it.wikipedia.org/wiki?curid=484770", "title": "Soon (gruppo musicale)", "text": ""}
{"id": "484771", "revid": "287204", "url": "https://it.wikipedia.org/wiki?curid=484771", "title": "Solanaceae", "text": "Le Solanaceae sono una famiglia di angiosperme dicotiledoni di grande importanza per l'uomo dato che comprende molte specie utilizzate in tutto il mondo come ortaggi. Vi troviamo piante importanti per l'alimentazione umana (le patate, le melanzane, i pomodori, i peperoni, e i peperoncini), piante da cui si ricavano droghe farmaceutiche per uso medicinale o voluttuario (la belladonna per l'atropina, il tabacco, le bacche di Goji) e piante velenose (le datura). Molte specie di questa famiglia contengono, soprattutto nelle parti verdi, alcaloidi psicoattivi (vedi in basso).\nDistribuzione.\nLa famiglia comprende 147 generi con circa 2930 specie. I generi pi\u00f9 numerosi sono \"Solanum\", con circa 1400 specie, \"Licianthes\" che include 200 specie, \"Cestrum\" con 175 specie. Le Solanaceae sono rappresentate allo stato spontaneo in tutti i continenti, con un maggior numero di specie nel continente americano, e ben si adattano a quasi tutti gli ecosistemi, nonostante la maggior parte di esse prediliga il caldo piuttosto che il freddo intenso.\nDescrizione.\nLa famiglia delle Solanacee comprende soprattutto piante erbacee, piante rampicanti, arbusti e raramente piccoli alberi. Le Solanaceae presentano fiori attinomorfi, gamosepali e gamopetali disposti in cime ascellari e talvolta i fiori sono singoli. I pezzi fiorali del calice e della corolla sono in numero di 5. I sepali sono parzialmente fusi, di solito sono persistenti e possono svilupparsi intorno al frutto, come accade nel genere \"Physalis\".\nL'androceo \u00e8 formato da 5 stami (a seconda dei generi da quattro ad otto) talvolta saldati per le antere; l'ovario \u00e8 supero, formato da due carpelli. I frutti possono essere bacche come nel caso del pomodoro o capsule come nel caso della \"Datura\". I semi sono di solito piatti e tondeggianti con un diametro medio di circa 2\u20134\u00a0mm. I fiori delle Solanacee sono generalmente appariscenti ed attraggono molti insetti tra cui api, vespe solitarie, mosche, lepidotteri e coleotteri. Le specie appartenenti al genere \"Solanum\" non producono nettare e sono visitati dagli insetti solo per il polline.\nLe foglie hanno un aspetto molto variabile per dimensione e forma, possono essere intere o variamente suddivise. Le stipole sono sempre assenti, la disposizione in genere \u00e8 alterna.\nTossicit\u00e0.\nLe S\"olanaceae\" si caratterizzano per essere una delle famiglie pi\u00f9 ricche di specie pericolose; tale tossicit\u00e0 si deve soprattutto agli alcaloidi tropanici, riscontrati in varie specie, ma anche agli alcaloidi steroidici, tipici del genere Solanum, i quali possono causare addirittura calcinosi negli animali. In alcune zone del mondo, come in America del Sud ed in Australia, sono infatti considerate un pericolo non irrilevante per il bestiame che ne viene a contatto, spesso vittima della gi\u00e0 citata calcinosi causata sovente da Cestrum diurnum, o di necrosi epatica, indotta comunemente dal Cestrum parqui. Si riscontra un'elevata tossicit\u00e0 anche nel genere Datura, seppure in questo caso l'ingestione da parte di animali sia rara a causa del suo odore fortemente dissuasivo; in particolare si sono osservati effetti gravi conseguenti all'intossicazione da stramonio comune, che pu\u00f2 causare debolezza muscolare, disorientamento, febbre alta, tachicardia ed allucinazioni che, in caso di dosi elevate, possono durare fino a quattro giorni.\nAlcaloidi.\nGli alcaloidi sono sostanze organiche azotate prodotte dalle piante come metabolita secondario e che svolgono un'intensa azione fisiologica sugli animali anche a basse dosi. Le Solanacee sono note per produrre una vasta gamma di alcaloidi, tra cui i pi\u00f9 noti sono i tropani. Molte specie contengono una variet\u00e0 di alcaloidi che possono essere pi\u00f9 o meno attivi o velenosi, come scopolamina, atropina, iosciamina e nicotina.\nAlcuni degli alcaloidi che si trovano nelle Solanaceae sono:\nSistematica.\nQuesta famiglia viene riconosciuta sia dalle classificazioni tradizionali (p.es. Cronquist) che dalla classificazione APG e in entrambi i casi viene collocata nell'ordine delle Solanales.\nLa suddivisione in sottofamiglie \u00e8 invece controversa e ancora (2007) oggetto di dibattito anche all'interno della stessa classificazione APG\nVengono riconosciuti un centinaio di generi e oltre 2000 specie.\nLa lista dei generi secondo APG \u00e8 la seguente:"}
{"id": "484776", "revid": "14691", "url": "https://it.wikipedia.org/wiki?curid=484776", "title": "Prophetiae Merlini", "text": ""}
{"id": "484779", "revid": "547034", "url": "https://it.wikipedia.org/wiki?curid=484779", "title": "Accento (musica)", "text": "Nella terminologia musicale e nella notazione musicale, l'accento \u00e8 l'evidenziazione di un suono tramite la modifica di uno dei suoi parametri.\nA seconda della caratteristica variata, si hanno diversi tipi di accenti:\nAccento intensivo.\nDivenuto l'accento per antonomasia nel linguaggio corrente, \u00e8 in genere ottenuto con un suono pi\u00f9 forte di un altro. Nella parte musicale viene segnalato attraverso le indicazioni sf o sfz (\"sforzato\") oppure fz (\"forzato\"), nonch\u00e9 da opportuni segni: \nAccento contrametrico.\nL'accento contrametrico \u00e8 alla base dei gruppi irregolari, della sincope e del controtempo, dell'hemi\u00f2lia e di ogni altra forma di ritmo in contrasto.\nAccento metrico.\nNello studio della musica l'accento \u00e8 l'elemento con cui sono organizzate le strutture temporali (dette strutture accentuative) in riferimento a una determinata cultura musicale.\nNella tradizione classica l'accento pu\u00f2 essere di due tipi: forte e debole. La struttura temporale di un brano classico \u00e8 basata su una organizzazione di accenti detta metro in cui gli accenti si alternano in una configurazione specifica. Il metro della tradizione classica si indica attraverso una frazione che ha al suo denominatore il valore di durata che costituisce la pulsazione di riferimento e al numeratore il numero di pulsazioni totali che realizzano il metro. Nel metro pi\u00f9 semplice, il 2/4 (due quarti) il primo quarto \u00e8 forte mentre il secondo \u00e8 debole. Nel 3/4 il primo \u00e8 forte e gli altri due sono deboli nel 4/4 il primo e il terzo (i cosiddetti tempi \"dispari\") sono forti, mentre il secondo e il quarto (tempi \"pari\") sono deboli.\nGli accenti in musica indicano punti specifici del tempo musicale in cui avvengono o possono avvenire determinati eventi a seconda del tipo di accento, come il cambio di armonia, l'utilizzo di specifiche note melodiche e molti altri."}
{"id": "484781", "revid": "3557769", "url": "https://it.wikipedia.org/wiki?curid=484781", "title": "Filariosi linfatica", "text": ""}
{"id": "484793", "revid": "46291", "url": "https://it.wikipedia.org/wiki?curid=484793", "title": "Alchemilla xanthochlora", "text": "L'alchemilla o erba stella (Alchemilla xanthochlora ) \u00e8 una pianta appartenente alla famiglia Rosaceae.\nEtimologia.\nAlchemilla: dall'arabo \"alkemelych\" (alchimia), perch\u00e9 gli alchimisti impegnavano tali piante per la ricerca della pietra filosofale, utilizzando l'acqua che si raccoglieva sulla superficie delle foglie.\nMorfologia.\nPianta erbacea con rizoma obliquo radicato; fusto alto fino a 40\u00a0cm.; foglie lobate, opache pelose dentate con profonde insenature tra i lobi. Ai margini delle foglie sono presenti piccole aperture in grado di espellere attivamente l'acqua; Fiori di colore verde tendente al giallo privi di corolla a due o quattro stami .\nIl frutto \u00e8 formato da 1-4 acheni, racchiusi nel calice.\nHabitat.\nPianta comune, fiorisce da Giugno a Luglio in tutti i prati e i pascoli montani ricchi di umidit\u00e0, sia delle Alpi come degli Appennini.\nPropriet\u00e0.\nAstringente. Emostatica. Contro dismenorree. Vengono usate le foglie raccolte d'estate. \u00c8 indicata nelle gengive infiammate e sanguinanti, ma anche per lavare le ferite, calmare le irritazioni e le infiammazioni delle mucose, alleviare i dolori mestruali. Le sue foglie sono ricche di tannini e viene consigliata la loro assunzione tramite decotto e infuso."}
{"id": "484798", "revid": "51032", "url": "https://it.wikipedia.org/wiki?curid=484798", "title": "Amamelide", "text": ""}
{"id": "484802", "revid": "438678", "url": "https://it.wikipedia.org/wiki?curid=484802", "title": "Luigi Carbonari (politico)", "text": "Biografia.\nAncora studente, nel 1902, fonda la Cassa rurale e la Cooperativa di consumo di Folgaria. Nel 1906 viene incarcerato insieme a De Gasperi per aver partecipato alla manifestazione per l'Universit\u00e0 Italiana di Trieste. L'anno dopo \u00e8 processato per aver promosso manifestazioni per l'annessione del Trentino all'Italia.\nNel 1911 \u00e8 eletto deputato al parlamento di Vienna, in rappresentanza degli italiani del Trentino da lui difesi nella lotta contro il Volksbund (1905-1911).\nNella Prima guerra mondiale presta servizio come ufficiale dell'esercito austriaco, ma diserta presto e fugge a Firenze, dove attende la fine del conflitto.\nFunzionario della Banca Cattolica, dopo essersi laureato in scienze economico-politiche e in contabilit\u00e0 dello Stato a Vienna, nel 1921 dopo le elezioni si dimette per esercitare il mandato di deputato per il Partito Popolare Italiano, al quale ha aderito sin dalla fondazione.\nFino al 1926 dirige la Federazione provinciale trentina del PPI, non accettando compromessi con il fascismo, per vivere esercita il mestiere di ambulante.\nNel dopoguerra, entra a far parte della Consulta Nazionale, e del Senato quale senatore di diritto nella prima Legislatura come esponente della Democrazia Cristiana.\nNel 1953 non si ricandida alle elezioni, ma presiede la Federazione dei consorzi e i Consigli agrari provinciali.\nAll'inizio degli anni '60 esce dalla DC, fondando l'Alleanza contadini artigiani che rappresenta nel consiglio provinciale di Trento dal 1964 al 1968. Dopo quest'esperienza politica si ritira a vita privata."}
{"id": "484803", "revid": "46291", "url": "https://it.wikipedia.org/wiki?curid=484803", "title": "Hamamelis virginiana", "text": "Hamamelis virginiana (), comunemente nota come Amamelide, \u00e8 una pianta appartenente alla famiglia delle Hamamelidaceae, originaria delle regioni orientali degli Stati Uniti e del Canada, ma largamente coltivata anche in Europa.\nDescrizione.\n\u00c8 una pianta con portamento arbustivo, che pu\u00f2 raggiungere l'altezza di 6 m.\nLe foglie, caduche, sono di colore verde brunastro, giallastro nella stagione autunnale; sono ovali od obovate, alterne, glabre, lunghe fino a 15\u00a0cm e larghe fino a 10\u00a0cm, con picciolo corto e robusto; il margine \u00e8 irregolarmente dentellato e l'apice \u00e8 brevemente acuminato ed ottuso. Dalla nervatura mediana si dipartono, ad angolo acuto, da due lati, 5-6 nervature secondarie diritte o lievemente arcuate, che giungono al margine e sono fortemente rilevate sulla pagina inferiore.&lt;br&gt;\n&lt;br&gt;\nI fiori, che si aprono in genere nei mesi di settembre ed ottobre, sono riuniti a due o a tre in glomeruli ascellari, e posseggono quattro sepali e quattro petali gialli; ogni fiore presenta quattro stami e due stili.&lt;br&gt;\nI frutti sono delle capsule legnose a due logge, lunghe 10\u201314\u00a0mm, che a maturit\u00e0 si aprono liberando uno o due semi scuri e lucidi.\nTassonomia.\nVariet\u00e0.\nAl momento \u00e8 accettata una sola variet\u00e0 di questa specie:\nPropriet\u00e0 ed usi.\nMedicina alternativa e complementare.\nLe propriet\u00e0 cicatrizzanti del decotto di \"Hamamelis\" erano note ai nativi americani, che lo utilizzavano per curare le ferite. Nell'Ottocento, il distillato ottenuto dalle foglie veniva utilizzato dai coloni europei contro le scottature del sole e le irritazioni oculari dopo lunga esposizione alla luce. Per la presenza nelle foglie e nella corteccia di tannino, \u00e8 utilizzata in erboristeria per la preparazione di estratti fluidi e pomate con propriet\u00e0 decongestionanti, astringenti ed emostatiche, utilizzati nella terapia di emorroidi, varici, flebiti ed infiammazioni oculari. In cosmetica \u00e8 utilizzato per lozioni emollienti per la pelle secca."}
{"id": "484806", "revid": "396099", "url": "https://it.wikipedia.org/wiki?curid=484806", "title": "Arnica", "text": "Arnica \u00e8 un genere di piante spermatofite dicotiledoni appartenenti alla famiglia delle Asteraceae, dall'aspetto di piccole erbacee annuali o perenni dalla tipica infiorescenza a margherita. \u00c8 l'unico genere della sottotrib\u00f9 Arnicinae.\nEtimologia.\nIl nome del genere (\"Arnica\") potrebbe derivare da una alterazione del tardo-latino \"pt\u00e0rmica\", a sua volta derivato dal greco \"ptarmikos\" (starnutatorio) con allusione alle propriet\u00e0 starnutatorie connesse con l'odore della pianta. Altri autori per\u00f2 preferiscono partire dalla parola greca \"arnakis\" (pelle di agnello) facendo riferimento alla delicata tessitura delle sue foglie. Il nome \"Arnica\" in antichit\u00e0 venne impiegato pi\u00f9 volte per specie diverse aventi in generale grandi capolini gialli (come i generi \"Doronico\", \"Senecio\" e \"Telekia\"). La prima documentazione dell\"Arnica montana\" risulta del 1731 a proposito di un manuale di giardinaggio. In Francia \u00e8 molto comune la denominazione di \"Tabac des Vosges\" in quanto gli abitanti delle regioni montane se ne servono come tabacco da fiuto.\nIl nome scientifico di questo genere \u00e8 stato proposto da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum\" del 1753.\nDescrizione.\nLe specie di questo genere sono erbe perenni. L'altezza delle piante varia da 5 a 100\u00a0cm. La parte sotterranea consiste in rizomi relativamente lunghi e sottili con una parte legnosa corta e grossa. I fusti sono per lo pi\u00f9 eretti, semplici o ramificati.\nLe foglie basali in genere sono disposte in forma di rosetta. Le foglie lungo il caule sono disposte per lo pi\u00f9 in modo opposto, sono pi\u00f9 piccole e poco numerose; inoltre sono sessili o picciolate. La lamina ha una forma da lanceolata a ovata, oppure da oblanceolata a obovata o orbicolare. I bordi sono interi oppure dentati o lobati poco profondamente. La superficie fogliare \u00e8 da glabra a tomentosa, qualche volta pu\u00f2 essere ghiandolosa oppure ispida o irsuta.\nLe infiorescenze sono formate da capolini (radiati o discoidi) terminali, solitari o raggruppati in lassi corimbi. I capolini sono formati da un involucro a forma da strettamente obconica a campanulata o emisferica (o anche spiralata) composto da diverse squame disposte in 1 - 2 serie al cui interno un ricettacolo convesso, tomentoso e privo di pagliette, fa da base ai fiori di due tipi: quelli esterni del raggio disposti su un unico ordine e quelli pi\u00f9 interni del disco. Le squame, da 5 a 23, sono persistenti. Diametro dell'involucro: 6 \u2013 20\u00a0mm.\nI fiori sono tetraciclici (a cinque verticilli: calice \u2013 corolla \u2013 androceo \u2013 gineceo) e pentameri (ogni verticillo ha 5 elementi). I fiori del raggio da 0 a 22 sono femminili, fertili ed hanno le corolle colorate di giallastro-arancio o raramente color crema. I fiori del disco da 10 a 120, sono ermafroditi (funzionalmente staminali in \"Arnica dealbata\") e fertili con corolle colorate di giallo o giallastro-arancio; gli apici sono a 5 lobati. Il calice \u00e8 ridotto ad una coroncina di squame.\nFormula fiorale: per queste piante viene indicata la seguente formula fiorale:\nL'androceo \u00e8 formato da 5 stami con filamenti liberi e antere saldate in un manicotto circondante lo stilo. Le antere sono gialle o raramente violette (ma mai annerite). Le cellule dell'endotecio sono oblunghe con 1 - 2 ispessimenti polari.\nIl gineceo ha un ovario uniloculare infero formato da due carpelli.. Lo stilo \u00e8 unico e con due stigmi nella parte apicale. Gli apici degli stigmi sono molto pi\u00f9 piccoli delle linee stigmatiche marginali.\nI frutti sono degli acheni con pappo. La forma degli acheni \u00e8 da cilindrica o strettamente clavata a obovoide o obpiramidale, con forme da debolmente a fortemente angolate; il colore \u00e8 da grigio, marrone a nero. La superficie \u00e8 striata con 5 - 10 nervature, glabra o pelosa con pareti carbonizzate (annerite). Il pappo normalmente \u00e8 presente e persistente; il colore \u00e8 da bianco a fulvo, ed \u00e8 formato da 10 - 50 setole da barbate a piumose.\nDistribuzione e habitat.\nLe specie di questo genere abitano l'emisfero settentrionale, soprattutto le aree montane e circumboreali. La massima diversit\u00e0 delle specie si ha nella parte occidentale del Nord America (sono presenti anche endemismi stretti). Inoltre \u00e8 presente in Europa e in Asia settentrionale (a nord delle catene himalayane). In America del Sud la presenza \u00e8 considerata naturalizzata.\nIn Italia \u00e8 presente una sola specie: \"Arnica montana\" con distribuzione al nord (Alpi). In Europa (oltre alla specie citata) sono presenti altre due specie:\nSistematica.\nLa famiglia di appartenenza del genere (Asteraceae o Compositae, \"nomen conservandum\") \u00e8 la pi\u00f9 numerosa del mondo vegetale, comprende oltre 23000 specie distribuite su 1535 generi (22750 specie e 1530 generi secondo altre fonti). La sottofamiglia Asteroideae \u00e8 una delle 12 sottofamiglie nella quale \u00e8 stata suddivisa la famiglia Asteraceae, mentre Madieae \u00e8 una delle 21 trib\u00f9 della sottofamiglia. La trib\u00f9 Madieae a sua volta \u00e8 suddivisa in 5 sottotrib\u00f9 (Arnicinae \u00e8 una di queste).Il genere \"Arnica\" \u00e8 formato da una trentina di specie.\nFilogenesi.\nIl genere \"Arnica\" pur avendo il ricettacolo privo di pagliette e il pappo formato da setole \u00e8 stato trattato a lungo nelle Senecioneae, successivamente venne trattato con altri taxa in una espansione delle Heliantheae finch\u00e9 non \u00e8 stato rimosso da queste trib\u00f9 per formare una sua sottotrib\u00f9 (Arnicinae) nella trib\u00f9 Madieae. In questo nuova circoscrizione questo genere \u00e8 risultato \u201cgruppo fratello\u201d del nucleo centrale delle Madieae: la sottotrib\u00f9 Madiinae. Questo genere attualmente comprende anche due entit\u00e0 monotipo annidiate al suo interno: \"Mallotopus\" (\"Arnica mallotopus\" ) e \"Whitneya\" (\"Arnica dealbata\" ).\nSu alcune specie di questo genere sono state fatte delle ricerche di tipo filogenetico sul DNA. Il cladogramma a lato \u00e8 il risultato di queste ricerche.\nIl numero cromosomico delle specie di questo genere \u00e8: 2n = 38.\nVariabilit\u00e0.\nQuesto \u00e8 un genere con diverse specie poliploidi e con diversi fenomeni di apomissia per cui \u00e8 presente una certa variabilit\u00e0 morfologica.\nElenco delle specie.\nQuesto genere comprende le seguenti specie:\nSinonimi.\nL'entit\u00e0 di questa voce ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nGeneri simili.\nUn genere molto simile \u00e8 \"Senecio\". Le arniche si distinguono da questo per la forma campanulata dell'involucro che alla base \u00e8 circondato da diverse brattee in duplice serie, per le foglie opposte e gli stigmi ingrossati e appuntiti all'apice.\nFitoterapia.\nIl fiore dell'arnica \u00e8 caratterizzato dai seguenti costituenti chimici:\nL'elenalina \u00e8 in grado di inibire il rilascio del fattore di trascrizione NF-kB, coinvolto nei meccanismi immunitari e nei processi infiammatori, per questo l'arnica risulta avere propriet\u00e0 antinfiammatorie, quindi viene utilizzata in caso di edemi post-traumatici, artralgie e disturbi articolari a carattere reumatico, versamenti articolari e flebiti non ulcerative. L'anelina contribuisce inoltre all'azione analgesica e antisettica, insieme alla diidroelenalina e ai suoi esteri.\nLe propriet\u00e0 immunostimolanti dell'arnica sono invece attribuibili ai polisaccaridi, in quanto sembra siano in grado di agire sul sistema del complemento e favorire l'aumento della fagocitosi."}
{"id": "484810", "revid": "51032", "url": "https://it.wikipedia.org/wiki?curid=484810", "title": "Doronicum oppositifolium", "text": ""}
{"id": "484813", "revid": "838137", "url": "https://it.wikipedia.org/wiki?curid=484813", "title": "Centro Democratico Umanista", "text": "Il Centro Democratico Umanista (\"Centre d\u00e9mocrate humaniste\" - CDH) \u00e8 un partito politico di orientamento cristiano-democratico fondato in Belgio nel 2001. Il partito \u00e8 attivo nella comunit\u00e0 francofona e si presenta come prosecutore del Partito Social-Cristiano (\"Parti social-chr\u00e9tien\" - PSC), fondato nel 1968 a seguito della dissoluzione dell'omonimo Partito Sociale Cristiano.\nStoria.\nOrigini.\nInizialmente in Belgio le istanze cristiano-democratiche erano raccolte prevalentemente dal Partito Sociale Cristiano. Nel 1968, tuttavia, il partito si suddivise in due distinti soggetti:\nIl PSC si caratterizzvaa per una scelta decisamente democratica: \u00e8 il primo partito belga a far eleggere direttamente dagli iscritti i propri vertici, dal livello comunale a quello nazionale. Alle elezioni nazionali del 1981, 1985, 1987 ed il 1991, il partito consegu\u00ec una percentuale di consensi oscillante tra il 7,2 e l'8, eleggendo sempre tra i 18 ed i 20 deputati. Nel 1995, il PSC ottenne il 7,7% dei voti, ma elesse solo 12 deputati, che scesero a 10 nel 1999 (5,9% dei voti).\nNascita del Centro Democratico Umanista.\nNel 2001 il PSC muta in Centro Democratico Umanista, formazione che debutta alle elezioni parlamentari del 2003. Il partito, tuttavia, vede ulteriormente calare i propri consensi e seggi (5,5% dei voti ed 8 deputati). In controtendenza, invece, le elezioni regionali di Bruxelles, dove CDH, nel 2004, ha conseguito il 12,1% voti, contro i 7,9 del 1999. In Vallonia, invece, alle regionali del 2004, CDH ha confermato il 17% voti.\nAlle elezioni parlamentari del 2007 il CDH ha visto incrementare i propri consensi, passando dal 5,5 al 6,1%, ed ha eletto 10 deputati, contro gli 8 uscenti. Alle elezioni parlamentari del 2010, il CDH ha ottenuto il 5,7% dei consensi e 9 seggi. Analoghi risultati ha ottenuto alle elezioni parlamentari del 2014.\nIdeologia.\nCDH pu\u00f2 essere considerato un partito centrista e cristiano-democratico.\nIl \"Centro\" \u00e8 inteso come \"privilegiare il dialogo al conflitto, la relazione alla competizione\", per \"riconciliare la libert\u00e0 e l'uguaglianza, la solidariet\u00e0 e la responsabilit\u00e0\". Centro, per il CDH, significa porsi al di l\u00e0 della destra e della sinistra, per offrire ai cittadini belgi un'alternativa alle ideologie del XX secolo.\nI centristi, si definiscono, inoltre \"democratici\", poich\u00e9 \"rifiutano il populismo, il razzismo e le semplificazioni\" e perch\u00e9 \"lo Stato deve lasciare un ruolo d'azione di decisione importante\" ai cittadini.\nIn particolare, per\u00f2, il CDH si definisce \"umanista\". Per il CDH l'umanesimo democratico \u00e8 una nuova visione politica, che supera il socialismo, il liberismo e l'ecologismo. Tale teoria vuole assicurare il superamento della societ\u00e0 individualista e materialista, rimettendo le relazioni umane al centro dell'agire politico.\nAl partito fanno riferimento due movimenti: a destra il \"Rassemblement du centre\", nato nel 1982 in seguito alla dissoluzione del CEPIC (\"Centre politique des ind\u00e9pendants et cadres chr\u00e9tiens\"); a sinistra \"D\u00e9mocratie chr\u00e9tienne Wallonie-Bruxelles\"."}
{"id": "484816", "revid": "51032", "url": "https://it.wikipedia.org/wiki?curid=484816", "title": "Labiatae", "text": ""}
{"id": "484820", "revid": "51032", "url": "https://it.wikipedia.org/wiki?curid=484820", "title": "Borsa pastore", "text": ""}
{"id": "484823", "revid": "1272592", "url": "https://it.wikipedia.org/wiki?curid=484823", "title": "Domenico I Contarini", "text": "Dogado.\nPrese il posto di Domenico Flabiano nella prima met\u00e0 del 1041 (anche se la tradizione propende per il 1043). A differenza del solito, non si ha alcuna notizia attorno alle vicende che portarono alla sua elezione: probabilmente si tratt\u00f2 di un evento pacifico, in continuit\u00e0 con il clima di stabilit\u00e0 interna cominciato con il Flabiano.\nPoco dopo la sua nomina, il Contarini si ritrov\u00f2 di fronte ai secolari attriti tra il patriarcato di Grado e il patriarcato di Aquileia, riacutizzati dal bellicoso Poppone. Quest'ultimo moriva nel 1042, ma la questione rimaneva irrisolta; in particolare, era necessario mettere mano al privilegio del 1027, con il quale papa Giovanni XIX sottoponeva Grado ad Aquileia. In questa maniera Grado avrebbe assunto una piena autonomia, e con esso la sua giurisdizione, che comprendeva anche il Ducato di Venezia.\nAll'inizio del 1044 il patriarca Orso Orseolo, appoggiato dal doge e dal popolo, si appell\u00f2 nuovamente al pontefice (che ora era Benedetto IX) chiedendo che l'autonomia di Grado fosse ristabilita e che quanto era stato sottratto da Poppone fosse restituito. Il papa accolse in pieno le richieste di Orso: fu organizzato un sinodo che si concluse con la condanna di Poppone, l'annullamento del privilegio del 1027 e il riconoscimento definitivo della Chiesa gradense.\nAlla luce di questo successo, si pu\u00f2 quindi facilmente intuire il rapporto di stretta collaborazione tra doge e patriarca, a differenza di quanto era avvenuto nel governo precedente.\nIn politica estera, l'avvenimento coincise con un riavvicinamento della Curia Romana nei confronti di Venezia. Vi fu inoltre un miglioramento dei rapporti con i Bizantini, come dimostrano le investiture del Contarini a patrizio imperiale e ad archipato sin dal 1046.\nTuttavia, i buoni rapporti con il Vaticano non fecero altro che accentuare le tensioni con il Sacro Romano Impero, retto allora da Enrico III. Il sovrano non perse occasione per confermare apertamente la sua ostilit\u00e0, sostenendo la causa degli storici nemici di Venezia. Cos\u00ec nel 1047 al vescovo di Treviso Rotero venivano sottoposte l'abbazia di Sant'Ilario, un antico monastero ai margini della Laguna Veneta, fondato da Angelo Partecipazio e sottoposto all'autorit\u00e0 ducale. In realt\u00e0, l'istituzione religiosa non si sottomise al vescovo, ma rimase aperta la questione attorno alle sue corti. La questione fin\u00ec alla fine per capovolgersi: nel 1052 l'imperatore organizz\u00f2 un placito con il quale le corti furono confermate a Sant'Ilario; poco dopo, Enrico III ribadiva i privilegi veneziani all'interno dell'Impero, con evidenti vantaggi commerciali.\nDurante il suo dogado fu conquistata la citt\u00e0 dalmata di Zara, ma non vi furono altre guerre; il doge fu nominato prima \"archiproto\" e poi \"magister\" da parte di Bisanzio.\nMor\u00ec di morte naturale nel 1071 e fu sepolto nella chiesa di San Nicol\u00f2 del Lido, da lui stesso fondata assieme al patriarca di Grado Domenico Marango e al vescovo di Olivolo Domenico Contarini, forse suo parente. A lui si deve la ricostruzione della basilica di San Marco nelle forme attuali, riedificata a partire dal 1063 e alla sua morte quasi ultimata."}
{"id": "484824", "revid": "3558226", "url": "https://it.wikipedia.org/wiki?curid=484824", "title": "Forza mareale", "text": ""}
{"id": "484826", "revid": "3558241", "url": "https://it.wikipedia.org/wiki?curid=484826", "title": "Luce infrarossa", "text": ""}
{"id": "484827", "revid": "21880", "url": "https://it.wikipedia.org/wiki?curid=484827", "title": "Cionus fraxini", "text": ""}
{"id": "484828", "revid": "767487", "url": "https://it.wikipedia.org/wiki?curid=484828", "title": "Els Pets", "text": "Els Pets (che in lingua catalana significa letteralmente \"I Peti\") \u00e8 un gruppo musicale, tra i maggiori esponenti del rock catalano.\nIl gruppo, diretto da Llu\u00eds Gavald\u00e0 (voce e chitarra, ma anche autore principale dei testi), \u00e8 sorto originariamente come trio composto dallo stesso Gavald\u00e0, da Joan Reig (alla batteria) e da Fal\u00edn C\u00e1ceres (al basso); in seguito si sono aggiunti Jordi Picazos (chitarra e mandolino), Marc Grasas (voce e chitarra) e Joan Pau Chaves (tastiera). Els Pets sono affiancati abitualmente da un gruppo di coriste chiamate Les Llufes (\"Le Loffe\")."}
{"id": "484832", "revid": "297059", "url": "https://it.wikipedia.org/wiki?curid=484832", "title": "Scuola bolognese dei glossatori", "text": "La scuola bolognese dei glossatori, o anche scuola di Bologna, \u00e8 stata una scuola di giuristi e studiosi attiva in Bologna tra il XI-XII secolo che ricostru\u00ec l'opera di Giustiniano I, il \"Corpus iuris civilis\", e ne fece quindi un'analisi approfondita, riscoprendo e reinterpretando i testi classici.\nIl periodo pre-irneriano.\nA Bologna, prima di Irnerio, un certo Pepo o Pepone, secondo un racconto del glossatore Odofredo, nella seconda met\u00e0 dell'XI secolo avrebbe cominciato a dare lezioni di diritto romano, di sua iniziativa \"(de auctoritate sua)\". Pepo, peraltro, sempre secondo questo racconto, non consegu\u00ec col suo insegnamento alcuna fama \"(nullius nominis fuit)\"; ricevette per\u00f2 le lodi di un maestro inglese di arti liberali che ebbe cattedra a Parigi, \"Radulfus Niger\" (Rodolfo il Nero), che lo defin\u00ec addirittura \"aurora surgens\" per aver determinato la rinascita dello studio del diritto romano e della scienza romanistica.\nLa prima \"Summa\" delle Istituzioni giustinianee, scritta in Provenza nella prima met\u00e0 del XII secolo, contiene una sola citazione dottrinale e fa il solo nome di Pepo. Sul fatto che Pepo fosse docente di diritto romano a Bologna non vi \u00e8 nessun indizio n\u00e9 tanto meno prove storiche; del resto egli fu molto pi\u00f9 conosciuto in Francia (e specialmente in Provenza) piuttosto che in Italia.\nUn giudice Pepo prese parte in un placito dell'XI secolo (in cui era presente l'imperatore Enrico IV), il cosiddetto \"placito lombardo\"; nell'occasione egli sostenne la necessit\u00e0 di punire con la morte un uomo colpevole di aver ucciso un servo, argomentando sul presupposto della naturale eguaglianza fra gli uomini.\nNel \"Placito di Marturi\", invece, un Pepo difende un monastero dalle pretese di nobili locali che si rifiutavano di rilasciare dei beni lasciati in eredit\u00e0 ai monaci da un membro della famiglia. Cita un passo ulpianeo del Digesto per sostenere che la denegata giustizia consente il reintegro nel possesso (l'impossibilit\u00e0 di trovare un giudice aveva permesso che trascorresse il tempo necessario per la prescrizione).\nUn'ipotesi formulata da Piero Fiorelli negli anni settanta del Novecento vorrebbe identificare Pepo con quel Pietro che fu vescovo scismatico di Bologna dal 1085 in poi.\nNascita e sviluppo della scuola.\nNarrano le cronache che il celebre \"Studium\" bolognese non abbia mai avuto una sede stabile fino alla met\u00e0 del XVI secolo e che gli antichi dottori tenessero le loro letture nelle proprie case o in sale prese in locazione dal Comune: ad esempio in Porta Nuova, nell'antica sede del Comune di Bologna o nelle antiche vie delle Asse dei Gargiolari per le scuole di medicina e di Arti, e nelle vie S. Mamolo e dei Libri (via Farini) per le scuole di legge.\nMentre in altre situazioni, per esempio a Parigi, le origini dell'Universit\u00e0 furono legate alla Chiesa e all'autorit\u00e0 monarchica, a Bologna lo \"Studium\" rappresent\u00f2 un esempio di scuola laica, basata su uno stretto rapporto tra studenti e Comune. La vita dell'Universit\u00e0 \u00e8 sempre stata strettamente legata a quella della citt\u00e0. Il primo maestro che lesse in pubblico i testi giustinianei e divulg\u00f2 il risultato dell'analisi svolta su di essi fu Irnerio - definito da Odofredo come \"lucerna iuris qui coepit per se studere ... et studendo coepit docere in legibus\", che la tradizione indica quale precursore e fondatore della scuola bolognese, alla fine dell'XI secolo.\nFu notevole l'accorrere di studenti, provenienti da tutta Europa, per poter assistere alle \"lecturae\" dei professori e per ascoltare il maestro che \"rivelava\" questi testi misteriosi, da secoli dimenticati, mortificati e avviliti dalla cultura alto-medievale. Cos\u00ec nacque la prima \"universitas\" della storia: fu proprio lo studio del diritto, organizzato secondo basi scientifiche, a dar vita ad una struttura stabile - dotata di uffici, magistrature, statuti - sorta grazie alla spontanea associazione di \"scholares\".\nLa risonanza dello \"Studium\" del diritto fu tale che, gi\u00e0 nei secoli XII e XIII, l'ordinamento universitario bolognese era articolato in due \"universitas\" : una dei \"Citramontani\", composta dalle quattro \"nationes\" dei Lombardi, Toscani, Romani e Campani; l'altra degli \"Ultramontani\", che raggruppava ben tredici \"nationes\" europee.\nI quattro \"dottori\" discepoli di Irnerio, ossia Bulgaro, Martino, Hugo e Jacopo, furono considerati tanto autorevoli da essere chiamati come consiglieri dell'imperatore nella dieta di Roncaglia (1158). Alla solidariet\u00e0 accademica tra scolari e maestri della scuola bolognese \u00e8 legata l'emanazione, a opera di Federico Barbarossa, della costituzione imperiale nota come \"Authentica Habita\"; questo atto, promulgato all'incirca nel 1155-1158, stabil\u00ec immunit\u00e0 e privilegi speciali in favore di studenti fuori sede di diritto romano presso la scuola giuridica dello \"Studium\" bolognese.\nIl risultato centrale dell'attivit\u00e0 di Irnerio e i suoi discepoli consistette nella trasformazione di un testo, antico di secoli e dimenticato, in una normativa vigente e suscettibile di immediata applicazione. Attraverso l'opera di interpretazione del testo, in chiave altamente libera e creativa, la Scuola di Bologna intese adattare a fattispecie concrete norme che in origine avevano una differente funzione, ricollegandovi scopi attuali che tali norme di per s\u00e9 non possedevano.\nIl \"Corpus Iuris\".\nIl \"Corpus Iuris\" si divide in 5 volumi, di cui:\nFurono apportate delle modifiche dopo la met\u00e0 del XIII secolo, inserendo le costituzioni degli imperatori romano-germanici, il trattato di Costanza, i \"Libri feudorum\" che si richiamarono alle consuetudini feudali e la \"Lombarda\", una raccolta di leggi longobardo-franche.Ludovico Antonio Muratori definisce l'opera dei glossatori sul \"Corpus Iuris\" \"immane\" e soprattutto un'opera fatta su un libro \u201ccaduto dal cielo\u201d: i testi contenevano sostanzialmente il diritto con la D maiuscola, fornendo cos\u00ec il succo di tutta una \"\u201clegalis sapientia\u201d\".\nI Glossatori.\nPoich\u00e9 i giuristi annotavano i testi con numerose \"glosse\", presero il nome di Glossatori. \"Glossa\" non \u00e8 altro che l'elementare e immediato chiarimento che il professore apporta alla \"\u201clitera\u201d\" del testo giuridico durante la \"\u201clectura\u201d\" che ne fa agli studenti.\nLe glosse potevano essere pi\u00f9 o meno semplici, a carattere interpretativo o grammaticale, con strutture complicate oppure semplici, con annotazioni a fronte, a margine, a retro, o fra le righe del testo. Ci\u00f2 rendeva importante l'oggetto del testo, perch\u00e9 il \"Corpus\" giustinianeo \u00e8 un complesso reticolato di regole e precetti molto spesso intersecantisi.\nAltre glosse aggruppano addirittura interi pensieri e interpretazioni su ragionamenti giuridici, soprattutto quando si tratta di glosse apposte ad un titolo.\n\u00c8 proprio nella glossa che trovano, in genere, la loro embrionale base di sviluppo altri generi letterari utilizzati dai glossatori nella fase saliente del loro lavoro interpretativo\nAltri strumenti di lavoro dei Glossatori.\nI Glossatori utilizzavano anche altri strumenti per intervenire sui testi classici:\nCon la Scuola di Bologna, lo studio del diritto si profila per la prima volta come materia autonoma anzich\u00e9 come materia inglobata nell'insegnamento delle materie del trivio e del quadrivio.\nMaestri Glossatori.\nI maggiori esponenti della Scuola di Bologna furono Irnerio ed Accursio.\nPer capire di quanto prestigio sociale a Bologna godessero i \"lectores\" dello \"Studium\", cio\u00e8 i professori dell'universit\u00e0, basta tenere conto della loro preminenza nella vita pubblica cittadina dell'epoca e delle numerose tombe che - in una citt\u00e0 con pochissime statue - popolano queste piazze: le tombe del legista Accursio e del figlio Francesco d'Accursio, del giurista Odofredo e di Rolandino dei Romanzi in piazza San Francesco; quelle di Egidio Foscherari e di Rolandino de' Passeggeri - rappresentato assieme ai suoi scolari durante la lezione - nella piazza San Domenico.\nUn altro glossatore bolognese fu Alberico di Porta Ravegnana.\nIl primo canonista di origine britannica a insegnare alla scuola di Bologna fu Richard de Morins (\"Ricardus Anglicus\")."}
{"id": "484836", "revid": "123286222", "url": "https://it.wikipedia.org/wiki?curid=484836", "title": "Rickenbacker (chitarre)", "text": "La Rickenbacker International Corporation, conosciuta anche come Rickenbacker, \u00e8 una azienda statunitense che produce strumenti musicali, in particolare bassi e chitarre elettriche. La produzione avviene nella sede di Santa Ana, California.\nStoria.\nNascita e primi anni (1931 - 1939).\nLa compagnia fu fondata nel 1931 col nome di Electro String Instrument Corporation da Adolph Rickenbacker e George Beauchamp, principalmente per vendere chitarre elettriche di tipo hawaiano, progettate da Beauchamp. Scelsero come marchio per le loro produzioni il nome Rickenbacher, successivamente modificato nell'attuale Rickenbacker.\nQueste chitarre (chiamate anche \"frying pans\" (padelle) a causa del manico lungo e del corpo chitarra circolare) sono considerate da molti le prime chitarre elettriche a corpo solido, cio\u00e8 prive della cassa di risonanza e munite di un pick-up elettrico. Inoltre non erano chitarre elettriche standard, ma del tipo lap steel, da suonare cio\u00e8 con il metodo \"slide\" (con il \"bottleneck\"). Avevano dei grossi pick-up con due magneti a forma di ferro di cavallo, che andavano a coprire le corde. La produzione di questo tipo di chitarra cess\u00f2 nel 1939, dopo che ne furono prodotte oltre centomila.\nNel 1958 Hall introdusse dei prototipi chiamati \"capris\" (dal nome del gatto di famiglia inglesizzando la parola caprice cio\u00e8 capriccio).\nLa collaborazione di Roger McGuinn.\nQuesto costruttore ebbe come consulente tecnico addirittura Roger McGuinn, chitarrista dei Byrds, famoso gruppo musicale degli anni 60-70, affezionato a tal punto a queste chitarre da poter dare suggerimenti per apportare sostanziali migliorie allo strumento; la competenza dell'artista era tale che port\u00f2 il costruttore a mettere in commercio una serie limitata di chitarre firmate da McGuinn.\nUtilizzatori.\nI bassi Rickenbacker sono stati scelti per la loro affidabilit\u00e0 e per il loro sound limpidissimo da bassisti come Paul McCartney, Roger Glover (Deep Purple), Chris Squire degli Yes, Geddy Lee dei Rush, Mike Rutherford dei Genesis (che ne us\u00f2 anche versioni double neck 4 e 12 corde), Simon Gallup dei The Cure, Al Cisneros di Sleep e Om, Scott Reeder dei Kyuss, Joey DeMaio dei Manowar, Lemmy Kilmister dei Mot\u00f6rhead, Cliff Burton bassista dei Metallica tra il 1982 e il 1986 (anno della sua morte), da Geezer Butler storico bassista dei Black Sabbath, Chris Wolstenholme bassista dei Muse, Mike Mills, bassista dei R.E.M., dagli italiani Aldo Tagliapietra bassista e cantante de Le Orme, Red Canzian dei Pooh, Roberta Sammarelli (bassista dei Verdena) e Roberto Paladino (Mr White Rabbit), ed in un breve primo periodo anche da Roger Waters dei Pink Floyd.\nI Beatles usavano molto le chitarre Rickenbacker. John Lennon suonava una Rickenbacker 325 a sei e a dodici corde e George Harrison suonava una Rickenbacker 360 a dodici corde.\nIl caratteristico \"sound\" della musica dei Byrds era dovuto all'uso di una Rickenbacker 360, molto utilizzata dal chitarrista Roger McGuinn.\nJohnny Ramone, chitarrista dei Ramones, ne ha utilizzato un modello durante il 1977.\nA Susanna Hoffs, chitarra e voce delle Bangles e utilizzatrice di chitarre Rickenbacker, nel 1989 \u00e8 stato dedicato un modello di chitarra a 6 corde: la 350 SH Susanna Hoffs Signature in edizione limitata nel 1989.\nTom Petty ha utilizzato vari modelli di Rickenbacker tra cui la 335 e la 660, della quale \u00e8 stato realizzata una versione a dodici corde \"signature\" in edizione limitata nel 1991.\nPeter Buck dei R.E.M. non si separa mai dalla sua 360, che ha sempre caratterizzato il sound del gruppo sin dai primi anni '80. La sua chitarra, ribattezzata Sadly, \u00e8 stata rubata alla fine di un concerto ad Helsinki in Finlandia (9/9/08), creando molto scalpore tra i fan che l'hanno sentita \"cantare\" fin dal 1982.\nData la sua timbrica vagamente orientaleggiante, la 330 versione 12 corde viene usata da The Edge degli U2 per eseguire \"Mysterious Ways\" durante i concerti della band irlandese oltre anche ad altri brani come \"Even Better Than The Real Thing\" e \"Sometimes You Can't Make It on Your Own\".\nStrumenti.\nGli strumenti pi\u00f9 celebri prodotti dalla Rickenbacker sono i seguenti:"}
{"id": "484854", "revid": "123648967", "url": "https://it.wikipedia.org/wiki?curid=484854", "title": "System integrator", "text": "Con il termine inglese system integrator viene indicata un'azienda (o uno specialista) che si occupa dell'integrazione di sistemi. \nIl compito del system integrator \u00e8 quello di far dialogare impianti diversi tra di loro allo scopo di creare una nuova struttura funzionale che possa utilizzare sinergicamente le potenzialit\u00e0 degli impianti d'origine e creando quindi funzionalit\u00e0 originariamente non presenti. Gli integratori di sistemi possono lavorare in campi diversi, ma il termine \u00e8 nato nel contesto delle tecnologie dell'informazione (abbreviato con IT dall'inglese \"information technology\"), dell'industria della difesa e dei media.\nNel settore automotive i system integrator sono quei fornitori che assemblano le autovetture per conto della casa automobilistica (similmente altri tipi di veicolo), ricevendo i sottosistemi da montare dai fornitori della componentistica.\nInformation technology.\nNel campo dell'IT gli integratori di sistemi connettono sistemi eterogenei in modo che questi possano avere in input, processare, salvare, categorizzare dati. Ad esempio un integratore di sistemi pu\u00f2 costruire una soluzione informatica che integri un database DB2, un sito web, una applicazione \"legacy\" in Cobol su host e una risorsa esterna per il criptaggio via ejb trasformando tutto questo in una applicazione unica che soddisfi le necessit\u00e0 del cliente.\nI system integrator possono essere anche una tipologia di carriera nell'ambito dell'IT. Gli integratori di sistemi devono essere molto capaci di conformare i prodotti esistenti ai bisogni del cliente. Un'attitudine al ragionamento induttivo \u00e8 utile per capire velocemente come utilizzare un sistema informatico o una GUI. Un manager del settore generalmente trae benefici dal \"non\" essere uno specialista, conoscendo quanto basta di una gran quantit\u00e0 di prodotti. L'integrazione di sistemi, come lavoro, include molta diagnostica e di \"troubleshooting\" che infine naturalmente saranno gli specialisti a trattare.\nAccezioni IT.\nSystem integrator \u00e8 un concetto molto utilizzato nel mondo informatico e digitale.\nA seconda dei casi, nell'IT system integrator pu\u00f2 voler significare:"}
{"id": "484859", "revid": "125812202", "url": "https://it.wikipedia.org/wiki?curid=484859", "title": "Domenico Silvo", "text": "Biografia.\nOrigini ed elezione.\nFiglio di un certo Stefano (di cui si hanno diverse attestazioni nei decenni precedenti), apparteneva a una famiglia di affermazione recente, avendo esordito in politica solo dall'ultimo ventennio del X secolo.\nFu uno stretto collaboratore del predecessore Domenico Contarini, come dimostrano le testimonianze documentali. Compare per la prima volta nel 1046, come sottoscrittore di un atto del vescovo di Olivolo Domenico Contarini, omonimo e probabilmente parente del doge. Nel 1055 quest'ultimo lo invi\u00f2, assieme a Bono Dandolo, presso l'imperatore Enrico III, ottenendo la conferma dei privilegi di cui godevano i Veneziani nel Regno d'Italia.\nLa sua nomina a doge, nel 1071, avvenne dunque nel segno della continuit\u00e0. Secondo il chierico Domenico Tino, che fu tra i presenti, al termine del funerale del predecessore, avvenuto nella chiesa di San Nicol\u00f2 del Lido, fu acclamato dalla folla radunatasi sulla spiaggia, mentre all'interno della chiesa le autorit\u00e0 religiose pregavano affinch\u00e9 fosse designata una personalit\u00e0 degna. Silvo venne caricato su un'imbarcazione e condotto all'erigenda basilica di San Marco dove, accolto dal clero, entr\u00f2 scalzo e ricevette le insegne del potere che erano raccolte sull'altare. Successivamente si trasfer\u00ec nel Palazzo Ducale, dove complet\u00f2 la cerimonia di investitura.\nPolitica.\nI primi anni di governo videro il prosieguo delle politiche del Contarini, che aveva cercato di mantenere buone relazioni con i due imperi e il Papato, evitando inoltre conflitti che potessero ostacolare i traffici mercantili. Port\u00f2 a termine, inoltre, le opere murarie della basilica di San Marco e diede avvio alle decorazioni musive: vengono collocati in questi anni i mosaici dell'abside e dell'ingresso, nonch\u00e9 i resti di una \"Deposizione\" su uno dei tetrapili del presbiterio.\nProsegu\u00ec anche le politiche di sostegno al patriarcato di Grado, che nel 1053 era stato pienamente riconosciuto da Leone IX ponendo fine alla secolare disputa con il patriarcato di Aquileia. La sede si trovava per\u00f2 in gravi difficolt\u00e0 economiche e nel 1074 emise un provvedimento con cui cedeva alla sede gradense alcune rendite di pertinenza ducale. Ciononostante, il 31 dicembre dello stesso anno papa Gregorio VII gli indirizz\u00f2 una lettera in cui lo criticava per la debolezza e la povert\u00e0 della metropolia.\nLo stesso pontefice ammon\u00ec il doge per due volte (nel 1077 e nel 1081) di non intrattenere contatti con chi era colpito da scomunica. Era questo un chiaro riferimento ai buoni rapporti con Enrico IV, grazie ai quali non ebbe necessit\u00e0 di rinnovare il \"Pactum\" con il Sacro Romano Impero.\nGuerra con i Normanni.\nNel 1075 il conte normanno Amico di Giovinazzo assedi\u00f2 Arbe, imprigion\u00f2 re Petar Kre\u0161imir IV di Croazia e estese il suo dominio su Spalato, Tra\u00f9, Zara, Zaravecchia e, forse, Nona. L'Impero Bizantino, che formalmente manteneva la sovranit\u00e0 sulla Dalmazia, si era di fatto ritirato dall'Adriatico e chiam\u00f2 Silvo a intervenire: gli invasori furono respinti tra il 1075 e il 1076 e venne ristabilita la precedente situazione. In cambio, Michele VII Ducas lo nomin\u00f2 \"protoproedos\", titolo che nessun doge veneziano aveva mai ricevuto sino ad allora.\nNel 1081 i Normanni ripresero gli attacchi: Roberto il Guiscardo part\u00ec da Brindisi e raggiunse Valona, appena occupata dal figlio Boemondo mandato in avanscoperta, quindi conquist\u00f2 Corf\u00f9 e cinse d'assedio Durazzo. Ancora una volta i Bizantini non riuscirono a reagire e Alessio I Comneno invi\u00f2 una richiesta di aiuto a Venezia.\nInizialmente la flotta veneziana consegu\u00ec dei successi, ma l'esercito bizantino, da terra, capitol\u00f2 nel tentativo di liberare Durazzo (1082). Il Guiscardo, a questo punto, mosse le proprie truppe proprio verso Costantinopoli, ma dovette ritirarsi in Italia a causa dell'ascesa di Enrico IV verso Roma.\nIn cambio dell'intervento veneziano, Alessio concesse al doge titoli (tra cui quello di \"protosebastos\"), propriet\u00e0 e denaro, nonch\u00e9 privilegi per i Veneziani che commerciavano in Oriente.\nLa guerra, ad ogni modo, non era terminata: l'assenza del Guiscardo aveva permesso all'alleanza veneto-bizantina di riprendere Corf\u00f9 nel 1083, ma l'anno successivo, al ritorno del normanno, sub\u00ec una pesante sconfitta proprio nei pressi della stessa isola. La disfatta provoc\u00f2 a Venezia un malcontento generale che culmin\u00f2 con la deposizione del Silvo, il quale si ritir\u00f2 in un convento e fu sostituito da Vitale Falier (1084).\n\u00c8 ancora attestato negli anni successivi, continuando a fregiarsi del titolo, non revocabile, di \"protosebastos\". L'ultima notizia sul suo conto \u00e8 del 1087.\nMatrimoni e discendenza.\nDa un primo matrimonio aveva avuto un figlio, Domenico, che si imparent\u00f2 con i Candiano, potente famiglia che aveva dato vari dogi nel secolo precedente; risultava gi\u00e0 morto nel 1086. \nForse in occasione della prima vittoria contro i Normanni, si rispos\u00f2 con una nobile bizantina, Teodora Ducas, probabilmente sorella dell'imperatore Michele VII Ducas. Per le abitudini stravaganti e la propensione al lusso, la dogaressa diede scandalo a Venezia e, secondo una tradizione priva di fondamento, Pier Damiani l'avrebbe aspramente biasimata nel \"De Institutione monialis\". Il santo, in realt\u00e0, era morto qualche anno prima delle nozze e lo scritto sarebbe piuttosto indirizzato a un'altra principessa bizantina, moglie di Giovanni Orseolo."}
{"id": "484865", "revid": "466539", "url": "https://it.wikipedia.org/wiki?curid=484865", "title": "Leonardo Marino", "text": "Fu condannato a 11 anni di reclusione (pena prescritta) per aver partecipato, reo confesso, nel 1972 su mandato dei capi dell'organizzazione, come autista, al commando responsabile dell'omicidio del commissario Luigi Calabresi.\nBiografia.\nFiglio di un casellante di Settimo Torinese, immigrato da Caserta con la moglie Filomena. Ha tre sorelle. Marino studi\u00f2 a Torino dai salesiani, ma nel 1959, quando mor\u00ec il padre, dovette tornare a casa e fare il capofamiglia.\nNel 1966 entra alla Fiat Mirafiori, reparto verniciatura.\nNel 1968 si iscrisse a Lotta Continua. Conquistato dalla figura carismatica di Adriano Sofri, Marino lo elesse come suo punto di riferimento umano e politico. Nell'autunno caldo, quello del 1969, ha un momento di relativa popolarit\u00e0. Al Palazzetto dello Sport di Torino c'\u00e8 un'assemblea organizzata dai sindacati dei metalmeccanici per protestare contro la FIAT che voleva licenziare 120 operai. Marino, sul palco con un discorso che infiamma l'assemblea, incit\u00f2 allo sciopero. Pochi mesi dopo fu denunciato dall'azienda e un anno pi\u00f9 tardi venne licenziato.\nInizi\u00f2 a distribuire a Milano e Torino il giornale del movimento. In quel periodo conosce la moglie. Nel 1976 Lotta Continua si sciolse e Marino si trasfer\u00ec a Morgex, a dieci chilometri da Courmayeur. Intanto la compagna lasci\u00f2 il posto alla SIP. Marino, solo a mantenere la famiglia, svolse diversi lavori: guidava le ambulanze, fece la guardia agli ski-lift, cucinava cr\u00eapes. Antonia chiese aiuto ad una coppia di amici di Milano, Luisa Castiglioni e l'imprenditore Hans Deichman. Tra il 1982 e il 1984 i Marino ricevettero aiuto economico dalla coppia, un salario fisso e un appartamento gratis per fare da custodi alla loro villa di Bocca di Magra. L'impiego a villa Deichman dur\u00f2 meno di un anno a causa dei continui litigi. Nel 1986 Marino cambi\u00f2 lavoro diventando venditore ambulante di bibite e panini.\nHa due figli: Adriano, in onore di Sofri, magistrato, e Giorgio, in onore di Pietrostefani e di un altro attivista di Lotta Continua, che lavora con il padre.\nL'omicidio del commissario Luigi Calabresi.\nIl contesto.\nIl clima politico a Milano, tra la fine anni sessanta e primi anni settanta, fu assai violento.\nIl 12 dicembre 1969 esplose una bomba in piazza Fontana a Milano: l'attentato provoc\u00f2 17 morti, una strage che colp\u00ec drammaticamente l'Italia intera. Inizialmente i sospetti caddero sugli ambienti anarchici, e successivamente si spostarono sugli ambienti neofascisti. Tra gli anarchici fermati subito dopo la strage, vi fu il ferroviere Giuseppe Pinelli, che mor\u00ec tre giorni dopo il suo fermo, durante un interrogatorio, cadendo da una finestra della Questura.\nLa finestra apparteneva all'ufficio del commissario Luigi Calabresi e nell'interrogarorio di Pinelli erano presenti cinque uomini appartenenti alle forze dell'ordine.\nVi furono due inchieste, che scagionarono entrambe sia Calabresi, di cui fu accertato che non era presente al momento della caduta, sia i cinque presenti. L'inchiesta concluse che Pinelli era caduto accidentalmente, a causa di un malore.\nLa prima istruttoria si concluse, nel 1970, con l'archiviazione: i magistrati stabilirono che il ferroviere si era suicidato. Larga parte dell'opinione pubblica, e soprattutto i militanti della sinistra, non accettarono questa versione sulla morte dell'anarchico. La campagna per avere un'altra verit\u00e0 tocc\u00f2 punte di polemica particolarmente aspra, e venne ripetuta insistentemente, su pi\u00f9 organi di stampa, un'accusa personale diretta sia contro i cinque presenti alla caduta, sia contro Calabresi: quest'ultimo era una persona nota al mondo dell'estremismo perch\u00e9 aveva dovuto, per incarico d'ufficio, seguire i cortei delle organizzazioni extraparlamentari. Nella violenza della campagna di stampa si distinse il giornale dell'organizzazione Lotta Continua, della quale era leader Adriano Sofri. Contro il commissario furono lanciate anche esplicite minacce. Il giornale, alcuni anni dopo, fu condannato per tali accuse.\nNel 1972 un commando omicida, formato da due persone, tese un agguato al commissario Luigi Calabresi, uccidendolo mentre usciva di casa per andare al lavoro. I due uomini del commando riuscirono a fuggire, eclissandosi. Le indagini, all'epoca, non poterono accertare l'identit\u00e0 dei colpevoli.\nLa confessione.\nNel 1988 Leonardo Marino ebbe una crisi di coscienza, e confess\u00f2 alle autorit\u00e0 la sua partecipazione attiva all'omicidio Calabresi insieme ad un altro militante, Ovidio Bompressi, su incarico dei capi di Lotta Continua Adriano Sofri e Giorgio Pietrostefani. Marino specific\u00f2 anche il luogo in cui i due si erano riforniti di armi e quello in cui si erano procurati l'auto. Il militante confess\u00f2 di essere stato al volante dell'auto usata per la fuga, dopo che nell'agguato Bompressi aveva sparato al commissario.\nLa sua confessione, prodottasi all'interno di un accordo con i carabinieri, fu duramente attaccata dalle persone chiamate in causa come complici e mandanti, suscitando molta ostilit\u00e0 negli ambienti che erano stati vicini a Lotta Continua. In particolare le critiche si concentrarono sulle contraddizioni presenti nelle testimonianze di Marino, che durante il processo corresse diverse volte parti delle sue deposizioni e rese alcune affermazioni poi rivelatesi inesatte. In merito a questi dubbi il magistrato Ferdinando Pomarici (pubblico ministero in Corte d'assise) replic\u00f2 che le tesi innocentiste derivavano dal fatto che si erano voluti leggere gli atti processuali in un certo modo, per difendere a tutti i costi un gruppo di persone, mentre Ugo Dello Russo e Laura Bertol\u00e8 Viale (rispettivamente sostituto procuratore generale e giudice a latere del primo processo d'appello) replicarono definendo gli intellettuali schierati a difesa degli imputati \u00abutili idioti\u00bb e \u00abbuoi che tirano il carro del vittimismo\u00bb, e affermando che non avevano letto gli atti processuali e le sentenze, preferendo \u00abuna sorta di giurisprudenza alternativa fatta sui giornali\u00bb.\nI processi.\nNegli anni successivi vi fu una lunga serie di processi, con esiti alterni, che si concluse con una condanna definitiva per Bompressi, Sofri e Pietrostefani, i colpevoli indicati da Marino.\nIn quanto reo confesso, lo stesso Marino pot\u00e9 godere di una riduzione della pena ad 11 anni di carcere, mentre Sofri, Pietrostefani e Bompressi furono condannati a 22 anni di reclusione, i primi due come mandanti e il terzo come esecutore. Nel 1995 la Corte d'assise d'appello dichiar\u00f2 prescritto il reato per Marino, perch\u00e9 le more dei ricorsi del processo fecero scattare la prescrizione. Marino scont\u00f2 complessivamente alcuni mesi di carcere preventivo e alcuni anni di arresti domiciliari.\nNonostante avesse scelto di collaborare con la magistratura, Leonardo Marino non \u00e8 stato considerato un collaboratore di giustizia e, di conseguenza, non ha ricevuto benefici economici per confessare il ruolo svolto nell'omicidio Calabresi.\nElementi attuali.\nMolti protagonisti della lotta armata degli anni di piombo scrissero dei libri autobiografici sulla loro esperienza di combattenti.\nMarino diede alle stampe un libro autobiografico intitolato \"La verit\u00e0 di piombo\" (Ares, 1992), ripubblicato poi nel 1999 con il titolo \"Cos\u00ec uccidemmo il commissario Calabresi\", nel quale descrisse l'agguato e le motivazioni del suo pentimento."}
{"id": "484866", "revid": "339392", "url": "https://it.wikipedia.org/wiki?curid=484866", "title": "Nicholas Louis de Lacaille", "text": ""}
{"id": "484872", "revid": "155136", "url": "https://it.wikipedia.org/wiki?curid=484872", "title": "Vital Faliero de' Doni", "text": ""}
{"id": "484875", "revid": "3558708", "url": "https://it.wikipedia.org/wiki?curid=484875", "title": "Telescopio spaziale IRAS", "text": ""}
{"id": "484876", "revid": "1494169", "url": "https://it.wikipedia.org/wiki?curid=484876", "title": "Hyperborea", "text": ""}
{"id": "484880", "revid": "51984", "url": "https://it.wikipedia.org/wiki?curid=484880", "title": "Sindrome Edipica", "text": ""}
{"id": "484888", "revid": "640277", "url": "https://it.wikipedia.org/wiki?curid=484888", "title": "38628 Huya", "text": "38628 Huya \u00e8 un oggetto transnettuniano scoperto nel marzo 2000 da Ignacio Ram\u00f3n Ferr\u00edn V\u00e1zquez, la cui scoperta \u00e8 stata resa nota il 24 ottobre dello stesso anno. All'epoca della scoperta, Huya era il pi\u00f9 grande oggetto transnettuniano mai individuato. L'Unione Astronomica Internazionale lo ha battezzato come Huya, divinit\u00e0 sudamericana della pioggia, nell'agosto 2003; in precedenza era noto tramite la designazione provvisoria .\nLe prime stime del suo diametro fornirono un valore di 597\u00a0km, circa un quarto di quello di Plutone; Huya fu quindi immediatamente considerato un grosso asteroide, o planetoide, piuttosto che un vero e proprio pianeta.\nParametri orbitali.\nL'orbita di Huya presenta un fenomeno di risonanza orbitale 3:2 con quella di Nettuno; l'oggetto \u00e8 quindi classificato come plutino.\nSuperficie.\nL'oggetto appare nettamente rosso scuro; \u00e8 probabilmente ricoperto di composti organici di antica formazione."}
{"id": "484889", "revid": "486946", "url": "https://it.wikipedia.org/wiki?curid=484889", "title": "Barefooter", "text": ""}
{"id": "484890", "revid": "120435408", "url": "https://it.wikipedia.org/wiki?curid=484890", "title": "Pianificazione aziendale", "text": "La pianificazione aziendale, in economia aziendale, \u00e8 il sistema attraverso il quale l'azienda definisce i suoi obiettivi e le azioni necessarie per raggiungerli. Gli \"obiettivi\", a loro volta, possono essere definiti come risultati futuri, misurabili, che si prevede di conseguire entro un determinato tempo (il loro \"orizzonte temporale\").\nLa pianificazione nel contesto dell'economia aziendale.\nPadre fondatore dell\u2019economia aziendale fu Gino Zappa, studioso di economia aziendale, economista e accademico italiano. Secondo Zappa l'economia aziendale consiste nell'elaborazione e nella messa in atto di obiettivi e tecniche volte al raggiungimento di scopi aziendali, e al suo interno la gestione aziendale si divide in:\nDescrizione.\nIn termini generali la \"pianificazione\" \u00e8 il processo con il quale, dato un sistema sociale, si stabilisce uno stato futuro dello stesso ritenuto desiderabile (\"obiettivo\") e si individuano le azioni per conseguirlo (\"piano d'azione\") e le risorse per mettere in atto queste azioni. Il prodotto della pianificazione prende il nome di \"piano\". La pianificazione pu\u00f2 interessare sistemi sociali di differenti dimensioni: da un intero sistema economico (\"pianificazione macroeconomica\") o sociale ad una singola azienda (\"pianificazione aziendale\").\nIl sistema di pianificazione aziendale \u00e8 normalmente connesso al \"sistema di controllo di gestione\", il quale ha lo scopo di guidare la gestione aziendale verso il conseguimento degli obiettivi pianificati, evidenziando gli scostamenti tra questi ultimi e i risultati della gestione e mettendo cos\u00ec i responsabili in grado di decidere e attuare le opportune azioni correttive. Tale stretta integrazione fa s\u00ec che normalmente, sia a livello teorico che pratico, si parli di \u201csistema di pianificazione e controllo\u201d.\nComponenti del sistema.\nLe componenti del sistema di pianificazione, programmazione e controllo sono:\nStruttura organizzativa \nLa struttura organizzativa dell\u2019azienda \u00e8 piramidale poich\u00e9 le persone che dirigono l\u2019azienda non riuscirebbero da sole a controllare tutto il team di persone sotto di loro. Per questo motivo vengono delegate altre persone sotto di loro e cos\u00ec via in modo tale che ognuno abbia il compito di controllare una precisa parte dell\u2019azienda. Ognuno quindi ha delle responsabilit\u00e0 ben precise ed ha comunque il compito di riuscire a far arrivare l\u2019azienda all\u2019obiettivo. Dopo che l\u2019azienda si \u00e8 prefissata gli obiettivi, per far s\u00ec che questi vengano raggiunti, l\u2019azienda individua dei responsabili che hanno il compito di sorvegliare ogni situazione fino al raggiungimento dell\u2019obiettivo. \nPer il raggiungimento dell\u2019obiettivo si fa riferimento anche agli stakeholder, ossia tutte le persone interessate al raggiungimento dell\u2019obiettivo. In particolare, nella pianificazione aziendale, esistono 5 categorie di stakeholder: \nSistema informativo\nLe informazioni necessarie all'azienda si trovano nel sistema informativo. Le persone che possono accedere a questo tipo di informazioni sono:\nIl sistema informativo viene diviso in due parti:\nInoltre il sistema informativo si pu\u00f2 dividere in due sottoinsiemi:\nProcesso\nInizialmente nella fase di processo vengono analizzati tutti i vincoli che l\u2019azienda ha con l\u2019interno e l'esterno. Dopodich\u00e9 inizia la fase di pianificazione aziendale con decisioni di medio lungo periodo. Queste idee poi vengono messe in pratica creando appunto gli obiettivi di breve periodo per realizzare le decisioni a medio lungo termine.\nInformazioni\nPrima di prendere una decisione bisogna valutare bene le varie proposte, anche e soprattutto in termini economici. Il costo riveste un ruolo fondamentale nella pianificazione, programmazione e controllo di un'azienda.\nPianificazione.\nLa pianificazione aziendale riguarda una serie di eventi o fatti che si susseguono ininterrottamente e che con il passare del tempo possono portare a risvolti negativi o positivi. Nonostante essa sia a stretto contatto con la vita umana le decisioni prese dai vari dipendenti dell\u2019azienda devono essere totalmente oggettive; per questo \u00e8 importante pianificare una serie di obiettivi con razionalit\u00e0.\nLa pianificazione aziendale ha inizio quando viene fatta un\u2019indagine prospettiva, ossia lo studio e l\u2019investigazione del futuro mediante ipotesi sulla pianificazione e sull\u2019andamento dell\u2019azienda. \nScopo.\nLa pianificazione aziendale ha lo scopo di aiutare l\u2019azienda a monitorare l\u2019andamento dell\u2019azienda e a verificare che le tecniche e le decisioni prese siano conformi al raggiungimento dell\u2019obiettivo.\nSono tre le verifiche usate dall\u2019azienda per verificare l\u2019efficienza della pianificazione:\nLivelli.\nLa pianificazione pu\u00f2 essere scomposta in diversi livelli, caratterizzati da un orizzonte temporale via via pi\u00f9 ristretto e, correlativamente, da un maggior grado di dettaglio negli obiettivi. Si parla cos\u00ec di:\nCorrelativamente si parla di \"piani strategici, tattici\" e \"operativi\". Si usano anche i termini \"programmazione\" e \"programma\" quali sinonimo di \"pianificazione\" e \"piano\" in generale o, pi\u00f9 frequentemente, di \"pianificazione\" \"operativa\" e \"piano operativo\".\nVa detto che la suddetta scomposizione in livelli \u00e8 puramente teorica e nella prassi delle singole aziende pu\u00f2 presentarsi con un'articolazione maggiore (evenienza rara) o minore (ad esempio fondendo la fase strategica e quella tattica, come avviene frequentemente). D'altra parte, sempre nella prassi aziendale, la fase di pianificazione operativa \u00e8 normalmente indistinguibile da quella di \"budgeting\", attivit\u00e0 che rappresenta il momento iniziale del controllo di gestione.\nIl processo di pianificazione strategica.\nSecondo Robert N. Antony:\nIl concetto di strategia dunque \u00e8 alla base della pianificazione aziendale. Anche il concetto di strategia, come quello di pianificazione, presenta pi\u00f9 definizioni. Igor' Ansov avvicin\u00f2 il concetto di strategia alla politica militare, dove la finalit\u00e0 principale \u00e8 il raggiungimento dell\u2019obiettivo, ossia la vincita di una guerra. Dunque, prima di creare una strategia, in questo caso aziendale, bisogna studiare a fondo il nemico, confrontando i propri punti di forza e di debolezza con quelli dell\u2019azienda \u201cnemica\u201d. \nPer far s\u00ec che l\u2019azienda arrivi all\u2019obiettivo la pianificazione strategica ha il compito di regolare i rapporti fra gli stakeholder e l\u2019azienda. Per ottimizzare la struttura piramidale dell\u2019azienda e agevolare il personale, l\u2019azienda viene divisa in centri:\nLa pianificazione \u00e8 qualcosa di pi\u00f9 della semplice \"previsione\", volta a formulare ipotesi sulla probabile evoluzione futura dei fenomeni che interessano l'azienda, in assenza di interventi da parte della stessa. Infatti, pur partendo da queste ipotesi, la pianificazione implica la volont\u00e0 di controllare l'evoluzione dei fenomeni e comporta, quindi, l'assunzione di decisioni su:\nQueste decisioni sono \"formalizzate\" con la redazione di piani relativi alle singole aree (ad esempio, funzionali) nelle quali si articola l'azienda, che sono poi \"integrati\" in un unico piano aziendale, sottoposto all'approvazione dell'organo competente. Per l'assunzione delle decisioni possono essere usate metodologie specifiche: ne sono esempi l'analisi SWOT, usata per la pianificazione strategica, e le metodologie di valutazione dell'investimento, usate per le decisioni di investimento.\nIl processo di pianificazione (\"planning\") non si esaurisce con l'approvazione dei piani: l'andamento della loro attuazione va, infatti, verificato nel tempo, giungendo anche alla revisione o all'aggiornamento degli stessi in caso di eventi rilevanti, quali forti scostamenti non recuperabili, mutamento delle condizioni al contorno, variazioni di strategia ecc. Per i piani a breve termine pu\u00f2 essere formalizzata anche un'attivit\u00e0 di verifica ed aggiornamento periodica, ad esempio trimestrale.\nIn certi casi, sempre pi\u00f9 frequenti nella realt\u00e0 attuale, il raggiungimento dello stato futuro, che costituisce obiettivo della pianificazione, comporta una \"transizione\" organizzativa o di business, legata a scenari di cambiamento significativi; in casi come questi si parla di \"change management\", riferendosi con tale termine agli strumenti ed ai processi utilizzati per realizzare e supportare la transizione.\nLe moderne attivit\u00e0 di pianificazione aziendale si ispirano anche alle scienze militari, in particolare ai metodi ove si richiede l'abilit\u00e0 di agire in condizioni incerte e operare all'interno di contesti di informazione caratterizzati da imprecisione e ambiguit\u00e0, con una continua ritaratura in corso d'opera.\nProgrammazione.\nSubito dopo la fase di pianificazione si ha la fase di programmazione in cui tutte le idee vengono trasformate in programmi mediante la formulazione del budget.\nIl budget.\nMediante il budget vengono prodotti programmi aziendali che servono per la realizzazione degli obiettivi. Si tratta di trasformare gli obiettivi strategici, individuati durante la pianificazione, in obiettivi operativi che serviranno per la realizzazione del budget.\nAltro scopo del budget \u00e8 quello di servire delle linee guida ai responsabili, in modo tale da guidarli verso il raggiungimento dell'obiettivo a breve termine. Solitamente il budget ha validit\u00e0 annuale. La realizzazione del budget si divide in pi\u00f9 fasi:\nIl controllo.\nDopo la fase di pianificazione e di programmazione si passa all\u2019ultima fase, la fase di controllo, in cui viene verificato se l\u2019azienda, nelle precedenti fasi, \u00e8 riuscita a raggiungere l\u2019obiettivo prefissatosi durante la pianificazione aziendale.\nLa fase di controllo si divide in:\nSi individuano per\u00f2 due macro categorie di controllo:\nPer far s\u00ec che l\u2019intero sistema di pianificazione funzioni correttamente l\u2019azienda attua un continuo miglioramento e cerca di sviluppare sempre nuovi processi volti a migliorare i risultati."}
{"id": "484891", "revid": "848247", "url": "https://it.wikipedia.org/wiki?curid=484891", "title": "Eider", "text": "L'Eider (in tedesco; in danese: \"Ejderen\"; in latino: \"Egdor\" o \"egdore\") \u00e8 il fiume pi\u00f9 lungo dello Stato tedesco Schleswig-Holstein. Il fiume sorge a sud di Kiel, vicino alle coste del Mar Baltico e scorre verso ovest, sfociando nel Mare del Nord. La parte mediana dell'Eider fa parte del Canale di Kiel.\nStoria.\nDopo la caduta dell'Impero romano d'Occidente (476), le notizie riguardo all'Eider andarono in gran parte perdute, ma dal 600, i pagani Juti, gli Angli e i Sassoni, provenienti tutti dall'odierno Schleswig-Holstein, stabilirono regni in Inghilterra. La terra d'origine degli Juti era situata nell'attuale Danimarca, a nord dell'Eider, e probabilmente presso lo Schleswig, anche se questo territorio, insieme all'Holstein erano la terra natia degli Angli, che diedero in seguito il nome all'Inghilterra. I Sassoni appoggiavano gli Angli, e si pensa che le tre popolazioni fossero strettamente collegate. Nei primi anni del Medioevo, l'Eider rappresent\u00f2 il confine tra i Sassoni e i Danesi, secondo quanto riportato da Adamo di Brema nel 1076. Per secoli divise la Danimarca dal Sacro Romano Impero.\nOggi il fiume rappresenta il confine tra Schleswig e Holstein, rispettivamente a nord e a sud dell'Eider, nello Stato federale tedesco Schleswig-Holstein."}
{"id": "484892", "revid": "809148", "url": "https://it.wikipedia.org/wiki?curid=484892", "title": "Medaglia Boltzmann", "text": "La medaglia Boltzmann \u00e8 un premio, intitolato al fisico Ludwig Boltzmann, che viene assegnato ogni tre anni dalla Commissione di fisica statistica dell'Unione internazionale di fisica pura e applicata a fisici che ottengono nuovi risultati nell'ambito della meccanica statistica.\nVincitori.\nTutti i vincitori sono eminenti fisici o matematici il cui contributo ha aperto negli anni nuove prospettive nella ricerca riguardante la fisica statistica. L'istituzione con pi\u00f9 vincitori \u00e8 l'Universit\u00e0 Sapienza (Giorgio Parisi, Giovanni Gallavotti e Giovanni Jona-Lasinio) seguita da, a pari merito, l'\u00c9cole Normale Sup\u00e9rieure (Bernard Derrida e Yves Pomeau), la Cornell University (Kenneth G. Wilson e Benjamin Widom) e l'Universit\u00e0 di Cambridge (Sam F. Edwards e Daan Frenkel)."}
{"id": "484905", "revid": "16066", "url": "https://it.wikipedia.org/wiki?curid=484905", "title": "Chuck Norris Facts", "text": ""}
{"id": "484907", "revid": "287204", "url": "https://it.wikipedia.org/wiki?curid=484907", "title": "Torneo di gioco di ruolo", "text": "Un torneo di gioco di ruolo \u00e8 una forma particolare di gioco di ruolo che prevede una competizione tra squadre o giocatori singoli, secondo la formula del torneo.\nEsso consiste tipicamente in una o pi\u00f9 avventure o storie \"one-shot\" (cio\u00e8 con un inizio e una fine ben definiti) di un determinato gioco di ruolo, i cui protagonisti sono dei personaggi (tipicamente dai 3 ai 6 personaggi) impersonati dai giocatori. Ogni singola avventura ha tipicamente una durata di 3-4 ore. Quando il torneo \u00e8 organizzato in pi\u00f9 partite allora pu\u00f2 darsi che ogni avventura sia il seguito della precedente (in cui i giocatori mantengono il personaggio interpretato nella partita precedente), o che la stessa storia venga ripresa e proseguita nell'arco di pi\u00f9 tornei.\nGeneralmente il personaggio da interpretare viene fornito dall'organizzazione del torneo, completo di un \"background\" che ne riassume storia, personalit\u00e0 e comportamenti tipici. Non di rado per stimolare un'interpretazione pi\u00f9 verosimile, interessante e competitiva il background dei personaggi prevede motivazioni o obiettivi conflittuali (o direttamente antitetici) con quelli di altri personaggi o segreti che devono essere conservati. Generalmente ogni personaggio dispone anche di una breve descrizione degli altri personaggi dal suo personale punto di vista (come li ha conosciuti, cosa ne pensa di ognuno di essi e informazioni varie).\nOltre al background viene fornita una scheda del personaggio che ne chiarisce le abilit\u00e0 e le facolt\u00e0 nei termini dello specifico regolamento di gioco di ruolo utilizzato nel corso del torneo: i giocatori hanno un periodo di tempo (tipicamente una mezz'ora) per comprendere il personaggio e le sue abilit\u00e0, dopodich\u00e9 la partita ha inizio.\nCome in una partita di giochi di ruolo normale il gioco \u00e8 guidato dal \"Narratore\" (o \"Master\") il quale, oltre ai normali incarichi di dirigere il gioco e interpretare i personaggi non giocanti ha anche il compito di valutare come i giocatori impersonano i loro personaggi (se ne interpretano coerentemente il background e se utilizzano le loro abilit\u00e0 in maniera appropriata).\nTutte le squadre giocano, separatamente, la stessa avventura, anche se gli esiti e lo svolgimento della storia, come in ogni gioco di ruolo, possono essere ben diversi a seconda delle scelte dei giocatori; i giocatori di ogni squadra interpretano i medesimi personaggi. In questo modo i narratori possono raffrontare le diverse prestazioni, valutarle e quindi stilare una classifica sulla base di come i partecipanti si sono comportati; da questa emergeranno la squadra vincitrice e i migliori interpreti dei personaggi. Questa \u00e8 la formula pi\u00f9 comune utilizzata nei tornei, tipica dei tornei facenti parte del circuito nazionale Game Network - Raven Cup e organizzati in varie parti di Italia dalle associazioni che a tale Network aderiscono.\nIl metodo di assegnazione del punteggio varia da torneo a torneo, il punteggio pu\u00f2 dipendere in misura maggiore o minore da uno o pi\u00f9 dei seguenti punti, anche se generalmente \u00e8 la capacit\u00e0 interpretativa ad avere il peso maggiore:\nIn alcuni casi i punti possono anche essere assegnati dai giocatori stessi indicando quali dei loro compagni di gioco abbiano giocato meglio.\nA seconda dell'organizzazione del torneo possono essere premiate le squadre di giocatori come gruppo, i singoli giocatori o entrambe le cose (con classifiche separate), inoltre nel caso di tornei organizzati su pi\u00f9 partite si pu\u00f2 proseguire come squadra o come singoli giocatori (riformando quindi man mano le squadre con il proseguire del torneo).\nEsistono altre tipologie di torneo che prevedono l'utilizzo di personaggi non precostituiti e non legati alla trama della storia; in tal modo si lascia la libert\u00e0 ai giocatori di impersonare il personaggio desiderato, ma, secondo alcuni, si hanno dei problemi legati all'oggettivit\u00e0 della valutazione, poich\u00e9 ogni squadra presenta dei personaggi diversi, il che rende molto pi\u00f9 difficile poter raffrontare le prestazioni dei partecipanti.\nCritiche e pregi.\nIl gioco di ruolo prevede, per definizione, l'impersonare un personaggio inventato influenzandone le decisioni con la conoscenza acquisita nel gioco e non al di fuori (\"metagame\"). La principale critica ai tornei di giochi di ruolo si basa su ci\u00f2: i giocatori, attratti dall'acquisizione di premi, riconoscimenti o altri privilegi garantiti a loro, non ai loro personaggi, dimenticano che il gioco di ruolo dovrebbe essere un'attivit\u00e0 non competitiva ma collaborativa, in cui si dovrebbe enfatizzare la costruzione della storia e l'interpretazione, con conseguente evoluzione, dei propri personaggi.\nEsempi tipici di questo comportamento sono il cercare di muoversi il pi\u00f9 efficacemente possibile verso il completamento dell'avventura, abbandonando i propri compagni pur avendo scelto di interpretare un \"paladino della giustizia\", andando contro cos\u00ec all'interpretazione del personaggio, ovvero il motivo principale per cui si sta giocando. Spesso ci si basa infatti su decisioni prese dal master o dagli arbitri nella realt\u00e0, trasponendole nel mondo fantastico andando a contaminare l'essenza stessa del gioco di ruolo.\nUn'altra critica avanzata verso i tornei riguarda il metodi di assegnazione dei punti, che si ritiene soggetto a criteri soggettivi, essendo affidato ad un'unica persona (il master) che oltretutto varia da una squadra all'altra. L'ovvia soluzione di codificare tutte le possibili azioni che pu\u00f2 compiere un gruppo di personaggi assegnando ad ognuna di essi un punteggio se da un lato rende pi\u00f9 oggettivo il giudizio, dall'altro tende ad inquadrare l'avventura in uno svolgimento prefissato (contrariamente alla libert\u00e0 di azione che dovrebbe avere un gioco di ruolo). Ad esempio, se un master decide di premiare in particolare l'abilit\u00e0 e il numero di uccisioni in battaglia, i giocatori saranno portati a cercare con maggior frequenza lo scontro armato, piuttosto che optare per soluzioni diplomatiche e pacifiche, anche all'interno del gruppo dei personaggi. In quest'ultimo caso, se un giocatore decidesse di far uccidere, al proprio personaggio, la creazione di un altro membro della compagnia, si sfocerebbe sicuramente in discussioni e polemiche, causate (in)volontariamente dal master.\nTuttavia, lo spirito con cui si deve affrontare il torneo di gioco di ruolo non deve essere esclusivamente quello del \"voler vincere\" e la vittoria va vista come il coronamento di un'esperienza intrinsecamente bella, non come qualcosa da raggiungere a tutti i costi. L'eccessiva competizione rovina lo spirito del torneo. Uno degli aspetti pi\u00f9 belli del torneo \u00e8 la sfida interpretativa, il riuscire ad immedesimarsi al meglio, divertendosi, in personaggi sempre nuovi. Riuscire a fare questo \u00e8 gi\u00e0 una vittoria, nonch\u00e9 un grande motivo di soddisfazione personale e, nel migliore dei casi, come esperienza indimenticabile.\nCi\u00f2 che spinge moltissimi giocatori a partecipare a un torneo di gioco di ruolo non \u00e8 tanto la competizione, quanto il voler \"uscire dal proprio guscio\". Di solito i tipici giocatori di ruolo si riuniscono con il proprio gruppo, giocando le proprie campagne, gli uni lontano dagli altri. I tornei modificano questa situazione \"statica\", poich\u00e9 forniscono l'opportunit\u00e0 di sperimentare qualcosa di nuovo: il modo di giocare di ruolo (di interpretare e di narrare) di qualcun altro, la conoscenza di altri giocatori appassionati, la possibilit\u00e0 di scambiarsi racconti delle proprie partite e delle proprie storie, l'improvvisazione di dover essere costretti a \"ruolare\" un personaggio diverso dal solito, eccetera. Bisogna sempre ricordare che il GdR \u00e8 un gioco di nicchia, e i tornei hanno il grande pregio di riunire con successo la comunit\u00e0 dei giocatori di ruolo, di solito assai frammentata.\n\u00c8 inoltre vero che la competizione, per quanto moderata, e l'aspetto economico che d\u00e0 sostentamento alle associazioni organizzatrici, portano ad un forte aumento della qualit\u00e0 dei testi proposti per i tornei, dai personaggi alle sceneggiature. Garantendo quindi partite diverse dal solito gioco di ruolo casalingo e molto curate. Questo meccanismo dovrebbe portare inoltre ad un miglioramento generalizzato del gioco attraverso lo scambio di idee, e il raffronto di stili di gioco."}
{"id": "484915", "revid": "16066", "url": "https://it.wikipedia.org/wiki?curid=484915", "title": "Chuck Norris fact", "text": ""}
{"id": "484918", "revid": "1534172", "url": "https://it.wikipedia.org/wiki?curid=484918", "title": "Antonio Azzollini", "text": "Biografia.\n\u00c8 avvocato dal 1984 e cassazionista dal 1999, specialista in diritto civile, fiscale, tributario, societario, commerciale. Ha all'attivo la militanza prima in Lotta Continua e nel Partito di Unit\u00e0 Proletaria, per poi approdare al PCI - PDS dal quale viene espulso per la sua partecipazione alla Giunta comunale (definita \"di unit\u00e0\") guidata da Annalisa Altomare (ex-DC).\nSuccessivamente viene candidato Sindaco dal Partito Popolare Italiano e da liste civiche collegate ottenendo un risultato che lo pone all'attenzione delle forze moderate della citt\u00e0 per la sua opera d'opposizione in consiglio comunale al Sindaco Guglielmo Minervini, eletto Sindaco di Molfetta il 26 giugno del 1994. Dopo la scesa in campo di Berlusconi, entra in Forza Italia e viene eletto senatore nella XIII Legislatura nelle lista azzurra: pur risultando sconfitto da Giuseppe Ayala viene comunque eletto con il meccanismo del \"recupero proporzionale\".\nNel 2001 viene rieletto con il 45,7% dei voti contrapposto proprio all'ex-sindaco Guglielmo Minervini, allora candidato dell'Ulivo. \n\u00c8 stato Presidente della 5\u00aa Commissione Permanente del Senato (Bilancio), fino al 27 aprile 2006. Alle elezioni politiche del 9 - 10 aprile (XV Legislatura) nominato candidato alla carica senatoriale dai vertici di Forza Italia riesce a farsi eleggere per la terza volta consecutiva Senatore diventando tesoriere del gruppo al Senato. Non assume cariche al Senato perch\u00e9 si candida come sindaco di Molfetta, vincendo al secondo turno contro il candidato sindaco dell'Udeur Di Gioia (che nel frattempo aveva vinto le primarie indette dalla coalizione di centro sinistra).\nTra gli atti parlamentari degli ultimi anni spicca il voto favorevole all'Indulto (Legge 31 luglio 2006, n. 241). In qualit\u00e0 di sindaco di Molfetta, avvia la procedura per dotare la citt\u00e0 di un nuovo porto commerciale. In seguito alla caduta del governo Prodi (febbraio 2008) si dimette dalla carica di sindaco di Molfetta per ricandidarsi a Senatore, e contemporaneamente si ricandida a Sindaco di Molfetta. Potendo fruire della seconda posizione dietro Adriana Poli Bortone nella lista del Popolo delle Libert\u00e0, Azzollini viene riconfermato Senatore della Repubblica; viene inoltre riconfermato sindaco contro Salvemini, candidato del PD che poteva fruire anche dell'appoggio dell'UDC, nonch\u00e9 dell'ex \"andreottiano di ferro\" Enzo De Cosmo.\nAzzollini diventa quindi Sindaco di una citt\u00e0 con pi\u00f9 di 60.000 abitanti, Senatore della Repubblica in carica e inoltre Presidente di Commissione al Senato della Repubblica. Questa anomalia sar\u00e0 oggetto di una puntata della trasmissione televisiva Report del 21 marzo 2010. Dal 2008 \u00e8 inoltre Presidente della V Commissione Bilancio del Senato.\nIl 12 settembre 2008, in seguito ad un ricorso della Consigliera di Parit\u00e0 e dalla Commissione Pari Opportunit\u00e0 della Regione Puglia, nonch\u00e9 dall'Associazione Tessere e dall'Avvocata Francesca la Forgia in proprio, il T.A.R. impone la presenza femminile in Giunta, prevista anche dall'art. 37 dello Statuto Comunale, non ritenendo sufficiente e pertinente l'elezione in Consiglio Comunale di donne. Si tratta di un precedente nazionale, che porter\u00e0 a ricorsi in tutta Italia contro le giunte al maschile.\nIl 29 ottobre 2009 presenta due emendamenti alla legge finanziaria 2010.\nIl primo prevedeva l'innalzamento dell'et\u00e0 pensionabile per i magistrati della Cassazione da 75 a 78 anni; il secondo emendamento era la \"definizione agevolata delle liti tributarie\". Solo il primo dei due \u00e8 stato allora approvato.\nNell'agosto 2011 \u00e8 relatore del ddl Anticrisi 2011 sulla manovra-bis. Azzollini inoltre \u00e8 relatore di diversi emendamenti come quello che prevede il carcere per chi evade pi\u00f9 di 3 milioni al Fisco e sulla possibilit\u00e0 di pubblicare ogni reddito in rete. La Manovra \u00e8 approvata dal Senato il 7 settembre 2011 attraverso il voto di fiducia con 165 si, 141 no e 3 astenuti.\nIl 29 ottobre del 2012 si dimette da Sindaco di Molfetta. Alle elezioni politiche del 2013 viene rieletto senatore per il Popolo della Libert\u00e0. Il 7 maggio 2013 viene rieletto Presidente della Commissione Bilancio del Senato. Il 16 novembre 2013, contestualmente alla sospensione delle attivit\u00e0 del Popolo della Libert\u00e0 e al rilancio di Forza Italia, aderisce al Nuovo Centrodestra guidato da Angelino Alfano.\nL'8 luglio 2015 rassegna le dimissioni dalla carica di presidente della Commissione Bilancio. Dal 4 agosto 2016 lascia il Nuovo Centrodestra e ritorna in Forza Italia. Dopo 22 anni trascorsi ininterrottamente in Parlamento non \u00e8 pi\u00f9 ricandidato alle elezioni politiche del 2018. Due anni pi\u00f9 tardi si candida alle regionali in Puglia, nella provincia di Bari, per Forza Italia a sostegno di Raffaele Fitto ma arriva terzo raccogliendo 4.438 preferenze.\nVicende giudiziarie.\nIl 7 ottobre 2013 \u00e8 indagato assieme ad altri 60 tra funzionari comunali, ex amministratori e politici, in una maxi truffa da 150 milioni di euro legata all'opera di costruzione del porto di Molfetta, appaltata nel 2007 e mai terminata. Per tale inchiesta la Procura di Trani chiede al Senato l'utilizzo di alcune intercettazioni pari a 10 telefonate per utilizzarle a fini probatori.\nIl 7 ottobre 2014 la Giunta delle Elezioni e delle Immunit\u00e0 Parlamentari del Senato respinge (con 5 s\u00ec e 13 no) la relazione Casson (Partito Democratico), favorevole alla concessione delle intercettazioni. In seguito a ci\u00f2, il Presidente della Giunta Dario Stef\u00e0no nomina nuovo relatore il senatore Claudio Moscardelli (Partito Democratico), che propone all'Aula il diniego dell'utilizzo delle intercettazioni. In seguito a ci\u00f2 il senatore Casson si sospende dal Partito Democratico.\nIl 4 dicembre 2014 il Senato approva (con 180 s\u00ec, 36 no e 17 astenuti) la relazione Moscardelli, negando quindi definitivamente l'uso delle intercettazioni. Hanno votato a favore Partito Democratico, Nuovo Centrodestra, Per le Autonomie-PSI-MAIE, Grandi Autonomie e Libert\u00e0, Forza Italia e Lega Nord. Hanno invece votato contro Movimento 5 Stelle, Sinistra Ecologia Libert\u00e0, Movimento X, Italia Lavori in Corso e alcuni dissidenti del PD.\nIl 9 giugno 2015 la Procura di Trani chiede per il senatore Azzollini l'autorizzazione all'utilizzo degli arresti domiciliari, nell'ambito di un'inchiesta che lo vede indagato per associazione a delinquere, induzione indebita, concorso in bancarotta fraudolenta e concorso in bancarotta semplice. L'inchiesta verte sul fallimento della Casa di Cura \"Divina Provvidenza\", in cui Azzollini sarebbe pesantemente coinvolto. Azzollini avrebbe anche fatto indebite pressioni su alcune suore appartenenti alla Casa di Cura, insultandole pesantemente.\nL'8 luglio 2015 Azzollini rassegna le dimissioni dalla carica di Presidente della Commissione Bilancio del Senato, carica che ha ricoperto per ben 13 anni. In serata la Giunta delle Elezioni e delle Immunit\u00e0 Parlamentari del Senato approva la relazione Stef\u00e0no (Sinistra Ecologia e Libert\u00e0), favorevole alla concessione degli arresti domiciliari.\nIl 29 luglio 2015 il Senato respinge a voto segreto (con 96 s\u00ec, 189 no e 17 astenuti) la relazione Stef\u00e0no, negando quindi la concessione degli arresti domiciliari. Hanno annunciato il proprio voto favorevole Movimento 5 Stelle, Lega Nord, Sinistra Ecologia e Libert\u00e0, L'Altra Europa con Tsipras e Movimento X. Hanno annunciato voto contrario Forza Italia, Area Popolare (NCD-UDC), Grandi Autonomie e Libert\u00e0, e Conservatori e Riformisti. I gruppi Partito Democratico e Per le Autonomie-PSI-MAIE ha lasciato libert\u00e0 di voto ai propri senatori. L'esito del voto provoca le violente proteste dei senatori del Movimento 5 Stelle, tanto che il Presidente del Senato Pietro Grasso \u00e8 costretto a sospendere la seduta. Il 15 novembre 2015 la Corte di Cassazione annulla l'ordine di custodia cautelare. Il 20 dicembre 2019 Azzollini e tutti gli altri imputati per il processo sul porto di Molfetta vengono assolti.\nNel gennaio 2020 il Tribunale di Trani ha condannato Azzollini ad 1 anno e 3 mesi di reclusione (pena sospesa) per concorso in bancarotta semplice per mancata tempestiva richiesta di fallimento, con l\u2019aggravante del danno patrimoniale di rilevante gravit\u00e0, al termine del processo sul crac da 500.000 euro della \"Casa della Divina Provvidenza\" di Bisceglie.\nFamosa l'intercettazione riportata da vari giornali secondo cui avrebbe urinato in bocca alle sorelle che non avessero assecondato i suoi desiderata gestionali."}
{"id": "484922", "revid": "1528507", "url": "https://it.wikipedia.org/wiki?curid=484922", "title": "Netstrike", "text": "Un netstrike \u00e8 una forma di protesta collettiva attuata attraverso Internet.\nTecnicamente si pu\u00f2 definire come un attacco informatico non invasivo che consiste nel moltiplicare le connessioni contemporanee al sito-target al fine di rallentarne o impedirne le attivit\u00e0.\nStoria.\nQuesta metodologia di attacco \u00e8 stata inventata da Tommaso Tozzi e realizzata per la prima volta insieme al gruppo italiano Strano Network nel 1995, che invitava a questa protesta elettronica di massa con questo testo:\nAlcuni fra i principali netstrike proposti da gruppi di utenti italiani: \nMetodologia di attacco.\nPrincipi dell'attacco.\nUn \"netstrike\" pu\u00f2 avere o meno le seguenti caratteristiche:\nIn questo modo, le risorse della macchina che ospita il sito-target verranno presto saturate, rendendolo quindi inaccessibile.\nIl problema principale nei Netstrike sono i proxy-server con cache web (o \"cached proxy\").\nInfatti se il browser del computer \u00e8 configurato in modo da ricaricare la cache locale \u00e8 comunque possibile disattivare l'opzione in modo da rendere i \"refresh\" delle pagine efficaci. Tuttavia non \u00e8 sempre possibile modificare le opzioni dei proxy-server poich\u00e9 non \u00e8 permesso accedere alla configurazione del server proxy (molto usati nelle reti aziendali, scolastiche e universitarie).\nPer risolvere questo problema vengono spesso aggiunti dei parametri casuali simulando una query alla pagina o al file richiesto. Per fare questo \u00e8 sufficiente concatenare all'indirizzo del file richiesto l'ora di sistema locale (ottenibile con uno script in JavaScript).\nEsempio di attacco.\nSupponendo di voler caricare il file all'indirizzo: codice_1 (che viene salvato nella cache dei proxy). Si pu\u00f2, invece, caricare il file: codice_2 (viene ricaricato a ogni richiesta).\nEsempi:\nOvviamente il parametro (la data) dovr\u00e0 essere aggiornata a ogni nuova richiesta della pagina o file remoto.\nIn alcuni casi si utilizza anche la funzione random di JavaScript per concatenare anche un numero casuale. Infatti con la data \u00e8 possibile eseguire una nuova richiesta solo ogni secondo. il risultato completo \u00e8 quindi:\n\u00c8 da notare come in questo modo si superi automaticamente anche il problema di cache delle pagine nel browser locale, senza bisogno di cambiare la sua configurazione poich\u00e9 la richiesta \u00e8 comunque sempre verso a un file diverso.\nClasse dell'attacco.\nQuesto attacco appartiene alla classe degli attacchi denial of service (DoS, o in italiano negazione del servizio), pi\u00f9 esattamente ai Distributed Denial of Service (DDoS, o negazione distribuita del servizio).\nAspetti legali.\nLimitandosi solamente a interrompere l'accessibilit\u00e0 del sito-target un attacco di questa tipologia difficilmente pu\u00f2 essere considerato illegale dalla legislazione italiana, anche se l'articolo 617-quater del codice penale, prevede al primo comma: \u201cChiunque fraudolentemente intercetta comunicazioni relative a un sistema informatico o telematico o intercorrenti tra pi\u00f9 sistemi, ovvero le impedisce o le interrompe, \u00e8 punito con la reclusione da sei mesi a quattro anni. La condotta punita \u00e8 da ravvedere in ogni attivit\u00e0 diretta a far cessare una comunicazione informatica o telematica gi\u00e0 iniziata (interruzione) ovvero in quella diretta a ostacolare l'inizio della comunicazione (impedimento)\u201d.\nIn Italia nessuno \u00e8 mai stato condannato per aver partecipato a questa forma di protesta in quanto non viene danneggiato il sito ma solo reso irraggiungibile temporaneamente."}
{"id": "484924", "revid": "29608032", "url": "https://it.wikipedia.org/wiki?curid=484924", "title": "Rapmetal", "text": ""}
{"id": "484931", "revid": "35813", "url": "https://it.wikipedia.org/wiki?curid=484931", "title": "Desiderio da Monte Cassino", "text": ""}
{"id": "484934", "revid": "35813", "url": "https://it.wikipedia.org/wiki?curid=484934", "title": "Dauferio di Benevento", "text": ""}
{"id": "484935", "revid": "2039709", "url": "https://it.wikipedia.org/wiki?curid=484935", "title": "Sandro Provvisionato", "text": "Biografia.\nGi\u00e0 direttore di Radio citt\u00e0 futura, l'emittente della nuova sinistra romana, lavor\u00f2 12 anni all'ANSA (da praticante a capo redattore nella redazione politico-parlamentare) per poi passare come inviato speciale e vice-capo della redazione romana a L'Europeo e quindi come capo della cronaca al TG5. Per questa testata diresse anche la redazione inchieste e fu conduttore del telegiornale della notte nonch\u00e9 inviato di guerra (in Kosovo, in Libano e in Iraq). Dal 2000 al 2012, con Toni Capuozzo, fu curatore del settimanale televisivo \"Terra!\", di cui \u00e8 stato anche conduttore.\nFu direttore del sito \"misteriditalia.it\", della Rivista italiana della Sicurezza e del Ceas (Centro alti studi contro il terrorismo). Vinse diversi premi tra cui Citt\u00e0 di Roma (2004), Citt\u00e0 di Salerno (2005), Diritti dell'Uomo (2006), Amalfi coast award (2009). Mor\u00ec a Roma il 30 ottobre 2017, all'et\u00e0 di 66 anni.\nControversie.\nSandro Provvisionato venne criticato per aver plagiato un articolo del giornalista Emanuele Midolo, \"ESCLUSIVO \u2013 Cable WikiLeaks su Ustica. USA \u201ccoinvolti\u201d. Giovanardi tent\u00f2 di coprire lo scandalo\", pubblicato su AgoraVox il 5 settembre 2011 e ripreso da Provvisionato di pari passo senza citarne la fonte, per il mensile \"La voce delle voci\" il 14 ottobre successivo. Dal canto suo Provvisionato sostenne che l'assenza di fonti nel suo articolo era dovuta a un errore tipografico."}
{"id": "484937", "revid": "729019", "url": "https://it.wikipedia.org/wiki?curid=484937", "title": "Battaglia di Lautulae", "text": "La battaglia di Lautulae \u00e8 una battaglia che fu combattuta in un luogo situato in prossimit\u00e0 dell'odierna Terracina. Alcuni studiosi situano Lautulae (o Lautulas) sulla costa in una localit\u00e0 dove sgorgano quattro sorgenti (da cui il nome); altri, forse in modo pi\u00f9 corretto, la localizzano sui monti nei pressi di Fondi, nella localit\u00e0 chiamata Acquaviva (dove sono presenti delle fonti). \u00c8 possibile che fosse anche una zona termale.\nGli avvenimenti.\nNel 315 a.C. i Romani stavano combattendo la loro seconda guerra contro il popolo dei Sanniti, riconquistando posizioni, dopo che sei anni prima avevano riportato l'infamante sconfitta delle Forche Caudine.\nLa guerra fra Romani e Sanniti imperversava in Campania e nel Sannio senza che nessuna delle due nazioni combattenti riuscisse a ottenere una chiara supremazia. Le legioni romane avevano riconquistato Saticola, che in seguito alle Forche Caudine si era consegnata ai Sanniti, mentre questi avevano espugnato Plistica, precedentemente presa dai Romani, e avevano convinto Sora a trucidare i coloni romani che vi vivevano. Nello stesso periodo i Sanniti arruolarono nell'esercito ogni uomo in grado di combattere; ci\u00f2 spinse i Romani, secondo le loro abitudini in tempo di grande pericolo, a chiamare come dittatore Quinto Fabio Massimo Rulliano, che si fece affiancare come maestro della cavalleria Quinto Aulio Cerretano. I consoli romani Lucio Papirio Cursore e Quinto Publilio Filone rimasero cos\u00ec a Roma, mentre la guerra era condotta da Fabio Massimo.\nA questo punto la guerra riprese in Campania: le legioni romane vennero spostate dall'Apulia e dal Sannio e condotte verso Sora, che aveva aperto le porte ai Sanniti. Intenzione dei Romani era riprenderne possesso, punire gli abitanti, rei dell'eccidio, e riportare la colonia sotto il loro controllo.\nGli esploratori romani si accorsero che anche i Sanniti si stavano dirigendo verso Sora, e Fabio Massimo decise di deviare il suo percorso per ingaggiare la battaglia prima che i nemici riuscisserro ad asserragliarsi entro le mura.\nLa battaglia.\nGli eserciti si incontrarono a Lautulae, a sud delle paludi pontine, e durante lo scontro sanguinoso i soldati romani cominciarono a cedere al panico e a ritirarsi. Durante la fuga il maestro della cavalleria si oppose coraggiosamente ai nemici, ma cadde anch'egli nello scontro.\nSebbene Diodoro Siculo affermi che la battaglia fu una sconfitta per i Romani, Livio dice invece:\n \nSempre secondo Livio i Romani, ripresisi e incoraggiati da Fabio Massimo, vinsero poco tempo dopo la battaglia a Lautulae appiccando il fuoco a parte del proprio accampamento per motivarsi a non perdere; i rinforzi giunti da Roma con il nuovo maestro della cavalleria Gaio Fabio contribuirono al colpo di grazia sull'esercito sannita. A questo secondo scontro non crede per\u00f2 Gaetano De Sanctis, il quale giudica la vittoria di Fabio Rulliano \"inventata di sana pianta, come mostra il silenzio eloquente delle fonti migliori\".. Un'altra spiegazione \u00e8 che gli antichi storici abbiano minimizzato l'accaduto per non aggiungere un'altra sconfitta a quella gi\u00e0 subita alle forche Caudine. La \"gens Fabia\", a cui il dittatore apparteneva, era tra l'altro molto rispettata a Roma, ed anche lo storico Fabio Pittore ne faceva parte.\nLa sconfitta a Lautulae port\u00f2 diversi problemi ai Romani: la Campania venne tagliata momentaneamente dal Lazio e gli Ausoni e Capua cominciarono una rivolta contro Roma, mentre i Sanniti si spinsero a compiere incursioni fino ad Ardea. I Romani si ripresero pochi mesi dopo, liberando Luceria e Terracina.\nCritica storica.\nIl primo incontro, secondo Livio, si era concluso con un esito incerto. Se Roma aveva conseguito una vittoria, l'aveva pagata a un prezzo sanguinoso. E non solo: la fedelt\u00e0 a Roma delle popolazioni dell'area era molto fragile;\nNel racconto Tito Livio dice:\nIl \"quasi\" e il \"magis quam\" "}
{"id": "484938", "revid": "17654", "url": "https://it.wikipedia.org/wiki?curid=484938", "title": "Extradiegetico", "text": ""}
{"id": "484939", "revid": "729019", "url": "https://it.wikipedia.org/wiki?curid=484939", "title": "Wendell Mottley", "text": "Biografia.\nNel 1964 vinse due medaglie olimpiche a Tokyo. Nei 400 manc\u00f2 di poco il titolo, battuto dallo statunitense Michael Larrabee: era in testa sul rettilineo finale, ma l'atleta americano rimont\u00f2 dal quinto posto all'uscita dell'ultima curva e vinse con 45\"1 contro 45\"2 di Mottley. Nella staffetta 4x400 ottenne il bronzo dietro a Stati Uniti e Gran Bretagna.\nRitiratosi dall'attivit\u00e0 sportiva, svolse la professione di politico come membro di un partito di minoranza, la Citizens' Alliance.\nOggi lavora come finanziere e banchiere alla filiale della Credit Suisse di New York e tra il 1991 ed il 1995 fu Ministro delle Finanze nel People's National Movement, occupandosi della rivalutazione del dollaro di Trinidad e Tobago. Ha spesso visitato anche il Center for Global Development, una societ\u00e0 statunitense dove ha scritto anche una relazione sull'economia di Trinidad e Tobago."}
{"id": "484941", "revid": "34222", "url": "https://it.wikipedia.org/wiki?curid=484941", "title": "Antigiudaismo teologico", "text": ""}
{"id": "484946", "revid": "767487", "url": "https://it.wikipedia.org/wiki?curid=484946", "title": "Enter Suicidal Angels", "text": "Enter Suicidal Angels \u00e8 un EP pubblicato dal gruppo melodic death metal svedese Dark Tranquillity nel 1996. \u00c8 stato registrato durante la sessione per l'album The Mind's I."}
{"id": "484954", "revid": "35813", "url": "https://it.wikipedia.org/wiki?curid=484954", "title": "Ildebrando di Soana", "text": ""}
{"id": "484955", "revid": "767487", "url": "https://it.wikipedia.org/wiki?curid=484955", "title": "The Mind's I", "text": "The Mind's I \u00e8 il terzo album registrato dal gruppo melodic death metal svedese Dark Tranquillity, pubblicato nel 1997.\n\u00c8 l'ultimo per la Osmose ed il primo album in cui la band smise di utilizzare l'old english nei testi.\nUna edizione speciale \"Deluxe\" \u00e8 stata pubblicata nel 2004 con un differente booklet e 5 bonus track."}
{"id": "484957", "revid": "547034", "url": "https://it.wikipedia.org/wiki?curid=484957", "title": "Exogini", "text": "Gli Exogini sono una linea di giocattoli lanciata sul mercato nel 1987 dalla GiG, costituita da una serie di piccole staction figure (action figure statiche) dell'altezza di circa 4\u00a0cm realizzate in gomma di vari colori trasparenti ed opachi.\nGli Exogini si suddividono in quattro serie: la prima uscita appunto nel 1987, la seconda nel 1988, la terza nel 1998 e la quarta (non pi\u00f9 della GIG ma della Giochi Preziosi e non riconosciuta tale dai collezionisti \u201cvintage\u201d) nel 2018.\nGli Exogini si differenziano fra di loro per \"personaggio\" e \"colore\". La combinazione \"colore-personaggio\" \u00e8 la discriminante che rende un Exogino comune o meno, in quanto i vari personaggi non furono commercializzati in egual numero per colore. \nPrima serie.\nI quaranta personaggi che costituiscono la prima serie erano una piccola parte dalla linea di pupazzetti gommosi giapponesi Kinkeshi tratti dal manga/anime \"Kinnikuman\" (\"Muscleman\" in Francia, \"Musculman\" in Spagna e giunto nel 2005 anche in Italia con la serie TV sequel \"Ultimate Muscle\") che tratta di bizzarri lottatori di wrestling, mentre in italia si trasformarono in \"misteriosi alieni\".\nErano distribuiti singolarmente in bustine, al prezzo di 500 lire. In seguito furono venduti anche in barattoli da dieci pezzi ( lire) e piramidi da venti o quaranta pezzi (rispettivamente e lire).\nSi suddividono, oltre che per personaggio, anche per colore: i classici rosa, verde, arancione trasparenti e color carne opaco, pi\u00f9 due colori speciali trasparenti contenenti brillantini. In seguito, visto l'enorme successo, furono ristampati in nuovi colori: blu metallizzato, grigio metallizzato, bianco, nero e viola.\nSeconda serie.\nSe la serie precedente era ispirata alla lotta libera, la seconda ai guerrieri ninja (che a quel tempo spopolavano al cinema, in TV, nei cartoni animati, fra i giocattoli e i videogames).\nI personaggi, in tutto 48, erano infatti tratti dalla serie americana di pupazzetti gommosi collezionabili N.I.N.J.A. MITES prodotti dalla Panosh.\nI colori prodotti sono: bianco, nero, blu metallizzato, grigio metallizzato, viola metallizzato, rosso, rosa trasparente e rosa \"babol\".\nTerza serie.\nUscita nel 1998, nel tentativo, non riuscito, di replicare il successo della prima serie, \u00e8 costituita da 33 figure di extraterrestri, divise in tre schieramenti da 11, caratterizzati da colori dominanti (rosso, verde, blu); pi\u00f9 6 figure speciali color oro. Ciascun personaggio ha stampato sotto i piedi un numero che indica il grado o la forza.\nQuesta volta i personaggi potevano essere usati, secondo le loro caratteristiche, per un vero e proprio gioco da tavolo le cui dinamiche ricordavano molto la morra cinese.\nGli accessori particolari furono i cannoni rossi (Marziani), Blu (Plutoniani) e verdi (Venusiani).\nAnche questi personaggi furono tratti dalla serie di collezionabili Fistful of Aliens in usa o \u30d5\u30a3\u30b9\u30c8\u30a8\u30a4\u30ea\u30a2\u30f3 in Giappone che a differenza della linea italiana contava diversi pezzi in pi\u00f9.\nQuesta serie non ebbe il successo sperato; ed ancora oggi \u00e8 tenuta in bassa considerazione dai collezionisti.\nQuarta serie.\nLa quarta serie degli Exogini, a marchio Giochi Preziosi (proprietaria del marchio GiG) \u00e8 stata prodotta a partire dal 2018\n\u00c8 composta da personaggi semovibili e luminosi, completamente diversi nello stile e nell'idea da quelli classici.\nAltri sviluppi.\nSimile nel concetto agli Exogini, i Gormiti sono una serie tutta nuova di mini-statuette collezionabili vendute in bustina sempre dalla Gig/Giochi Preziosi, ma questa volta basata su un progetto originale italiano. "}
{"id": "484962", "revid": "290948", "url": "https://it.wikipedia.org/wiki?curid=484962", "title": "Reticolazione", "text": "La reticolazione \u00e8 il processo mediante il quale le catene polimeriche vanno incontro ad una reazione che crea dei legami (detti legami crociati) fra diverse catene (o eventualmente tra due punti diversi della stessa catena), a livello di gruppi funzionali reattivi. Questi legami possono essere di tipo covalente oppure ionico, quindi legami forti.\nTali legami possono essere immaginati come le traversine che collegano le rotaie di un binario ferroviario (rappresentanti le catene polimeriche).\nCon la formazione, le propriet\u00e0 chimiche-fisiche del polimero variano, in funzione della quantit\u00e0 relativa di tali legami. Tale variazione \u00e8 spesso cos\u00ec ampia, da cambiare sensibilmente le applicazioni pratiche per le quali pu\u00f2 essere impiegato un certo polimero.\nI nodi di reticolazione sono anche detti nodi chimici. Un'altra tipologia di nodi, sempre presenti in un materiale polimerico (a differenza dei nodi chimici, che sono presenti solo in alcune tipologie di materiali polimerici), sono i cosiddetti \"nodi fisici\" (o \"entanglement\").\nIn biologia con legame crociato si intende di norma un legame peptidico o disolfureo che consente di unire due catene polipeptidiche o creare legami tra due residui aminoacidici della stessa catena."}
{"id": "484963", "revid": "123158741", "url": "https://it.wikipedia.org/wiki?curid=484963", "title": "Alessia Mancini", "text": "Biografia.\nCarriera.\nNata a Marino, ha vissuto la sua infanzia e adolescenza a Genzano di Roma. Debutta in televisione nel 1994, prendendo parte alla quarta edizione del programma \"Non \u00e8 la Rai\" di Gianni Boncompagni, dove canta (doppiata) brani italiani come \"Io che non vivo\" e \"Lontano, lontano\", ma anche stranieri come \"Dancing in the Street\". In questo programma le venne dato il soprannome \"La bruttina\", per fare uno scherzo sulla sua evidente bellezza. Era stato Cesare Chiodo, storico bassista di Raf, a scherzare col soprannome della showgirl. Dal 29 settembre 1997 al 30 maggio 1998 \u00e8 stata, insieme a Marina Graziani, velina di \"Striscia la notizia\". Inoltre nel 1997 \u00e8 nel videoclip \"Born to Be Abramo\" degli Elio e le Storie Tese. Alessia a \"Striscia la notizia\" viene confermata anche per l'edizione 1998-1999, ma a causa di alcuni problemi di salute \u00e8 costretta a rinunciare. In questi anni partecipa anche alla trasmissione celebrativa dei 10 anni di \"Striscia la notizia\" \"Doppio Lustro\". Inoltre nel 1998 prende parte a \"Simpaticissima\" su Rete 4.\nIl ritorno in TV avviene l'11 gennaio 1999, anno in cui affianca Gerry Scotti nel programma di Canale 5, \"Passaparola\", nel ruolo di spalla del conduttore, a met\u00e0 strada tra ballerina e valletta. Nello stesso anno partecipa al quiz televisivo \"La ruota della fortuna\", condotto da Mike Bongiorno su Rete 4; nel 1999 \u00e8 inoltre protagonista di uno scherzo di \"Scherzi a parte\" trasmesso su Canale 5. Co-conduce su Canale 5 \"2000 e una notte\" trasmissione di Capodanno, e di inizio nuovo millennio, iniziata il 31 dicembre 1999 e finita il 1\u00ba gennaio 2000. Nel 2000 partecipa, nella \"squadra delle more\", a \"La sai l'ultima?\" su Canale 5. Nell'estate del 2000, sempre insieme a Gerry Scotti, conduce \"Un disco per l'estate\", mentre la stagione successiva \u00e8 confermata al fianco di Scotti in \"Passaparola\". Nell'estate del 2001 \u00e8 co-conduttrice di \"Facce da quiz\", show di Canale 5, insieme a Gigi Sabani e Ellen Hidding, sostanzialmente una nuova edizione del celebre \"Il Quizzone\", in cui \u00e8 anche capitana di squadra. Nello stesso anno incide un singolo, \"Angel Bahia\", scritto da Annalisa Sacchezin e Luca Chiaravalli ed eseguito da musicisti professionisti, come Carlo Gargioni, Toti Panzanelli, Cesare Chiodo e Alfredo Golino. Inoltre \u00e8 protagonista della miniserie tv \"Gian Burrasca\", dove interpreta \"Ada\", sorella maggiore del pestifero protagonista; la miniserie viene trasmessa da Canale 5 nel 2002. Nell'estate del 2002 anno conduce su Italia Uno la seconda edizione del programma \"Bande sonore\"; nello stesso anno ritorna a \"La sai l'ultima?\" su Canale 5. Entra, per l'edizione 2002-2003, a far parte del cast della trasmissione di Rai 2 \"Mezzogiorno in famiglia\".\nNel 2003 fa parte del cast della miniserie tv di Rai 2, \"Tutti i sogni del mondo\", insieme a Serena Autieri ed Eleonora Di Miele. Nel 2004 partecipa a \"La sai l'ultima? VIP\" su Canale 5 e a \"Il gioco dei 9\" su Italia 1. Dopo un periodo passato a condurre le televendite all'interno di \"Verissimo\", nel 2005 prende parte come concorrente alla seconda edizione del reality show \"La talpa\", dove viene eliminata dopo poche settimane, durante la terza puntata. Grazie alla popolarit\u00e0 riacquistata, nel 2006 e 2007 \u00e8 inviata nella trasmissione di Rete 4 \"Stranamore\", condotta da Emanuela Folliero; nello stesso periodo \u00e8 anche testimonial, insieme al marito Flavio Montrucchio, in una serie di spot televisivi di \"Fairy Active Caps\".\nNell'estate del 2006, insieme a Gaia De Laurentiis, conduce alcune televendite all'interno del telefilm \"Everwood\", ed anche, nella stagione 2006-2007, all'interno di \"Buona Domenica\" e della fascia quotidiana del \"Grande Fratello\". Nella stagione 2007-2008 conduce alcune telepromozioni su Canale 5, all'interno della soap opera \"CentoVetrine\", con Wilma De Angelis. Nel 2007 debutta nel cinema con il film \"Natale in crociera\", a fianco di Christian De Sica, Michelle Hunziker e Nancy Brilli; nello stesso anno \u00e8 co-conduttrice \"Telethon\" su Rai 2. Nel 2008 recita in un episodio (\"La stanza di un angelo\") della serie tv di Rai 1 \"Don Matteo 6\", con Terence Hill. Nella stagione televisiva 2009-2010 conduce il programma, di cui \u00e8 anche autrice, \"Tendenze casa\", in onda sul canale tematico di Sky Leonardo. Dal 2011, per alcuni anni, come alternativa alla carriera televisiva, intraprende l'attivit\u00e0 di wedding planner che la porta a conquistare importanti traguardi e riconoscimenti, infatti, per esempio, viene premiata nella sezione \"Wedding Planner\" durante la \"Roma Fashion White\", rassegna dedicata all'Alta Moda Sposa. Relativamente a questo settore, nel 2013 presenta un reportage sulla fiera \"S\u00ec SposaItalia Collezioni\" trasmesso dal canale tematico di Sky La sposa TV. Tra il 2016 e il 2017 prende parte come concorrente per beneficenza ad alcune puntate del game show \"Caduta libera\", condotto da Gerry Scotti su Canale 5.\nNel 2018 prende parte come concorrente alla tredicesima edizione de \"L'isola dei famosi\", condotta da Alessia Marcuzzi su Canale 5, dove si classifica semifinalista. Nello stesso anno, su Canale 5, gareggia a \"Caduta libera\" e ad \"Avanti un altro! pure di sera\" vincendo \u20ac 100.000, assieme a Cristiano Malgioglio, da devolvere in beneficenza.\nNel 2019 prende parte, su TV8 a \"Guess My Age - Indovina l'et\u00e0\" in qualit\u00e0 di aiuto concorrente. Inoltre dal 2019 conduce \"In salotto\" su TV8.\nVita privata.\nDopo aver conseguito la maturit\u00e0 scientifica si \u00e8 laureata alla IULM (Libera universit\u00e0 di lingue e comunicazione) di Milano. Ha inoltre frequentato corsi di dizione, recitazione e danza.\nDall'11 ottobre 2003 \u00e8 sposata con Flavio Montrucchio con il quale ha due figli: Mya, nata il 10 aprile 2008, e Orlando, nato l'8 aprile 2015."}
{"id": "484966", "revid": "599013", "url": "https://it.wikipedia.org/wiki?curid=484966", "title": "H8", "text": ""}
{"id": "484968", "revid": "287204", "url": "https://it.wikipedia.org/wiki?curid=484968", "title": "Imperiale (ferrovia)", "text": "Limperiale, a volte chiamato impropriamente \"tetto\", \u00e8 la parte superiore della cassa di un rotabile ferroviario.\nL'imperiale delle locomotive e delle automotrici contiene gli alloggiamenti per i pantografi (quando presenti), i silenziatori dei gas di scarico, i reostati di frenatura (sui mezzi dotati di frenatura elettrica) e spesso tutta una serie di attrezzature ausiliarie quali il condizionamento, i convertitori statici, i serbatoi per i liquidi di servizio o, nei rotabili pi\u00f9 antichi, per l'aria compressa.\nIn genere \u00e8 realizzato in lamiera di acciaio anche se oggi, data la linearit\u00e0 del pezzo, la sagoma solitamente semplice e la lunghezza complessiva, si preferiscono soluzioni con estrusi di alluminio, che non soffrono dei problemi di flessione delle lamiere e hanno prestazioni strutturali decisamente migliori, mantenendo un peso complessivo sostanzialmente inferiore. \nAlla parte inferiore dell'imperiale si ancorano in genere le strutture di sostegno per gli apparati interni.\nNelle carrozze ferroviarie pi\u00f9 antiche l'imperiale era costituito da longheroni di legno rivestiti in materiale tessile impermeabilizzato. In genere alle due estremit\u00e0 era montata la cassa-serbatoio dell'acqua con il relativo portellone metallico di ispezione."}
{"id": "484969", "revid": "2146056", "url": "https://it.wikipedia.org/wiki?curid=484969", "title": "Intercomunicante", "text": "In ambito ferroviario con intercomunicante si intende il passaggio, solitamente protetto dagli agenti atmosferici, che consente il trasferimento dei passeggeri tra le varie carrozze senza che gli stessi possano correre pericoli di caduta.\nStoria.\nSe i primissimi treni erano composti da carrozze ferroviarie completamente separate le une dalle altre, ben presto si avvert\u00ec la necessit\u00e0 di consentire il passaggio lungo il treno in movimento da parte del personale e vennero predisposte delle passerelle sporgenti alle estremit\u00e0 dei vagoni per superare i meccanismi di accoppiamento delle vetture. Inizialmente questi passaggi erano piuttosto pericolosi, mancando delle protezioni efficaci dalle cadute, ma gi\u00e0 alla fine del XIX secolo erano stati presentati dei brevetti di intercomunicante coperto e che poteva essere utilizzato anche dai passeggeri.\nL'innovazione, inizialmente in uso soprattutto su treni di lusso, consent\u00ec lo sviluppo di carrozze ferroviarie specifiche, come quelle ristorante, che ora erano comodamente raggiungibili dai passeggeri anche durante il viaggio."}
{"id": "484970", "revid": "599013", "url": "https://it.wikipedia.org/wiki?curid=484970", "title": "Mr. Blue", "text": ""}
{"id": "484972", "revid": "47767", "url": "https://it.wikipedia.org/wiki?curid=484972", "title": "Sig. Wolf", "text": ""}
{"id": "484974", "revid": "122017972", "url": "https://it.wikipedia.org/wiki?curid=484974", "title": "Carrozza ristorante", "text": "Si definisce carrozza ristorante una tipologia di carrozza ferroviaria il cui allestimento interno \u00e8 concepito per funzionare da luogo di ristorazione per i passeggeri. Numerose amministrazioni ferroviarie dispongono oggi di carrozze ristorante, diversificate a seconda del tipo di servizio svolto e della clientela interessata.\nStoria.\nSe agli albori della ferrovia i viaggi erano ancora troppo brevi, ben presto, con l'allungarsi delle linee ferroviarie e delle percorrenze coperte si pose il problema di come organizzare ed offrire un servizio di ristorante, a bordo del treno, per i passeggeri delle categorie pi\u00f9 abbienti in viaggio per diletto o per affari.\nLe pi\u00f9 importanti compagnie ferroviarie progettarono e fecero realizzare appositi veicoli destinati allo scopo; vennero attrezzate delle carrozze con cucine e dispense e create sale con tavoli e poltrone, spesso arredate lussuosamente, dove i clienti facoltosi venivano serviti da personale qualificato. Alcune compagnie si specializzarono proprio per la gestione dei treni di lusso nei quali non mancavano mai veicoli come questi; tra questi vi furono la CIWL (sigla che indicava la \"Compagnia Internazionale dei Vagoni Letto e dei Grandi Espressi Internazionali\") e la Mitropa che era la sua omologa per le linee ferroviarie dell'Europa centrale (a partire dal 1949 quest'ultima si sarebbe concentrata sui mercati della Repubblica Democratica Tedesca e del Blocco orientale).\nAnche le ferrovie secondarie non restarono insensibili all'esigenza di offrire un servizio di ristorazione a bordo dei propri treni; la ferrovia Montreux-Oberland Bernese fu tra le prime ad agire in questo senso con l'acquisizione, nel 1906, di tre vetture ristorante di costruzione Ringhoffer (una delle quali fu esposta, nello stesso anno, all'Esposizione internazionale di Milano). Le tre carrozze ristorante di costruzione Schlieren messe in servizio sulla Ferrovia retica nel 1929 e gestite dalla Mitropa furono le prime del continente europeo ad essere munite di una cucina elettrica (mentre le coeva vettura ristorante in servizio sulla ferrovia del Bernina non era dotata di cucina in quanto quest'ultima, alimentata a carbone, si trovava su un altro veicolo che, per evitare complicazioni a carattere doganale, non usciva dal territorio svizzero).\nNel secondo Dopoguerra alcune amministrazioni cominciarono a ipotizzare soluzioni alternative per la ristorazione a bordo dei loro treni; le Ferrovie federali svizzere (FFS), per esempio, misero in servizio, a partire dal 1975, vetture ristorante \"self-service\", le quali avrebbero dovuto permettere un'ottimizzazione dell'impiego del personale nonch\u00e9 di meglio reagire alle mutate abitudini alimentari della clientela, la quale sembrava tendere verso pasti pi\u00f9 semplici e leggeri. Tali vetture non riscossero tuttavia il successo sperato tra l'utenza, ragione per la quale con il cambiamento d'orario del 1987 vennero ritirate dal servizio e ulteriormente trasformate a partire dal 1989. Abbandonata questa soluzione di compromesso, le FFS elaborarono, unitamente alla Societ\u00e0 svizzera delle carrozze ristorante, un nuovo concetto di sussistenza a bordo dei treni. Esso prevedeva pasti preparati presso cucine centralizzate a terra (e non pi\u00f9 direttamente in vettura) per poi essere rigenerati a bordo per mezzo di uno \"steamer\"; ci\u00f2 permetteva inoltre di ampliare l'offerta \"\u00e0 la carte\", non pi\u00f9 subordinata al menu del giorno. Il personale a bordo delle vetture poteva inoltre essere impiegato indifferentemente nella \"preparazione\" delle pietanze o nel servizio ai tavoli. Il nuovo concetto d'esercizio venne messo in pratica a partire dal 1988 con l'entrata in servizio delle vetture ristorante tipo CU IV di serie. Un'altra via che si tent\u00f2 di percorrere nella Confederazione fu quella di allestire vetture tematiche; da una parte delle ormai ex-vetture \"self-service\" vennero ricavate delle carrozze \u00ab\"Calanda Land\"\u00bb (\"Paese Calanda\", dal nome di una marca di birra) e \u00ab\"Ch\u00e4s-Express\"\u00bb (\"espresso del formaggio\") (queste ultime riscossero un notevole successo di pubblico). Nella speranza di non dover pi\u00f9 finanziare il deficit delle carrozze ristorante in servizio nei treni diretti al di fuori delle principali trasversali, con il cambiamento d'orario del 31 maggio 1992 vennero inoltre messe in servizio due vetture ristorante \"McDonald's\" con le quali si sperava di intercettare una clientela giovane a bordo di treni dalle numerose fermate e brevi tempi di viaggio. Un'ulteriore sperimentazione eseguita dalle FFS fu la messa in servizio, nell'ambito di un progetto pilota condotto a partire dal 2013, di due carrozze ristorante \"Starbucks\".\nUn'analoga tendenza in direzione del \"catering\" in sostituzione della cucina espressa si registr\u00f2 anche sui treni delle Ferrovie dello Stato Italiane: a partire dall'aprile 2015 anche la pastasciutta, fino a quel momento cucinata a bordo, venne sostituita da cibi precotti.\nOggi.\nLe carrozze ristorante fanno tutt'oggi parte della composizione dei treni di categoria elevata a lunga percorrenza che, viaggiando numerose ore tra cui quelle di punta, tra i servizi offrono quello della ristorazione. Anche piccole reti ferroviarie, ma con elevato traffico turistico, come la svizzera Ferrovia retica, pongono in composizione ai propri treni espressi delle carrozze ristorante.\nApposite carrozze ristorante erano allestite anche sulle \"rimorchiate\" facenti parte dei convogli di elettromotrici ALe 601 in servizio sui treni rapidi di prestigio come il \"Peloritano\" o il \"Marco Polo\" e sui prestigiosi ETR 200 ed ETR 300 \"Settebello\". La maggior parte dei moderni treni ad Alta velocit\u00e0 ne \u00e8 fornita nelle varie versioni.\nNel caso dei convogli bloccati o composti da materiale specializzato la posizione nella composizione del convoglio \u00e8 fissa; nell'italiano ETR 500 \"Frecciarossa\", ad esempio, la stessa era individuata come carrozza numero 5 a fare contemporaneamente da divisorio tra la 1\u00aa e la 2\u00aa Classe. In questo treno la carrozza era composta di una parte arredata come un classico ristorante da 30 coperti, una parte con la cucina e la dispensa, una parte con bancone da bar e alcuni tavolini per la ristorazione in piedi. Con la conversione dei convogli Frecciarossa dall'allestimento a due classi a quello a quattro livelli di servizio (Standard, Premium, Business, Executive) la sezione ristorante della carrozza n\u00ba5 \u00e8 stata trasformata in posti a sedere di tipo Business pertanto resta attiva solo la sezione bar e piccola ristorazione in piedi.\nTipologie di carrozza ristorante.\nEsistono differenti tipologie di carrozze ristorante, che assumono denominazioni diverse a seconda della qualit\u00e0 del servizio o dell'amministrazione esercente. Alcune delle categorie sono:"}
{"id": "484977", "revid": "6923", "url": "https://it.wikipedia.org/wiki?curid=484977", "title": "Carrozza bar", "text": ""}
{"id": "484978", "revid": "1942768", "url": "https://it.wikipedia.org/wiki?curid=484978", "title": "Divisione passeggeri regionale", "text": "La Divisione Passeggeri Regionale (DPR), un tempo \"Divisione trasporto regionale\", pi\u00f9 comunemente \"DTR\", \u00e8 una suddivisione organizzativa della societ\u00e0 Trenitalia.\nFunzioni.\nLa Divisione Passeggeri Regionale \u00e8 la responsabile dei treni a breve percorrenza (metropolitani, regionali e regionali veloci) e con numerose fermate, usati in particolare dai pendolari. In ogni regione \u00e8 presente attraverso apposite direzioni regionali.\nStoria.\nOriginariamente nata il 26 marzo 1993 come \"Area trasporto\", nel 1996 diventa \"Area strategica d'affari trasporto metropolitano e regionale\". Nel 1999 viene ridenominata \"Divisione trasporto regionale\" con il riassetto delle Ferrovie dello Stato e la nascita di Trenitalia S.p.a.. Il 13 marzo 2005 diventa \"Business unit passeggeri locale\" e inquadrata, insieme alla Business unit passeggeri nazionale e internazionale, sotto la Direzione generale operativa passeggeri.\nNel gennaio 2006, assume la forma di direzione per tornare ad essere Divisione Passeggeri Regionale nel novembre 2006, mantenendo sostanzialmente le stesse funzioni."}
{"id": "484980", "revid": "125861880", "url": "https://it.wikipedia.org/wiki?curid=484980", "title": "Officine Grandi Riparazioni", "text": "Le Officine Grandi Riparazioni, o OGR, pi\u00f9 recentemente rinominate in \"Officine Manutenzione Ciclica\", o \"OMC\", sono strutture attrezzate per la manutenzione, il rinnovamento e la riparazione di locomotive o carrozze mezzi leggeri o ETR danneggiati da incidenti o avarie.\nLe officine, di propriet\u00e0 di Trenitalia, oggi fanno capo alla direzione tecnica.\nDescrizione.\nLe OMC hanno il compito di effettuare le revisioni cicliche di tipo 2, le pi\u00f9 complete e impegnative, che prevedono anche riverniciature integrali e pellicolature, sostituzioni dei carrelli e prove dinamiche; le revisioni cicliche di tipo 1, meno complete ma pi\u00f9 veloci, vengono invece effettuate dagli Impianti di Manutenzione Corrente, o IMC. Da notare che, mentre le revisioni di tipo 1 vengono effettuate su richiesta o segnalazione quando il rotabile ne ha necessit\u00e0, le revisioni di tipo 2 hanno una frequenza normata da legge e devono essere eseguite sui rotabili ogni 1.200.000 km oppure 6 anni di servizio (8 nel caso dei treni Vivalto).\nStabilimenti.\nAttualmente sono attivi 8 impianti di questo tipo dislocati a Vicenza, Voghera, Verona, Firenze (Osmannoro), Torre del Greco (Santa Maria la Bruna), Foligno, Rimini e Foggia.\nQuesti stabilimenti hanno una storia spesso lunga un secolo o pi\u00f9, e occupano aree di decine di migliaia di metri quadrati con diversi tratti di binario coperto per gli interventi, ed impiegavano alcune centinaia di dipendenti (400 a Foligno, dove fino agli anni ottanta superavano i 3000). Ogni anno vengono effettuati fino a 200 interventi su veicoli appartenenti a tutte le divisioni di Trenitalia (dati aggiornati all'inizio degli anni 2000).\nLa prima OGR ad essere attrezzata a operare su locomotive elettriche fu quella di Foligno (nata nel 1911 in sostituzione della vecchia OGR di Roma Termini), che cominci\u00f2 a intervenire sulle E.626 nel 1938.\nLe OGR devono essere in grado di eseguire interventi di massima su ogni tipo di rotabile, anche se in un'ottica di ottimizzazione dell'organizzazione aziendale oggi ogni OGR \u00e8 stata specializzata per interventi massicci su pochi tipi di veicoli. Con la stessa riorganizzazione del 2002, \u00e8 stata abbandonata l'organizzazione \"storica\" per reparti in favore di una organizzazione per filiere indipendenti con singoli capisquadra per ogni filiera. Visti alcuni problemi organizzativi, si \u00e8 in seguito passati a un sistema a filiere coordinate (FERMAG).\nFasi di lavoro.\nLe fasi di lavoro pi\u00f9 comuni sono:"}
{"id": "484981", "revid": "256896", "url": "https://it.wikipedia.org/wiki?curid=484981", "title": "China National Space Administration", "text": ""}
{"id": "484983", "revid": "256896", "url": "https://it.wikipedia.org/wiki?curid=484983", "title": "CNSA", "text": ""}
{"id": "484984", "revid": "124514255", "url": "https://it.wikipedia.org/wiki?curid=484984", "title": "Elettrotreno FS ETR.480", "text": "L'ETR.480 \u00e8 un elettrotreno italiano ad alta velocit\u00e0 a cassa oscillante, di terza generazione (pendolino), ed \u00e8 strettamente derivato dall'ETR.460.\nStoria.\nA met\u00e0 degli anni novanta, dopo numerosi blocchi e rinvii, decoll\u00f2 finalmente il programma dell'AV italiana che comprendeva la costruzione delle due nuove linee Roma\u2013Napoli e Torino\u2013Milano, elettrificate a in corrente alternata. Risult\u00f2 subito evidente l'inutilit\u00e0 di proseguire nella costruzione di ulteriori treni in grado di circolare solo sulle linee a a corrente continua. Pertanto a partire dall'elettrotreno numero 31, gi\u00e0 ordinato, venne operata la predisposizione al montaggio delle apparecchiature necessarie per l'alimentazione sotto catenaria a 25\u00a0kV alternati. Le consegne della nuova serie di \"Pendolini\" iniziarono nel 1997 e proseguirono fino al 28 settembre 1998, data in cui venne consegnato il treno n. 45, ultimo della serie ordinata.\nNel 2004 il treno n. 32 \u00e8 stato trasformato per l'alimentazione monofase ed omologato da RFI. In seguito a ci\u00f2 a partire dal 2005 \u00e8 iniziata la trasformazione di tutta la serie di elettrotreni ETR.480 dal numero 31 al numero 45 in ETR.485 politensione; completata la trasformazione il gruppo ETR.480 \u00e8 di fatto scomparso.\nCaratteristiche.\nL'ETR.480 \u00e8 del tutto identico sia esteticamente che tecnicamente all'ETR.460, differendone nell'allestimento della carrozza ristorante per la presenza di un portellone per il carico/scarico merci e per il tipo di interconnessioni tra una carrozza e l'altra. I posti offerti sono 137 in 1\u00aa classe e 341 in 2\u00aa con 2 posti per diversamente abili e 23 in carrozza ristorante.\nIdentiche sono le prestazioni in termini di potenza, , e di velocit\u00e0 massima, . Identica anche la dotazione delle apparecchiature di ripetizione segnali in macchina a 9 codici, ma con la predisposizione all'installazione di SCMT ed ERTMS di 2\u00ba livello. Le differenze sostanziali riguardano il tipo di aggancio (automatico) anteriore che ne permette il recupero pi\u00f9 agevole in caso di avarie e la predisposizione logistica ed elettrica a diventare treno politensione per circolare sulle nuove linee italiane AV a 25\u00a0kV mediante l'applicazione dei trasformatori di linea, dei sezionatori ed interruttori AT, nonch\u00e9 dei pantografi.\nCuriosit\u00e0.\nUn Pendolino Classe 680 ceco (tecnicamente affine ai 480) compare nel film 007 Casino Royale con scena girata nel vagone ristorante.\nIncidenti.\nIl 23 marzo 1998 presso Firenze Castello (vicino a Firenze Santa Maria Novella), alle 18:30 l'ETR.480 numero 34 appena entrato in servizio travolse la E.646 in servizio come locomotore di coda ad un regionale. Il bilancio \u00e8 di un morto e 39 feriti gravi.\nL'incidente \u00e8 dovuto ad errore umano: i macchinisti dell'ETR.480 non hanno rispettato un segnale disposto a via impedita e sono stati indagati per omicidio colposo. Grazie al patteggiamento, \u00e8 stata assegnata la pena minima con condizionale.\nL'unit\u00e0 numero 35 il 3 gennaio 2006, in forza al treno 9356, durante il rientro in deposito a Roma \u00e8 stata coinvolta in un incidente senza conseguenze. Un guasto ad una cabina tecnica ad alta tensione della motrice di coda ha provocato una scarica elettrica ed un'esplosione all'interno dell'armadio contenente gli impianti di bordo, scardinando la porta blindata dello stesso ed investendo il corridoio vicino.\nIl treno era appena uscito di servizio.\nIl 25 settembre 2008 un altro incidente simile si \u00e8 verificato sull'ES 9395 Trieste-Roma, svolto con l'unit\u00e0 numero 37, dove si \u00e8 sviluppato un principio d'incendio alle apparecchiature ad alta tensione durante un transito in galleria."}
{"id": "484987", "revid": "111373", "url": "https://it.wikipedia.org/wiki?curid=484987", "title": "Elettrotreno Cisalpino ETR.470", "text": "LETR.470 \u00e8 un elettrotreno italiano ad Alta velocit\u00e0, derivato dall'ETR.460, ad assetto variabile e policorrente. \u00c8 stato realizzato in 9 esemplari che in origine facevano parte della flotta Cisalpino ed erano destinati ad offrire un servizio ad Alta Velocit\u00e0 e gran comfort tra l'Italia e la Svizzera attraverso le Alpi con servizio di bar e ristorante.\nStoria.\nNella seconda met\u00e0 degli anni '90 il primo ETR.470, composto di tre carrozze, fu impiegato in diverse corse prova tra Svizzera e italia. \u00c8 stato costruito in 9 esemplari (treni 1-9) di nove elementi ciascuno dalla Fiat Ferroviaria, a cui \u00e8 stato commissionato il 30 dicembre del 1994, in collaborazione con le aziende svizzere Schindler e Vevey Technologies. La commessa ha subito tutta una serie di contestazioni da parte della stampa svizzera a causa dei numerosi inconvenienti accusati dai prototipi. La consegna dell'elettrotreno \u2116 9, ultimo della serie, \u00e8 avvenuta il 9 luglio 1997.\nFu successivamente esteso anche in Germania, dove sfruttava la corrente a a 16,7 Hz.\nIl 13 dicembre 2009 gli ETR.470 sono stati divisi tra Trenitalia (treni 1, 4, 6, 7, 8) e le FFS (treni 2, 3, 5, 9) in seguito alla cessazione dell'attivit\u00e0 operativa della Cisalpino SA. In occasione della spartizione tra le due imprese ferroviarie i treni hanno mantenuto la stessa livrea, ricevendo tuttavia i loghi di FFS o Trenitalia al posto di quelli Cisalpino.\nIl 31 maggio 2011 le FFS annunciarono che i 4 convogli in loro possesso sarebbero stati messi fuori servizio entro dicembre 2015. Di conseguenza i lavori di \"grande manutenzione\", previsti normalmente dopo 4,2 milioni di km percorsi, non sarebbero stati effettuati.Malgrado serie trattative con delle imprese ferroviarie dell'Europa orientale le FFS non riuscirono a trovare un acquirente per i loro elettrotreni (mentre Trenitalia non disponeva dei fondi necessari all'acquisto e alla messa in servizio, previa revisione, dei convogli), ragione per la quale le FFS decisero di rottamare i treni e di vendere i pezzi di ricambio ad eventuali interessati.All'inizio del 2016 risultavano rottamati gli elettrotreni in mano a FFS a eccezione dell'unita n\u00ba 9, mantenuta per l'eventuale inserimento nel parco storico. Nel 2017 le tre carrozze di estremit\u00e0 di seconda classe del treno numero 9 vengono inviate a Bologna per essere impiegate nella ricostruzione dell'ETR 485.36, rimasto danneggiato in un incidente, mentre la carrozza di estremit\u00e0 di prima classe \u00e8 stata conservata dalle Ferrovie Federali Svizzere come veicolo storico (non funzionante). Le altre 5 carrozze rimanenti sono state demolite.\nPer gli esemplari in possesso di Trenitalia, invece, l'intervallo fra le riparazioni intermedie d'officina \u00e8 stato esteso nel 2014 a 2.400.000 di km.\nCon il cambio di orario del 13 dicembre 2015 gli ETR.470 di Trenitalia, gi\u00e0 distolti dal servizio internazionale Italia-Svizzera e assegnati all'impianto di Roma San Lorenzo, sono stati introdotti nei servizi Frecciabianca Roma Termini-Reggio Calabria Centrale in aggiunta agli ETR.460 ed ETR.463, distinguendosi da questi per il muso lasciato di colore grigio/argentato.\nSuccessivamente tutti gli ETR.470 sono stati modificati per essere trasferiti sulla rete ferroviaria della Grecia in forza a TrainOSE, di propriet\u00e0 delle FS, dove inizieranno la loro nuova vita. Il primo treno \u00e8 attualmente in Grecia, arrivato a Salonicco il 17 gennaio 2021.\nL'ingresso in servizio, programmato per il 25 marzo 2021 sulla tratta Atene-Salonicco, che dovrebbe essere percorsa in 3 ore e un quarto, abbassando i tempi di percorrenza di tre quarti d'ora, \u00e8 stato rimandato per l'epidemia e per la mancanza delle sabbiere sui convogli, necessaria per circolare sulla rete greca. L'inizio della circolazione, previsto per la met\u00e0 di gennaio 2022, \u00e8 in forse a causa dell'autorit\u00e0 per la sicurezza delle ferrovie greche, che ha richiesto una proroga al 1\u00ba marzo, di modo da studiare la nuova documentazione fornita per la concessione dell'omologazione.\nCaratteristiche.\nL'impostazione di massima del convoglio ricalcava quella dell'ETR.460 da cui deriva. Differenti erano invece la parte elettrica ed elettronica, dato che si tratta di un mezzo atto a svolgere servizio sotto catenaria a 3 kV a corrente continua, come quella italiana, e a 15\u00a0kV a corrente alternata a frequenza ferroviaria di 16,7 Hz come quella svizzera e tedesca.\nL'elettrotreno \u00e8 stato realizzato in collaborazione tra italia e svizzera, che ha previsto una riprogettazione accurata del sistema di pendolamento date le differenti caratteristiche della rete delle FFS, che ha svariati tratti di linea caratterizzati da curve e controcurve, come la ferrovia storica del Gottardo, privi dei rettilinei di innesto parabolico tipici della rete italiana.\nOgni treno era composto da 9 carrozze suddivise in 3 unit\u00e0 di trazione indipendenti, che comprendevano ognuna un trasformatore, un inverter di trazione, due convertitori statici per i servizi ausiliari e quattro motori di trazione. Gli inverter di trazione, dalla potenza di 2 MW, erano costruiti con la tecnologia GTO e controllavano ognuno quattro motori trifase asincroni.\nLa manutenzione dei treni ETR.470 era effettuata a Milano da Trenitalia, presso l'officina di Milano Greco. Il personale viaggiante sino al 2009, era composto da personale di Trenitalia, delle Ferrovie Federali Svizzere (FFS) e delle ferrovie tedesche (DB), quando il treno entrava nel territorio tedesco. La carrozza ristorante era gestita dalla Chef Express, societ\u00e0 del Gruppo Cremonini.\nPer il trasferimento sulla rete ferroviaria greca, \u00e8 stato aggiunto il sistema di alimentazione a 25 kV ~ 50 Hz e sono stati eliminati i pantografi FS da 3 kV CC.\nTecnica.\nL'assetto variabile permetteva di inclinare la cassa, tramite dei pistoni idraulici, fino ad un massimo di 8\u00b0 a partire da una velocit\u00e0 di 45 km/h. I sensori erano posti nella prima carrozza \"Master\" e ci\u00f2 comportava un leggero ritardo di quest'ultima nell'inclinamento della cassa causato dal tempo di reazione tra il rilevamento della curva e l'azionamento del sistema di inclinazione. Le carrozze successive \"Slave\" ricevono le informazioni da quella di testa e possono pertanto attivare il sistema di pendolamento esattamente nel momento in cui inizia la curva.\nIl vantaggio principale dell'ETR.470 rispetto a quello elettrico degli ICN risiedeva soprattutto in una maggiore morbidezza nelle accelerazioni laterali.\nDesign.\nIl design del treno, la livrea esterna e gli interni sono stati affidati a Giugiaro Design, come anche il logo \"Cisalpino\" e le uniformi del personale di bordo.\nSuccessivamente fu realizzato un secondo restyling del treno con la prima classe facilmente individuabile dalla generosa fascia gialla.\nSuccessivamente al 2007 gli interni di 1\u00aa e 2\u00aa classe furono rivisitati.\nNumerazione delle casse.\nLe casse sono numerate singolarmente. Nel treno 1 sono, dalla 1 alla 9:\nBAC 001, BB 201, RA 501, RB 401, BB 251, BAH 101, RA 301, BB 252, BAC 051\nLe BB sono numerate 251 e 252 nel primo treno, 253 e 254 nel secondo e cos\u00ec via.\nI treni 3 e 7 si sono scambiati due casse: il 3 circola con la BAC 057 e viceversa il 7 con la BAC 053."}
{"id": "484990", "revid": "3560270", "url": "https://it.wikipedia.org/wiki?curid=484990", "title": "Microsoft Windows XP", "text": ""}
{"id": "484991", "revid": "599013", "url": "https://it.wikipedia.org/wiki?curid=484991", "title": "Ers", "text": ""}
{"id": "484995", "revid": "123315433", "url": "https://it.wikipedia.org/wiki?curid=484995", "title": "Automotrici FS ALe 801 e ALe 940", "text": "Le ALe 801 e ALe 940 erano delle elettromotrici italiane in servizio presso le FS, destinate al traffico suburbano e regionale. Entrate in servizio nel 1976, sono state successivamente rimpiazzate dai \"Jazz\" ETR425 ed ETR235 e dagli ETR563, venendo ritirate dal servizio nel 2017. \nLa ferrovia concessa TFT ha acquistato due complessi nel 2017 per l'utilizzo sulla sua rete sociale, dove circolano tutt'ora.\nI convogli ALe 801/940 erano composti generalmente da quattro elementi: un'elettromotrice ALe 801, due rimorchiate Le 108 e un'elettromotrice ALe 940. La differenza tra le due elettromotrici era il bagagliaio da 8 metri quadrati, con portello di carico a serrandina, che sottrae 14 posti alla ALe 801.\nLa composizione standard di 4 elementi (ALe 801 + Le 108 + Le 108 + ALe 940) aveva una lunghezza totale di 109,7 metri. Nel corso degli anni sono stati anche formati convogli da tre o cinque elementi (una o tre rimorchiate) oppure convogli costituiti esclusivamente da ALe 801 o ALe 940 pi\u00f9 le rimorchiate.\nTecnica.\nRispetto alle precedenti ALe 803, di cui venne mantenuta a grandi linee la cassa per ragioni di costi (con il solo frontale leggermente pi\u00f9 piatto), questi veicoli hanno solo due vestiboli anzich\u00e9 tre, cosa che contribuisce ad aumentare la capienza dei veicoli, per un totale di 390 posti a sedere (94+108+108+80) nella classica configurazione a quattro elementi.\nLe porte di accesso sono scorrevoli, di concezione moderna, pi\u00f9 sicure rispetto alle porte a doppia anta \"a libro\" usate sino ad allora, in quanto le parti mobili sono meno facilmente accessibili durante la salita. \nLa caratteristica peculiare di questi veicoli \u00e8 la possibilit\u00e0 di unire pi\u00f9 convogli, fino a tre gruppi per un totale di dodici veicoli.\nQuesta caratteristica permette alle ALe 801/940 di essere usate sia come automotrici \"pure\" (a bassa capacit\u00e0, ma con costi di servizio contenuti e con l'impiego di poco materiale rotabile), sia come veri e propri treni da dodici casse, un formato abbastanza cospicuo anche per treni tradizionali.\nLe carrozze di seconda serie sono state dotate di un apposito sistema di accoppiamento automatico, di tipo Scharfenberg Schaku, per velocizzare le operazioni di connessione e disconnessione.\nL'utilizzo di pi\u00f9 macchine unite permette di instradarle contemporaneamente su una tratta per poi dividerle in stazioni intermedie, riducendo drasticamente la traccia oraria del convoglio e aumentando di conseguenza la capienza della linea, senza per\u00f2 ridurre il numero di destinazioni.\nFin dai primi anni ottanta inoltre alcuni rimorchi furono spostati da un treno ad un altro realizzando cos\u00ec anche composizioni da 3 e da 5 elementi (rispettivamente da 282 e 498 posti) per meglio rispondere alle esigenze di certe linee, in particolare quelle piemontesi.\nNon si trattava di veicoli innovativi, essendo ancora dotati di reostato. In quel periodo cominciavano gi\u00e0 ad affacciarsi con successo le locomotive a controllo elettronico a chopper, che inizialmente tuttavia si dimostrarono meno affidabili rispetto ai vecchi sistemi,a fronte per\u00f2 di prestazioni molto pi\u00f9 elevate, che alla lunga avrebbero superato in efficienza i vecchi mezzi a controllo reostatico.\nL'apparecchiatura elettromeccanica \u00e8 posta in due vani del sottocassa.\nTra le automotrici monopiano, sono le pi\u00f9 capienti per unit\u00e0 di lunghezza, grazie alla particolare disposizione degli interni, all'uso di panchette in similpelle imbottite invece dei tradizionali sedili, come per le Carrozze Vicinali Piano Ribassato, e soprattutto grazie al passo ultra-corto dei sedili: solo 1500\u00a0mm contro i tradizionali 1600.\nStoria.\nIl progetto delle ALe 801, basato sulle di poco precedenti ALe 803 e ALe 601 nasce nel 1973, quando le Ferrovie dello Stato decidono di potenziare la flotta per il traffico suburbano e locale, aggiungendo un nuovo rotabile in grado di garantire una amplissima flessibilit\u00e0 di utilizzo, cos\u00ec da poter essere usato sia su tratte poco frequentate che su linee intensamente sfruttate.\nCostruiti tra il 1975 e il 1979, i 25 convogli della prima serie presero servizio nel 1976.\nPoich\u00e9 le motrici furono le ultime ad essere realizzate, mentre le rimorchiate gi\u00e0 giacevano nei depositi pronte all'entrata in servizio, si propose di metterle in pre-esercizio trainate da alcune E.424, usando le poche Le 803 consegnate come semipilota.\nL'esperimento, effettuato tra Bergamo, Cremona e Milano ebbe successo e rimase in servizio sino all'entrata in servizio delle ultime motrici.\nLe prime assegnazioni sono state in Liguria, Veneto, Lombardia e Piemonte, seguite dalla cospicua dotazione della capitale, dove le ALe 801/940 venivano utilizzate sui servizi urbani in sostituzione della flotta di ALe 803, spostate in servizio a Napoli per l'uso sulla \"Metropolitana FS\", rafforzando la gi\u00e0 cospicua dotazione napoletana.\nDal giugno 2016 non sono pi\u00f9 in servizio regolare, e sono state sostituite dagli ETR 563, ETR425 ed ETR325 in Friuli Venezia Giulia e da convogli di E.464 e Vivalto in Liguria.\nEsisteva tuttavia ancora un complesso circolante (con ALe 801.016+Le 108.040+Le 108.085+ALe 801.032) presso il Deposito locomotive di Trieste, nelle relazioni Trieste-Udine e Trieste-Portogruaro, accantonato nell'estate 2017 presso lo scalo di Cervignano. \nTrasporto Ferroviario Toscano nel 2017 ha acquistato due complessi da Trenitalia per l'uso sulla propria rete. I complessi saranno formati da 5 elementi anzich\u00e9 dai consueti 4 e andranno a sostituire i convogli formati da E624 o locomotive EBz trainanti vetture Corbellini ricostruite (le prime e le ultime pure loro materiale ex-FS) sui \"treni degli studenti\".\nModellismo.\nLe ALe 801/940 e relative rimorchiate sono state riprodotte in Scala H0 dalla A.C.M.E., Sono disponibili sia in livrea \"Fanta\" che in livrea XMPR."}
{"id": "484996", "revid": "916773", "url": "https://it.wikipedia.org/wiki?curid=484996", "title": "Pickleball", "text": "Il Pickleball \u00e8 uno sport di racchetta, che richiama le tecniche e le regole del tennis, del badminton e del tennistavolo\nStoria.\nQuesta disciplina atletica fu ideata nel 1965 da Will Billy Bill Jr., Barney McCallum e l'ex-politico Pritchard in USA. Attualmente sono migliaia le scuole statunitensi che hanno in programma il pickleball come attivit\u00e0 fisica per gli allievi.\nIn Italia, nel 2018, \u00e8 stata fondata l'Associazione Italiana Pickleball (AIP) con sede a Tocco da Casauria (Pescara). L'AIP \u00e8 membro ufficiale dell'International Pickleball Federation e della World Pickleball Federation.\nNell'estate del 2018 ha organizzato la seconda edizione della Bainbridge Cup, competizione intercontinentale a squadre collegata alla prima edizione dell'Italian Open International Championships, evento disputatosi a Montesilvano dal 18 al 22 luglio 2018.\nA Tocco da Casauria nell'estate 2017 sono stati realizzati i primi tre campi dedicati al pickleball in Italia, in cui si allenano gli atleti della rappresentativa nazionale. In questi impianti, dal 13 al 15 settembre 2019 si \u00e8 disputata la seconda edizione dell'Italian Open International Championships. Location confermata anche per la terza edizione che si svolger\u00e0 dal 27 al 29 agosto 2021.\nLa seconda struttura nazionale che ha realizzato il 2 ottobre 2019 un altro campo completamente dedicato al pickleball \u00e8 il TC New Country di Frascati (Roma). \nNel 2020 sono nati altri due campi completamente dedicati al Pickleball nell\u2019area verde di Decathlon Torvergata e a Decathlon Laurentina (campo coperto). I tre campi Romani ospitano le attivit\u00e0 di Pickleball Roma.\nNella seconda parte del 2021 si sta registrando un importante aumento di giocatori in Italia. Oltre a Pickleball Tocco (Abruzzo) e Pickleball Roma (Lazio), sono nati clubs a Cagliari, Chiavari (GE), Brandizzo (TO), Napoli, Torino, Savona, Isola d'Elba e Catania. \nRegolamento.\nIl campo di gioco misura 13,41m. di lunghezza per 6,10m. di larghezza ; la rete (sport) \u00e8 alta agli estremi 36 pollici (una iarda, ossia 91,44 centimetri) e al centro 34 pollici (ossia 86,36 centimetri). La racchetta (pi\u00f9 correttamente paddle) \u00e8 con piatto solido e la palla \u00e8 in plastica di peso 21-29 g e diametro 7,3-7,62 cm. Le forme di gioco sono due: individuale e doppio. La partita solitamente \u00e8 vinta da chi totalizza 11 punti (sia giocando un solo set o al meglio dei 3 set, a seconda del regolamento del torneo), distanziando gli avversari di due punti, quindi in situazione di parit\u00e0 sul 10-10 si prosegue a oltranza sin quando qualcuno realizza due punti consecutivi, oppure con killer-point (senza vantaggio)."}
{"id": "484997", "revid": "129019", "url": "https://it.wikipedia.org/wiki?curid=484997", "title": "Cattedrale del Wawel", "text": "La cattedrale del Wawel dicitura completa \"basilica arcicattedrale dei Santi Stanislao e Venceslao\" \u00e8 una chiesa di Cracovia, considerata il santuario nazionale della Polonia.\nLa cattedrale sorge sulla collina del Wawel, a sud del centro storico della citt\u00e0, ed \u00e8 stata la cattedrale in cui tradizionalmente si sono celebrate le incoronazioni dei sovrani polacchi ed \u00e8 la chiesa madre dell'arcidiocesi di Cracovia.\nCappelle e camere sepolcrali.\nLa cappella di Sigismondo.\nLa cosiddetta cappella di Sigismondo (in polacco \"Kaplica Zygmuntowska\") \u00e8 uno dei monumenti architettonici di maggior pregio di tutta Cracovia. Edificata come cappella tombale degli ultimi sovrani Jagelloni, \u00e8 stata definita da molti storici dell'arte \u00abil pi\u00f9 bell'esempio del Rinascimento toscano a nord delle Alpi\u00bb.\nFinanziata da re Sigismondo I Jagellone, la cappella fu eretta tra il 1519 e il 1533 da Bartolomeo Berecci. Presenta una pianta quadrata sormontata da una cupola dorata ed ospita le tombe del suo fondatore Sigismondo, del re Sigismondo II Augusto e di Anna Jagellona. Il disegno delle sculture interne, degli stucchi e delle pitture fu realizzato da alcuni dei pi\u00f9 rinomati artisti dell'epoca, come Santi Gucci ed Hermann Vischer, e dallo stesso architetto Georg Pencz."}
{"id": "484998", "revid": "486946", "url": "https://it.wikipedia.org/wiki?curid=484998", "title": "Sigismondo Augusto", "text": ""}
{"id": "485000", "revid": "3560554", "url": "https://it.wikipedia.org/wiki?curid=485000", "title": "Turista spaziale", "text": ""}
{"id": "485002", "revid": "486946", "url": "https://it.wikipedia.org/wiki?curid=485002", "title": "Sigismondo Augusto di Polonia", "text": ""}
{"id": "485003", "revid": "486946", "url": "https://it.wikipedia.org/wiki?curid=485003", "title": "Sigismondo III Vasa", "text": ""}
{"id": "485008", "revid": "42020", "url": "https://it.wikipedia.org/wiki?curid=485008", "title": "Augusto II il Forte", "text": ""}
{"id": "485027", "revid": "3560781", "url": "https://it.wikipedia.org/wiki?curid=485027", "title": "Ka (banda di frequenza)", "text": ""}
{"id": "485029", "revid": "1573940", "url": "https://it.wikipedia.org/wiki?curid=485029", "title": "Microdesmidae", "text": "La famiglia Microdesmidae comprende 60 specie di piccoli pesci appartenenti all'ordine dei Perciformes.\nDistribuzione e habitat.\nLa quasi totalit\u00e0 delle specie \u00e8 diffusa nei mari tropicali, alcune specie sono sporadicamente localizzate anche in acque salmastre e dolci. &lt;br&gt;\nAbitano le acque poco profonde, come barriere coralline, foci e coste fangose, solitamente immergendosi nella sabbia e nel fango.\nDescrizione.\nI microdesmidi hanno corpo sigariforme (in taluni anguilliforme) e testa arrotondata con occhi grandi. La pinna dorsale \u00e8 lunga e sottile (cos\u00ec come l'anale), in alcune specie i primi raggi sono enormemente sviluppati. Le pinne ventrali sono appuntite, mentre la coda \u00e8 piccola e arrotondata. &lt;br&gt;\nLa livrea \u00e8 molto varia da specie a specie, alcune sono vistosamente colorate ed apprezzate ospiti d'acquario, altre sono brune o biancastre o addirittura trasparenti. &lt;br&gt;\nAlcune specie raggiungono la lunghezza massima di 30 centimetri, ma solitamente si fermano a 5-12 cm.\nRiproduzione.\nLe uova sono depositate in tane tra la sabbia e sono custodite dai genitori fino alla schiusa.\nTassonomia.\nAl genere attualmente appartengono 86 specie, suddivise in due sottofamiglie: "}
{"id": "485033", "revid": "79559786", "url": "https://it.wikipedia.org/wiki?curid=485033", "title": "Load flow", "text": "Il Load Flow \u00e8 una tecnica di analisi dell'ingegneria elettrica, particolarmente usata in ambito impiantistico.\nLo scopo del Load Flow \u00e8 fornire metodologie generali (e se possibile facilmente automatizzabili) per il calcolo dei flussi di potenza in una qualsivoglia rete elettrica di potenza.\nA partire dai flussi di potenza, tramite calcoli diretti, \u00e8 poi possibile ricavare tutte le altre grandezze di interesse.\nIn particolare, dopo aver scritto e risolto le equazioni di Load Flow, si ottengono i valori delle tensioni ai nodi.\nNote queste tensioni, passando per la Matrice delle Ammettenze Nodali, \u00e8 possibile ricavare il valore delle correnti su tutte le linee.\nLe Equazioni di Load Flow, essendo non lineari, vengono risolte per via numerica, in genere utilizzando i metodi di Newton-Raphson o di Eulero. In passato, quando la potenza dei calcolatori non era sufficiente per risolvere i Load Flow di reti anche non troppo complesse, molti sforzi sono stati profusi per semplificare l'algoritmo di calcolo. Questi metodi hanno portato all'invenzione del FDLF (Fast Decoupled Load Flow) e al DCLF (Load Flow in corrente Continua).\nEssendo un calcolo a regime per semplificare il calcolo gli elementi di rete vengono rappresentati con modelli semplici (ad esempio pi-greco) e lineari.\nGli attuali programmi di calcolo seguono modelli iterativi fino al rientro dell'errore max entro una soglia prefissata.\nSi definiscono poi, nell'ambito di un calcolo, dei nodi particolari chiamati Slack attivo e slack reattivi.\nIn tali nodi verranno concentrati gli errori in uscita ad ogni iterazione.\nQuesto serve perch\u00e9 il set di misure dal campo che alimenta il calcolo sono affette da errore e quindi potrebbero non\nessere congruenti tra loro."}
{"id": "485045", "revid": "12000832", "url": "https://it.wikipedia.org/wiki?curid=485045", "title": "Pietro Locatelli", "text": ""}
{"id": "485046", "revid": "1947755", "url": "https://it.wikipedia.org/wiki?curid=485046", "title": "Arena Opera Festival", "text": "Il Festival lirico areniano, conosciuto anche come\" Arena di Verona Opera Festival,\" \u00e8 una manifestazione di musica operistica tenuta durante i mesi estivi nell'Arena di Verona. Fu inaugurato nel 1913 con \"Aida\" di Giuseppe Verdi per celebrare il centenario della nascita dell'artista.\nIn Arena si svolgono anche concerti di opere non melodrammatiche, come la \"Messa di Requiem\" e \"Te Deum\" di Verdi, lo \"Stabat Mater\" di Gioachino Rossini e numerosi balletti (\"Copp\u00e9lia\" di L\u00e9o Delibes, \"Il lago dei cigni\" e \"La bella addormentata\" di P\u00ebtr Il'i\u010d \u010cajkovskij). Fu proprio l'Arena a vedere il debutto italiano di Maria Callas, nella \"Gioconda\" di Amilcare Ponchielli diretta da Tullio Serafin con Elena Nicolai, Nicola Rossi-Lemeni, Richard Tucker e Carlo Tagliabue il 2 agosto 1947.\nLe opere che, per via della loro maestosit\u00e0 e spettacolarit\u00e0, si adattano meglio a questo anfiteatro sono definite opere areniane.\nStoria.\nLa prima rappresentazione del 10 agosto 1913 fu promossa dal tenore veronese Giovanni Zenatello, che ne assunse il rischio finanziario, e dall'impresario teatrale Ottone Rovato, per celebrare i 100 anni dalla nascita di Giuseppe Verdi. \nUn'idea nata dalle discussioni di Rovato, Zenatello, Cusinati e Fagiuoli, fu un'esecuzione di vari cantanti e artisti (alla bacchetta vi era Tullio Serafin, Aida era Ester Mazzoleni, Amneris Maria Gay, Radames Giovanni Zenatello, Ramfis Mansueto Gaudio ed Amonasro Giuseppe Danise). \nLa \"prima\" fu un evento importante importante poich\u00e9 segn\u00f2 la nascita di un nuovo stile scenografico: si abbandonarono le scene dipinte tipiche dei teatri tradizionali, adottando invece nuovi elementi tridimensionali. \nL'invenzione viene utilizzata per quasi tutte le opere rappresentate nell'anfiteatro.\nTale novit\u00e0 fu ben accetta dal pubblico, e anzi ne favor\u00ec il successo, tanto che ci furono litigi e risse tra persone che volevano partecipare alla prima dell'\"Aida\". L'anfiteatro era completamente pieno: tra il pubblico accorso si trovavano anche americani, argentini, russi e molti tedeschi. Alla \"prima\" parteciparono personaggi importanti come Giacomo Puccini, Arrigo Boito, Pietro Mascagni e Franz Kafka.\nDall'anno successivo diversi privati gestirono le stagioni areniane, tra i quali ancora Zenatello, la societ\u00e0 Lyrica Italica Ars (1919-1920), l'editore musicale Sonzogno di Milano (1921-1922) e l'impresario Gino Bertolaso dal 1923 al 1926. \nUn cambiamento negli allestimenti scenici si ebbe poi con la gestione dell'Ente Fiera di Verona nel 1930 e 1931, mentre nel 1934 nacque l'Ente Comunale degli Spettacoli che organizz\u00f2 il Festival estivo di quell'anno. \nNel 1936 venne creato l'Ente Autonomo Spettacoli Lirici Arena di Verona (Ente Lirico Arena di Verona), che da allora gestisce le rappresentazioni con un sovrintendente, al quale dal 1967 \u00e8 stato aggiunto un direttore artistico.\nIl festival si assent\u00f2 con le due guerre mondiali per dieci anni.\nAlle 17:20 del 12 agosto 1962, a tre giorni dalla conclusione della stagione lirica, scoppi\u00f2 un incendio che distrusse la scenografia di \"Un ballo in maschera\" e danneggi\u00f2 una parte delle gradinate. L'incendio fu domato dopo alcune ore. Il restauro venne completato sette anni pi\u00f9 tardi, nell'inverno 1969-1970.\nDal 1976 l'Ente Lirico veronese ha espanso la propria attivit\u00e0 artistica allestendo da ottobre a maggio spettacoli sinfonici, lirici e di balletto al Teatro Filarmonico, istituendo i complessi artistici e tecnici stabili che danno vita agli spettacoli areniani.\nNel 1998, a seguito del decreto legislativo n. 367 del giugno 1996, l'Ente lirico si \u00e8 trasformato in Fondazione di diritto privato, dando cos\u00ec vita alla Fondazione Arena di Verona.\nDal 2010 al 2015 a inizio giugno \u00e8 stata realizzata una serata di anteprima televisiva del festival areniano trasmessa da Rai 1 nelle prime 5 edizioni (nel 2013 e 2014 anche in Eurovisione), con la conduzione di Antonella Clerici, e da Canale 5 nella sesta e ultima edizione con la conduzione di Paolo Bonolis, Bel\u00e9n Rodr\u00edguez e Elena Santarelli.\nIn correlazione con il festival del giugno 2012 venne fondato il museo dell'opera AMO, chiuso dopo varie vicissitudini, che presentava la storia della lirica e la struttura di un'opera.\nIl Festival compie 100 anni celebrando l'apertura della Stagione lirica del 2013, il 14 giugno, con un'avveniristica messa in scena di Aida diretta da La Fura dels Baus e riproponendo la ricostruzione dell'Aida originale (con l'edizione storica del 1913 curata da Gianfranco De Bosio) proprio il 10 agosto. Essendo anche il bicentenario verdiano e wagneriano vengono proposte per lo pi\u00f9 opere di Giuseppe Verdi e tenuto un gala in onore di Richard Wagner, la cui ultima opera eseguita in Arena risale ad un Lohengrin nel 1963.\nNel 2014, durante il \"Festival del Nuovo Secolo\", vengono eseguiti per la prima volta i \"Carmina Burana\" di Carl Orff, riscuotendo grande successo di pubblico e critica.\nNel 2020, in seguito all'epidemia di Covid-19, le opere liriche previste vengono posticipate all'anno successivo, e la rassegna estiva si concentra in una serie di concerti e di gala dal titolo \"Nel cuore della musica\", con l'orchestra spostata al centro dell'Arena.\nOpere non ancora rappresentate.\nMolte sono le opere famose che in Arena non sono state ancora rappresentate. Ci\u00f2 \u00e8 causato dal fatto che molte opere non sono adatte ai grandi spazi dell'anfiteatro (\"Falstaff\", \"Le nozze di Figaro\", \"La sonnambula\"), dato che nell'Arena sono solitamente eseguite opere monumentali come \"Aida\", \"Nabucco\", \"Turandot\", \"Tosca\" e altre, che rientrano infatti a pieno titolo fra le opere areniane. Infatti il popolare \"Barbiere di Siviglia\" in Arena non ha sempre avuto successo, essendo questa un'opera da teatro.\nPrimati.\nL'opera pi\u00f9 rappresentata \u00e8 certamente l\"'Aida\", che (a partire dal 1992), viene regolarmente inserita nei cartelloni di ogni stagione. L'opera meno rappresentata \u00e8 il \"Fidelio\" di Beethoven con una recita, in forma di concerto, nel 1986 e la \"Martha\", in forma scenica invece, di Friedrich von Flotow, con due sole repliche nella stagione del 1929.\nLe 20 opere pi\u00f9 rappresentate in Arena (al 2019):"}
{"id": "485047", "revid": "841530", "url": "https://it.wikipedia.org/wiki?curid=485047", "title": "Telem (partito politico 1981)", "text": "Telem (in Ebraico: \u05ea\u05dc\"\u05dd, acronimo di \"Tenoa'a LeHithadshut Mamlakhtit\", tr. Movimento per il Rinnovamento Nazionale) \u00e8 stato un partito politico israeliano attivo dal 1981 al 1983.\nIl partito fu fondato nel maggio del 1981 da Moshe Dayan con lo scopo di ottenere un ritiro unilaterale di Israele dalla Cisgiordania e dalla Striscia di Gaza. Alle elezioni politiche del 30 giugno 1981, per la decima legislatura della Knesset, il partito ottenne l'1,6% dei voti e l'assegnazione di due seggi, uno per Dayan e l'altro per Mordechai Ben-Porat. Dayan mor\u00ec tre mesi pi\u00f9 tardi e il suo seggio fu preso da Yigal Hurvitz.\nIl partito si divise nel giugno del 1983, cessando di fatto la sua esistenza: Ben-Porat fond\u00f2 il Movimento per il Rinnovamento del Sionismo Sociale (in Ebraico: \u05ea\u05e0\u05d5\u05e2\u05d4 \u05dc\u05d4\u05ea\u05d7\u05d3\u05e9\u05d5\u05ea \u05e6\u05d9\u05d5\u05e0\u05d9\u05ea \u05d7\u05d1\u05e8\u05ea\u05d9\u05ea) mentre Hurvitz ader\u00ec alla Rafi - Lista Nazionale (in Ebraico: \u05e8\u05e4\"\u05d9 \u2013 \u05e8\u05e9\u05d9\u05de\u05d4 \u05de\u05de\u05dc\u05db\u05ea\u05d9\u05ea), cui pi\u00f9 tardi cambi\u00f2 nome in Ometz (in Ebraico: \u05d0\u05d5\u05de\u05e5)."}
{"id": "485049", "revid": "1982", "url": "https://it.wikipedia.org/wiki?curid=485049", "title": "Cometa 67P/Churyumov-Gerasimenko", "text": ""}
{"id": "485052", "revid": "110157", "url": "https://it.wikipedia.org/wiki?curid=485052", "title": "Museo della preistoria della Tuscia e della Rocca Farnese", "text": "Il Museo della preistoria della Tuscia e della Rocca Farnese si trova nella parte pi\u00f9 alta del paese di Valentano, ospitato nella monumentale Rocca Farnese restaurata, nel cuore del centro storico. \u00c8 stato aperto nel giugno del 1996.\nSi articola in due sezioni principali: quella preistorica, etrusca e romana (primo piano), e quella medievale, rinascimentale e moderna (secondo piano).\nSezione preistorica - etrusca - romana.\nTutta la sezione preistorica \u00e8 situata al primo piano. Vi sono esposti i reperti provenienti dalla Tuscia: \"chopper\" (utensile tagliente usato dai primi ominidi), bifacciali, raschiatoi, punte ritoccate, spille, corredi funerari e ciottoli incisi, integrati da un reparto didattico che analizza le tematiche della preistoria dell'Italia centrale partendo dal Paleolitico inferiore attraversando il Neolitico, l'et\u00e0 del rame, l'et\u00e0 del bronzo, per terminare con una piccola sezione sull'et\u00e0 del ferro.\nNella sezione etrusca \u00e8 esposta la collezione donata dal vescovo Mons. Giovanni D'Ascenzi. Sono presenti ceramiche villanoviane, etrusche, attiche, corinzie, paste vitree fenicie, bronzi e figure in osso.\nIl primo piano termina con la sezione romana, dove sono presenti reperti provenienti da Valentano: monete, macine ed elementi architettonici.\nSezione medievale - rinascimentale - moderna.\nQuesta parte del museo ruota attorno alla storia della rocca Farnese e racconta lo sviluppo del territorio di Valentano dall'alto medioevo fino all'et\u00e0 contemporanea, con particolare attenzione alla famiglia Farnese che vi ha governato durante il Ducato di Castro.\nLa prima vetrina \u00e8 dedicata ai reperti longobardi tra cui un \"sax\" (spada) in ferro.\nNelle altre vetrine, dedicate ai Farnese, sono presenti le famose ceramiche ritrovate nelle aree limitrofe la rocca: in uno dei butti (pozzi utilizzati durante le epidemie) \u00e8 stato trovato un piatto nuziale con lo stemma Farnese/Orsini, realizzato in occasione del matrimonio tra Pier Luigi Farnese e Gerolama Orsini.\nIl tour all'interno del castello termina con la visita sulla sommit\u00e0 della torre ottagonale, che domina il paese, dalla quale si pu\u00f2 ammirare il panorama."}
{"id": "485055", "revid": "92723", "url": "https://it.wikipedia.org/wiki?curid=485055", "title": "Santuario di Santa Maria delle Armi", "text": "Il santuario di Santa Maria delle Armi \u00e8 un complesso monumentale, di origine medievale, della Calabria. \nSi trova nel territorio di Cerchiara di Calabria alle pendici del monte Sellaro a 1015 m s.l.m. con vista sulla pianura di Sibari e sul golfo di Taranto.\nOrigine del nome.\nIl titolo Madonna delle Armi deriva dal greco \"\u03a4\u03c9\u03bd \u03b1\u03c1\u03bc\u03c9\u03bd\" (T\u014dn arm\u014dn) ossia \"delle grotte, degli anfratti\", con riferimento ad alcune caverne del monte Sellaro.\nStoria.\nL'odierno santuario sorge su un antico sito monastico bizantino, alle pendici del monte Sellaro, anche noto come \"monte santo\". Gi\u00e0 nel X secolo si ha notizia nella \"Vita\" di san Saba di un \"monachus ascetarii Armon\" (un monaco proveniente dall'ascetario delle Armi) e, poco distante, dell'esistenza del celebre monastero bizantino di Sant'Andrea, guidato dagli abati (eg\u00f9meni) Pacomio e san Gregorio da Cerchiara. \nNel 1192 una ricca donazione in greco di un facoltoso cerchiarese, Gervasio Cabita, menziona, tra gli altri beneficiari, il monastero femminile di Santa Maria delle Armi e la sua chiesa.\nNel corso del XV secolo, dopo un probabile periodo di abbandono, la chiesa \u00e8 di nuovo meta di pellegrinaggio. \nNel 1517 il vescovo di Cassano, Marino Tomacelli di Napoli, con bolla ufficiale, dona il giuspatronato della chiesa alla \"Universitas Civium Circlarii\" (l'allora comune di Cerchiara) per aver eseguito importanti lavori di ristrutturazione. Da allora anche i signori di Cerchiara, i principi Sanseverino di Bisignano e i Pignatelli di Cerchiara, incrementarono con le proprie offerte il complesso monumentale (da un edificio loggiato agli altari settecenteschi, dagli affreschi alla cappella della Madonna).\nAl 1533 risale la costruzione, a partire dal santuario, di un complesso di strutture assistenziali. Il santuario \u00e8 stato infatti una Pia Casa di Carit\u00e0 sino ai primi decenni del XVIII secolo, dedito soprattutto ad accogliere e istruire persone indigenti e orfanelli. In questo contesto, agli esposti accolti dal santuario vennero dati i cognomi \"Dell'Armi\" e \"Cerchiara\".\nLeggenda della Sacra Pietra.\nL'antica leggenda vuole che nel 1450 alcuni cacciatori di Rossano videro una cerva infilarsi in una piccola grotta del monte Sellaro. Giunti al suo interno non videro pi\u00f9 la cerva ma due icone lignee raffiguranti i Santi evangelisti. I cacciatori, meravigliati del prodigio, portarono le tavolette nella loro citt\u00e0, a Rossano. Qui per\u00f2 le tavolette sparirono ripetutamente per essere poi sempre ritrovate nel luogo del loro rinvenimento. Si decise quindi di edificare una piccola cappella che le custodisse. Durante i lavori, un fabbro indispettito da una pietra ovale, inservibile al suo scopo, la quale gli capitava sempre tra le mani, la ruppe con un colpo deciso. Questa si apr\u00ec in due: da un lato l'immagine della Madonna con il Bambino e dall'altra San Giovanni Battista. \nLa prima \u00e8 custodita gelosamente ancora in una cappella con marmi policromi all'interno della chiesa, l'altra fu trafugata e, secondo una tradizione, trasportata a Malta.\nFesta del 25 aprile.\nLa festa religiosa della Madonna delle Armi cade il 25 aprile. Caratteristica \u00e8 la processione che, tra antichi inni alla Vergine, si snoda lungo i sentieri montuosi per poi far ritorno al Santuario. In questo giorno, numerosi devoti, dopo aver partecipato alle sacre funzioni, sono soliti sostare negli antistanti boschi, dove organizzando allegri bivacchi, danzano al suono di caratteristici strumenti. Questa festivit\u00e0 \u00e8 stata istituita nel 1846 a seguito di una grazia ottenuta dagli abitanti di Cerchiara per intercessione della Madonna: la salvezza del raccolto, messo in pericolo dalla calura. \nIl 25 aprile di quell'anno, i fedeli organizzarono una processione per chiedere l'intervento della Madre di Dio, che intervenne subito. Da allora, con apposito patto scritto, la gente festeggia la sua protettrice in questo giorno. La festivit\u00e0 \u00e8 inoltre denominata \"Dei vinticinche\", per distinguerla da quella che si tiene la domenica di Pentecoste, detta appunto \"Vinticoste\", in cui i fedeli usano festeggiare la Solennit\u00e0 con sagre di prodotti tipici.\nGestione.\nDal Cinquecento il santuario \u00e8 gestito direttamente dai rappresentanti della comunit\u00e0 civica di Cerchiara. Nella migliore tradizione delle laiche \"fabbricerie\", oggi viene diretto da una Fondazione riconosciuta e regolarmente iscritta all'elenco speciale della Regione Calabria.\nCuriosit\u00e0.\nAll'interno della chiesa, nella cappella alla sinistra della navata centrale (nota oggi come Cappella Pignatelli), una lapide di marmo ricorda la sepoltura del principe Valerio Pignatelli di Cerchiara (Chieti, 19 marzo 1886 - Sellia Marina, 6 febbraio 1965), straordinario e discusso personaggio, autore, tra l'altro, di numerosi romanzi ambientati in epoca napoleonica, aventi come protagonista l'antenato Andrea Pignatelli di Cerchiara, ufficiale al seguito di Gioacchino Murat. "}
{"id": "485057", "revid": "767487", "url": "https://it.wikipedia.org/wiki?curid=485057", "title": "The Other Final", "text": "The Other Final (\"L'altra finale\") \u00e8 un documentario del 2003 diretto dal regista olandese Johan Kramer sulla partita di calcio fra e tenutasi il 30 giugno 2002 allo Stadio Changlimithang di Thimphu (Bhutan).\nStoria.\nL'idea della partita (e del documentario) nasce dopo la mancata qualificazione della nazionale olandese ai Mondiali di calcio del 2002. Kramer decide di \"elaborare\" la sconfitta della propria nazionale organizzando un match di calcio fra le due nazionali che occupano gli ultimi due posti del ranking FIFA. Le due Nazionali in questione non potrebbero essere pi\u00f9 diverse fra loro: una \u00e8 il Bhutan, piccolo Paese arroccato sulla catena montuosa dell'Himalaya; l'altra \u00e8 quella di Montserrat, piccola isola dei Caraibi.\nL'iniziativa viene accolta con enorme entusiasmo in entrambi i Paesi, mentre la notizia fa il giro del mondo. \"L'altra finale\" viene giocata lo stesso giorno della finale dei Mondiali (30 giugno 2002) fra e , di fronte a circa 25.000 spettatori. In tribuna d'onore, siedono anche il Principe del Bhutan Dasho Jigyel Ugyen Wangchuk e l'intero Governo del Paese himalayano.\nLa nazionale di Montserrat accusa il notevole cambio climatico (si gioca a circa 2250 metri sopra il livello del mare) e un problema di intossicazione alimentare per sette dei suoi componenti. I caraibici si difendono bene, ma il Bhutan mostra una notevole superiorit\u00e0. La partita, arbitrata dall'inglese Bennett, si conclude 4-0 per la nazionale Himalayana.\nAl termine dell'incontro, entrambe le Nazionali vengono comunque premiate con uno speciale trofeo: una coppa divisa in due, le cui met\u00e0 verranno tenute da entrambi i contendenti.\nIl documentario di Kramer \u00e8 stato premiato al \"Film Festival di Avignone\" del 2003 come \"Miglior documentario\" ed ha ricevuto una Menzione Speciale nella Sezione \"Documentari\" al \"Bermuda International Film Festival\"."}
{"id": "485061", "revid": "1718925", "url": "https://it.wikipedia.org/wiki?curid=485061", "title": "Paddleball", "text": "Il paddleball \u00e8 uno sport simile a squash e racquetball.\nQuesto gioco atletico fu ideato in USA, nazione nella quale \u00e8 abbastanza popolare. Si praticano due specialit\u00e0 di gioco ossia \"singolo\" (1 contro 1) e \"doppio\" (2 contro 2).\nLa regola generale del gioco \u00e8 che la palla deve colpire il muro senza effettuare pi\u00f9 di un rimbalzo consecutivo sul pavimento.\nLe palle da gioco sono di solito in gomma e di colore nero, blu e verde. Le racchette erano anticamente fatte in legno, ma sono ora realizzate principalmente in materiali quali carbonio e titanio.\nIl gioco in America \u00e8 regolamentato dalla \"American Paddleball Association\"."}
{"id": "485065", "revid": "289247", "url": "https://it.wikipedia.org/wiki?curid=485065", "title": "Chandrayan", "text": ""}
{"id": "485068", "revid": "287204", "url": "https://it.wikipedia.org/wiki?curid=485068", "title": "Stefan Everts", "text": "Carriera.\nSuo padre \u00e8 Harry Everts, quattro volte campione del mondo di motocross (1975 nella classe 250; 1979, 1980, 1981 nella classe 125), e fin da bambino Stefan ne ha seguito le orme, cominciando ad andare in moto prestissimo. Gi\u00e0 nel 1989, a 16 anni e mezzo, si affaccia al mondiale della 125, concludendo quindicesimo. Nel 1990 \u00e8 sulla Suzuki ufficiale, come seconda guida dell'americano Donny Schmit, e termina la stagione al terzo posto; l'anno seguente completa la scalata, laureandosi per la prima volta in carriera campione del mondo.\nFresco del titolo nella ottavo di litro, nel 1992 compie il salto nella classe superiore della 250: nel corso del GP di Germania \u00e8 per\u00f2 vittima di un grave infortunio che gli costa l'asportazione della milza, e perde diversi mesi prima di tornare in pista. Nel 1993, di nuovo in perfetta forma, combatte una strenua lotta col sudafricano Greg Albertyn e con Donny Schmit, terminando la stagione al secondo posto.\nNel 1994 abbandona la Suzuki per il team Kawasaki mentre proprio la Suzuki ingaggia il suo grande rivale Albertyn che al termine dell'annata si conferma campione iridato.\nNel 1995 Albertyn si trasferisce in America per correre il Supercross ed Everts ha la strada libera per conquistare il suo secondo titolo iridato, il primo nella 250. L'anno seguente lascia la Kawasaki per la Honda e, dopo un momento difficile verso met\u00e0 stagione, riesce con una straordinaria rimonta nelle gare finali a recuperare lo svantaggio in classifica da Marnicq Bervoets e a confermarsi campione. Il 1997 \u00e8 l'anno del quarto titolo, il terzo consecutivo e anche alle varie edizioni del Motocross delle Nazioni \u00e8 sempre l'avversario pi\u00f9 temibile per i piloti americani. Il clamore dei suoi successi lo fa affermare come personaggio mediatico, tanto che esce addirittura un suo disco musicale intitolato \"Try To Beat Me\".\nNel 1998 per Stefan comincia un periodo buio: nel campionato del mondo si confronta aspramente con il francese S\u00e9bastien Tortelli (pilota della Kawasaki) e il duello si conclude solo all'ultima prova in Grecia dove Everts era arrivato in testa con un buon vantaggio; in gara commette per\u00f2 una serie di errori che gli fanno perdere il titolo.\nL'anno seguente s'infortuna al ginocchio in una gara pre-mondiale a Beaucaire, in Francia, e rientra solo per le ultime prove; nel 2000 va ancora peggio, dopo aver accettato la proposta della Husqvarna per correre il mondiale 500, per il secondo anno consecutivo si fa male nella gara di Beaucaire ed \u00e8 costretto a saltare buona parte della stagione. Alla fine partecipa ad una sola gara, verso la fine del campionato, ritirandosi dopo pochi giri.\nDopo un triennio cos\u00ec difficile, nel 2001 Stefan si accorda col team diretto da Michele Rinaldi per correre il mondiale 500 con la Yamaha; suo compagno di squadra \u00e8 il vecchio rivale, ma grande amico nella vita di tutti i giorni, Marnicq Bervoets. Everts, che non ha totalizzato punti nella stagione precedente, sceglie di correre con il numero 72, il suo anno di nascita. Alla prima gara, in Spagna, conquista subito la vittoria, approfittando di un errore del campione in carica Jo\u00ebl Smets, e nel corso della stagione raggiunge e supera il record del maggior numero di GP vinti in carriera, detenuto da Jo\u00ebl Robert con 50 successi; alla fine si laurea per la quinta volta campione del mondo, eguagliando il record di \"Mr. 875\" (campione in tutte e tre le cilindrate: 125, 250 e 500) appartenente a Eric Geboers.\nNel 2002 si conferma campione e raggiunge anche l'altro primato detenuto da Jo\u00ebl Robert, cio\u00e8 quello del maggior numero di titoli mondiali vinti (i titoli sono sei).\nPer il 2003 si prospetta una nuova sfida: i regolamenti sono stati cambiati ad hoc per creare una nuova \"super-categoria\", la MotocrossGP, in cui possono correre i piloti in sella alle 450 4T e quelli sulle 250 2T, e quindi i grandi protagonisti della 500 e della 250 si ritrovano tutti insieme dietro lo stesso cancelletto. I favoriti principali sono i rispettivi campioni in carica, Everts da un lato e il francese Micka\u00ebl Pichon dall'altro. Nelle prime tre gare Pichon \u00e8 imbattibile e Stefan viene preceduto anche dal vecchio rivale Smets, ma dal GP d'Italia a Montevarchi le cose cambiano: Everts corre anche la gara della 125 (che si disputa prima della MXGP) in sella ad una Yamaha 250 4T, aggiudicandosi, poi, anche la MXGP. Da l\u00ec in avanti il campione belga infila un filotto irresistibile di vittorie, una dopo l'altra fino al titolo, il settimo della carriera, conquistato matematicamente con una gara d'anticipo. Nell'ultimo GP della stagione, in Francia, si schiera al via di tutte e tre le categorie (125, MXGP e 650) e riesce nell'impresa di vincerle, entrando nella storia con un altro record.\nIl biennio 2004-2005 scorre abbastanza tranquillo per Everts, che conquista l'ottavo e il nono titolo nella nuova categoria MX1 senza particolari affanni. Del resto, ormai non c'\u00e8 pi\u00f9 nessun pilota in Europa in grado di impensierirlo: Pichon \u00e8 troppo discontinuo, Smets \u00e8 provato dagli anni e dagli infortuni, Bervoets si \u00e8 ritirato, il nuovo talento Ben Townley manca di esperienza e ha gi\u00e0 in mente di trasferirsi in America, Joshua Coppins \u00e8 il pi\u00f9 regolare, ma non ha il guizzo del campione.\nNel 2006 la KTM, per tentare di interrompere il dominio di Stefan, decide di riportare in Europa Sebastien Tortelli, l'unico che era riuscito a batterlo dai tempi di Greg Albertyn. Il francese \u00e8 reduce da un'esperienza americana costellata da tanti infortuni e cerca l'occasione del riscatto, mentre Everts vuole chiudere la sua carriera con il decimo titolo mondiale. Il duello \u00e8 subito intenso, ma nel corso della terza prova, il GP del Portogallo, Tortelli cade mentre \u00e8 in lotta con Stefan, s'infortuna all'anca e chiude anzitempo la sua annata (e anche la sua carriera); per il campione belga la stagione si trasforma in una passerella trionfale, chiusa con le cifre record di 27 vittorie di manche su 30 e 14 GP su 15, che gli permettono di ritirarsi dalle corse all'incredibile quota di 10 titoli iridati e 101 GP vinti.\nAl momento del suo ritiro, grazie ai risultati ottenuti in carriera, \u00e8 il pilota che ha vinto di pi\u00f9 nella storia della disciplina e detiene numerosi record, molti dei quali difficilmente battibili: 10 campionati mondiali vinti, 101 GP, vittoria del titolo iridato in tutte e tre le cilindrate (primato condiviso con Eric Geboers), unico ad aver vinto 3 GP nella stessa giornata, pilota col maggior numero di vittorie in una sola stagione (14 GP su 15 e 27 manche su 30 nel 2006) e ultimo pilota ad aver vinto un GP della 500 su una moto a 2 tempi (Namur 1998).\nIl Motocross delle Nazioni.\nPer un intero decennio Stefan Everts \u00e8 stato il pilota pi\u00f9 rappresentativo del motocross europeo e lo testimoniano anche le sue prestazioni al Motocross delle Nazioni, dove spesso \u00e8 stato in grado di battere i campioni americani e di trascinare il Belgio alla vittoria. In totale, ha partecipato a 15 edizioni della gara, \u00e8 salito sul podio 14 volte e cinque volte ha vinto. A livello individuale, ha vinto numerose manche e dal 1998 al 2001 (nel 2000 non ha corso) ha conquistato ininterrottamente la vittoria in tutte le batterie a cui ha partecipato.\nLa sua gara pi\u00f9 bella, probabilmente, \u00e8 stata quella del 2006, l'ultima corsa della carriera: sulla pista inglese di Matterley Basin ha vinto entrambe le manche, sconfiggendo nettamente il giovane fenomeno americano James Stewart Jr., schierato nella sua stessa categoria, e, pur non riuscendo a vincere la classifica per Nazioni, ha salutato le competizioni da trionfatore.\nIl Campionato Nazioni \u00e8 stato anche l'unica occasione dove si \u00e8 potuto assistere al confronto diretto tra Stefan e l'altro campionissimo del motocross, l'americano Ricky Carmichael: il confronto, nella stessa categoria, \u00e8 avvenuto in due occasioni, 2003 e 2005, ed in entrambi i casi ha prevalso nettamente Carmichael. Al Nazioni del 2007, disputato sulla pista americana di Budds Creek e ultima gara della carriera di Carmichael, i due campioni, tra cui \u00e8 sempre esistita una stima reciproca, sono stati invitati ad effettuare un giro d'onore congiunto, sfilando insieme in pista per raccogliere il tributo del pubblico.\nDopo le corse.\nDal 2007 Everts \u00e8 team manager della squadra ufficiale KTM (affiancato dal 2010 da Claudio de Carli per la MX1), nonch\u00e9 uno dei responsabili dello sviluppo dei nuovi modelli della Casa austriaca; in particolare ha fortemente voluto la nascita della nuova 350 4T con sospensione posteriore link, portata al successo da Antonio Cairoli. Con Stefan come manager, la KTM vince ininterrottamente il campionato del mondo della MX2 dal 2008 al 2015.\nAl termine della stagione 2015 ha annunciato il suo passaggio alla direzione tecnica della squadra Suzuki.\nCuriosit\u00e0.\n- Oltre ad aver vinto nel motocross s\u00ec \u00e8 dimostrato vincente anche nell'enduro, specialit\u00e0 nella quale ha gareggiato da wild card nella stagione 2003 partecipando alla Sei Giorni Internazionale di Enduro (o six days), dove \u00e8 riuscito a vincere la classifica individuale, davanti a tutti i migliori piloti professionisti della specialit\u00e0, che disputavano regolarmente il Campionato mondiale di enduro.\n- Nel 2004 ha avuto un figlio, Liam che, a due anni, \u00e8 stato messo sotto contratto con la Yamaha: qualora decida di correre in moto, il piccolo lo far\u00e0 in sella ad una Yamaha. L'accordo, che ha suscitato scalpore e discussioni, \u00e8 stato motivato con un calcolo di probabilit\u00e0 secondo cui Liam, essendo figlio e nipote di grandi campioni, pu\u00f2 facilmente aver ereditato un talento genetico per il motocross.\n- Nel 1998 ha inciso un disco, intitolato \"Try to beat me\", con il campionamento del rumore di una moto da cross e la ripetizione di una frase pronunciata da Stefan (\"I'm the best, try to beat me\") poggiati su una base tipicamente dance. Il disco ha destato critiche per via di un atteggiamento giudicato eccessivamente arrogante. Paradossalmente, proprio nel 1998, Stefan ha dovuto digerire l'amara delusione della sconfitta all'ultima gara contro S\u00e9bastien Tortelli.\n- Sebbene la consistenza e la capacit\u00e0 di mantenere il sangue freddo in gara siano state due sue grandi doti, Stefan ha avuto in pi\u00f9 di un'occasione dei veri e propri crolli psicologici, dovuti alla pressione, a situazioni personali delicate e ad un carattere giudicato da molti \"particolare\". Nel 1994, dopo aver perso per il secondo anno consecutivo contro Albertyn (con cui non correva buon sangue), pens\u00f2 addirittura di smettere di correre e per riprendersi fu costretto ad andare dallo psicologo; nel 1998, nel corso del duello finale contro Tortelli in Grecia, sub\u00ec una vera e propria crisi nervosa, cadde impiegando tantissimo tempo a rialzare la moto e ripartire, poi, una volta al traguardo, scoppi\u00f2 in lacrime e si gett\u00f2 a terra privo di forze; nel 2000, a causa di un rapporto burrascoso col suo manager personale, l'inglese Dave Grant, attravers\u00f2 un momento personale e professionale molto difficile, disputando una sola gara in tutta la stagione.\n- Ogni anno organizza in Belgio una manifestazione di solidariet\u00e0, denominata \"Everts and Friends\", a cui partecipano molti grandi campioni del motocross presente e passato.\n- Nel corso dell'ultimo GP del mondiale 2004, corso in Sudafrica a Sun City, Everts, gi\u00e0 matematicamente campione, si tocc\u00f2 con Micka\u00ebl Pichon nelle prime fasi della seconda manche e fin\u00ec a terra. Invece di rialzare la moto e riprendere la corsa, si spost\u00f2 a piedi in un altro punto della pista vicino a dove era caduto, aspett\u00f2 che passasse Pichon e cerc\u00f2 di farlo cadere, tirandogli addosso i suoi occhiali ed urlandogli contro. La Federazione Internazionale decise di non sanzionare Stefan, ma lo diffid\u00f2 dal compiere nuovamente atti simili, pena la squalifica. In seguito, Everts ha citato Pichon come uno dei piloti con cui ha avuto un rapporto migliore all'interno del paddock e ha confessato di aver provato un forte imbarazzo per quella vicenda.\n- Sempre nel GP del Sudafrica, ma nel 2005, si rese protagonista di un clamoroso errore. Nel corso dell'ultimo giro della seconda manche, trovandosi ampiamente al comando, si volt\u00f2 verso il pubblico per salutarlo in aria; tuttavia, forse per un eccessivo relax, non fu abbastanza lesto a riprendere il controllo del manubrio e, all'atterraggio, fin\u00ec goffamente a terra, lasciando la vittoria a Joshua Coppins. Da quella volta \u00e8 sempre stato molto attento a non concedersi in numeri e frivolezze eccessive, soprattutto nei giri finali.\n- Nel 1998 si present\u00f2 al via del GP del Belgio della classe 500 a Namur, come wild card, in sella ad una Honda CR 500 2T \"prototipo\" caratterizzata dal telaio perimetrale in alluminio (ricordiamo che nel 1997 \u00e8 entrata in produzione la CR 250 col telaio in alluminio e nel 1998 la CR 125 con lo stesso tipo di telaio, mentre la CR 500 ha sempre tenuto il telaio in acciaio fino alla sua uscita di produzione nel 2001). Vinse agevolmente entrambe le manche ed \u00e8 rimasto nella storia come l'ultimo pilota ad aver vinto un GP della 500 in sella ad una moto a 2 tempi.\n- \u00c8 stato eletto per cinque volte sportivo dell'anno in Belgio; dopo Eddy Merckx, \u00e8 l'atleta maschio che ha conquistato pi\u00f9 volte questo premio."}
{"id": "485069", "revid": "16073", "url": "https://it.wikipedia.org/wiki?curid=485069", "title": "Passo del Falzarego", "text": ""}
{"id": "485071", "revid": "124237629", "url": "https://it.wikipedia.org/wiki?curid=485071", "title": "Prva slovenska nogometna liga", "text": "La Prva slovenska nogometna liga (conosciuta anche come PrvaLiga o 1. SNL) \u00e8 la massima serie del campionato sloveno di calcio. \u00c8 stata istituita nel 1991 con la proclamazione di indipendenza dello Stato sloveno, ed \u00e8 gestita dalla Federazione nazionale (\"Nogometna zveza Slovenije\").\nStoria.\nIstituito nel 1920, fino alla fine della stagione 1990-1991 il campionato sloveno (chiamato Slovenska republi\u0161ka nogometna liga) faceva parte della struttura del campionato jugoslavo.\nFino alla stagione 2005-2006 la massima divisione era conosciuta come \"Liga Si.mobil Vodafone\", per poi cambiare nome secondo un accordo di sponsorizzazione con Telekom Slovenije.\nDopo l'indipendenza il campionato \u00e8 stato per molti anni dominato dall'Olimpia Lubiana, societ\u00e0 che frequentava assiduamente la prima divisione jugoslava e quindi possedeva una caratura tecnica e una organizzazione societaria superiore alle avversarie. Col tempo per\u00f2 anche club come il NK Maribor o il NK Gorica furono capaci di insidiare la formazione lubianese che, a causa di problemi finanziari, venne esclusa dal campionato nel 2005. \nIl campionato 2019-2020, cos\u00ec come il resto di tutti i tornei sportivi del mondo (salvo rare eccezioni), \u00e8 stato sospeso per circa tre mesi causa pandemia di COVID-19, precisamente dall'8 marzo al 5 giugno 2020. Inoltre, le partite giocate dopo lo stop forzato si sono disputate a porte chiuse in modo da evitare assembramenti (cos\u00ec come nella maggior parte del resto delle competizioni sportive mondiali); solo dal mese di luglio gli stadi hanno aperto le porte solo ad un numero limitato di spettatori. Il , vincendo il campionato, ha interrotto l'egemonia Maribor/Olimpia Lubiana che durava da 10 anni.\nStruttura.\nIl campionato \u00e8 disputato da dieci squadre che si affrontano in un doppio girone all'italiana con 2 andate e 2 ritorni, per un totale di 36 turni. L'ultima viene retrocessa nella \"2. SNL \" (la seconda divisione) mentre la penultima spareggia con la seconda della \"2. SNL\".\nSquadre.\nStagione 2021-2022.\nPartecipazioni per squadra.\nSono 42 le squadre che hanno partecipato alle 31 stagioni Prva slovenska nogometna liga dal 1991-1992 al 2021-2022 (squadre in grassetto):\nPartecipazione alle coppe europee.\nLa vincente del campionato partecipa ai preliminari della UEFA Champions League. Solo nell'edizione 1999-00 il Maribor fu capace di raggiungere la fase a gironi. La seconda e la vincente della Coppa di Slovenia vanno al preliminare di Coppa UEFA, mentre la terza gioca l'Intertoto. Nel 2006 sempre il Maribor \u00e8 riuscito a vincere una delle finali della manifestazione e qualificarsi per i preliminari di Coppa UEFA.\nPartecipazioni per stagione.\nIn arancione sono state riportate le presenze dell'Olimpia Lubiana nelle coppe europee, all'epoca nella quale la Slovenia faceva ancora parte della Jugoslavia. Le presenze si riferiscono alla Coppa delle Fiere."}
{"id": "485072", "revid": "155136", "url": "https://it.wikipedia.org/wiki?curid=485072", "title": "Vital I Michele", "text": ""}
{"id": "485073", "revid": "1658", "url": "https://it.wikipedia.org/wiki?curid=485073", "title": "Museo di Valentano", "text": ""}
{"id": "485076", "revid": "767487", "url": "https://it.wikipedia.org/wiki?curid=485076", "title": "Post comunismo", "text": "Con il termine post-comunismo si intende una fase politica in cui i partiti comunisti compiono un processo di revisione ideologica che li porta ad abbandonare la prospettiva marxista e ad avvicinarsi alle forze della sinistra democratico-riformista tradizionale: socialismo democratico, socialdemocrazia e cristianesimo sociale.\nStoria.\nI precursori del \"post-comunismo\".\nSenza dubbio precursori del post-comunismo furono i miglioristi. Essi, infatti, rappresentavano la componente di \"destra\" all'interno del Partito Comunista Italiano. Eredi delle posizioni di Giorgio Amendola, i miglioristi erano radicati nell'apparato del PCI e nella gestione delle \"cooperative rosse\". Propensi ad un \"miglioramento\" riformista (se non all'accettazione) del capitalismo, non condividevano la politica sovietica (anche se in alcuni casi furono costretti a conformarvisi), contrastarono l'estrema sinistra del '68 e del '77 ma anche le correnti del PCI pi\u00f9 movimentiste o \"moraliste\", nonch\u00e9 gli orientamenti politici berlingueriani. Sostenevano al contrario il dialogo e l'azione comune con partiti come il PSDI e il PSI, quest'ultimo specialmente durante la segreteria di Craxi, di cui erano interlocutori privilegiati. Furono, dunque, grandi sostenitori della svolta di Occhetto nel 1989 (firmando la mozione 1). Il leader tradizionale della corrente era Giorgio Napolitano; vi appartenevano inoltre Paolo Bufalini, Gerardo Chiaromonte, Napoleone Colajanni, Guido Fanti, Nilde Iotti, Luciano Lama, Emanuele Macaluso, Giancarlo Pajetta, Antonello Trombadori e altri ancora: la maggioranza DS, in pratica le correnti della \"destra\" interna, raggruppa la maggior parte dei seguaci degli ex-miglioristi.\nEvoluzione del post-comunismo.\nIl post-comunismo per\u00f2, non poteva rappresentare una corrente politica di pensiero distinta dalle altre, esso infatti altro non era che una fase di transizione in vista dell'accettazione del socialismo democratico. All'interno di questo infatti, molti post-comunisti hanno rafforzato la tendenza di \"sinistra\", opposta alla \"destra\" socialdemocratica.\nLe organizzazioni socialdemocratiche, compresero immediatamente l'opportunit\u00e0 che le forze post-comuniste offrivano loro (un allargamento dei consensi ed il definitivo trionfo del riformismo socialista sul comunismo) e per facilitarne ed accelerarne la metamorfosi, accolsero le stesse nell'Internazionale Socialista e nel Partito del Socialismo Europeo.\nLa situazione in Italia.\nAnche in Italia dunque, sotto le spinte dei \"miglioristi\", il Partito Comunista Italiano si trasform\u00f2 in un partito post-comunista (il Partito Democratico della Sinistra) ed anche in Italia i socialisti, sotto la guida di Bettino Craxi, si fecero garanti dei post-comunisti presso l'Internazionale Socialista ed il PSE. Sogno del PSI di Craxi era poi riunire in un unico contenitore riformista tutte le forze che in qualche modo si ispiravano ai valori del socialismo democratico: dal moderato e centrista Partito Socialista Democratico Italiano, al Partito Socialista Italiano fino a comprendere anche gli ultimi arrivati del Partito Democratico della Sinistra."}
{"id": "485080", "revid": "92723", "url": "https://it.wikipedia.org/wiki?curid=485080", "title": "Ordelaffo Falier", "text": "Origini.\nScarse le notizie biografiche: appartenente al ramo \"Dedoni\" o \"Deodoni\" dell'importante famiglia Falier, le cronache posteriori lo fanno figlio del doge Vitale Falier, anche se non si traggono informazioni dai documenti coevi. Si osservi che il nome \"Ordelaf\" \u00e8 il palindromo del cognome \"Faledro\".\nSpos\u00f2 una tale Matelda, che gli sopravvisse per almeno dieci anni. Non \u00e8 chiaro da che casato essa provenisse: secondo alcuni era una Este, per altri era imparentata con la famiglia di Baldovino di Gerusalemme; certamente era di famiglia nobile e ricca, visto che port\u00f2 in dote 8.000 lire. Da lei ebbe due figli: Bonifacio, da identificare forse con l'omonimo vescovo di Castello, e Vitale, ambasciatore presso il .\nDogato.\nFu eletto doge probabilmente nella primavera del 1102 ma, vista la scarsit\u00e0 di fonti antiche, la data \u00e8 controversa. In molti documenti il doge \u00e8 ricordato come \"iuvenis\".\nIl suo governo affront\u00f2 fin dall'inizio non poche difficolt\u00e0. Anzitutto, le calamit\u00e0 naturali: in questo periodo la citt\u00e0 fu gravemente colpita da numerosi incendi (gennaio e aprile 1106 o 1107), cui segu\u00ec, nel 1117 (e forse ancora nel 1118) un terremoto. Il disastro pi\u00f9 pesante avvenne nel 1110, quando una mareggiata distrusse Malamocco, importante centro lagunare e antica sede del governo; questo evento provoc\u00f2 peraltro il trasferimento del vescovo locale a Chioggia.\nSi aggiunsero poi le guerre in Terraferma. Nel 1101 (o nel 1102) l'esercito era accorso in aiuto di Matilde di Canossa durante l'assedio di Ferrara. Nel 1107 il vescovo di Treviso Gumboldo saccheggiava l'abbazia di Sant'Ilario. Nello stesso periodo i Padovani si opposero con le armi alle opere idrauliche attorno al corso del Brenta. Altri conflitti si ebbero con Ravenna. Solo con Verona si riusc\u00ec a concludere un'alleanza commerciale e militare.\nNel 1108 i Normanni di Boemondo attaccarono l'Impero Bizantino, colpendo cos\u00ec gli interessi veneziani sulla libera navigazione nel basso Adriatico. Il Falier venne allora incontro alle richieste di Alessio I e invi\u00f2 una flotta e Boemondo fu sconfitto.\nMigliori furono i rapporti con Enrico V di Franconia, con il quale venne rinnovato l'antico \"pactum Lotharii\" (1111). Con questo trattato Venezia prendeva le distanze dalle pretese dei vescovi e dei comuni del Norditalia, con i quali era in contrasto. Nel 1116 l'imperatore visit\u00f2 la citt\u00e0 e fu fastosamente accolto dal doge.\nAltro importante avvenimento durante il governo del Falier fu la fondazione dell'Arsenale, testimoniata dall'erezione di un muro che ne delimitasse l'area (1104). Il doge si dedic\u00f2 inoltre alla costruzione della Basilica di San Marco: sono di questo periodo i mosaici pi\u00f9 antichi e almeno una dei portali dell'atrio, oltre che la notissima pala d'oro, secondo Andrea Dandolo commissionata dallo stesso doge nel 1105.\nNel 1112 il Falier si adoper\u00f2 per la vendita alla famiglia Baseggio di un terreno pubblico situato a San Bartolomeo. Le 2.000 lire ricavate permisero al governo di saldare dei debiti e di finanziare una legazione del patriarca di Grado a Costantinopoli. Parte del denaro serv\u00ec inoltre per preparare una flotta che fu forse impiegata nella successiva riconquista della Dalmazia.\nLa riconquista della Dalmazia e la morte.\nLa Dalmazia rappresentava la principale questione di Venezia. Nel 1102 la corona di Croazia e la corona di Ungheria erano state riunite nella persona del re magiaro Colomanno, che aveva cominciato a sottomettere le varie piazzeforti veneziane lungo la costa, da Spalato a Zara. Per la difficoltosa situazione in cui si era trovata ad inizio secolo, la Repubblica non pot\u00e9 intervenire. Solo dopo la conclusione delle lotte con i Normanni e i comuni vicini, Venezia pot\u00e9 allestire una flotta.\nLe campagne si svolsero a partire dal 1115 e furono guidate dallo stesso Falier, ma il doge perse la vita proprio durante uno di questi scontri, avvenuto presso Zara. Discussa la data precisa: le fonti antiche asseriscono che il dogato fosse durato quindici anni, quindi andrebbe collocata tra il 1117 e il 1118. Il suo corpo, dapprima condotto a Zara, fu poi portato a Venezia e inumato nell'atrio della Basilica di San Marco, ma della sua tomba oggi non resta traccia.\nCon la morte del doge, le citt\u00e0 dalmate appena conquistate caddero nuovamente in mano ungherese.\nCritiche.\nSecondo i cronisti il Falier avrebbe favorito i membri della sua famiglia: in effetti, in questo periodo una Maria Falier risulta badessa di San Zaccaria, mentre un Giovanni e un Domenico Falier furono nominati \"iudices\" dallo stesso doge; tra i diplomatici inviati presso Enrico V compare anche un Vitale Falier; infine un Faletro Falier fu eletto, sempre durante questo dogato, abate del monastero della Santissima Trinit\u00e0 e di San Michele di Brondolo."}
{"id": "485086", "revid": "438678", "url": "https://it.wikipedia.org/wiki?curid=485086", "title": "Antalgia", "text": ""}
{"id": "485091", "revid": "2087156", "url": "https://it.wikipedia.org/wiki?curid=485091", "title": "Principato vescovile di Trento", "text": "Il principato vescovile di Trento (in tedesco: \"F\u00fcrstbistum Trient\", in latino: \"Archidioecesis Tridentinus\") fu un antico stato ecclesiastico esistito per circa otto secoli (dall'inizio dell'XI secolo al 1803) all'interno del Sacro Romano Impero come entit\u00e0 semi-indipendente. I territori appartenenti legalmente al principato corrispondevano a gran parte della attuale provincia autonoma di Trento e parte della provincia autonoma di Bolzano (almeno fino al XVI secolo), oltre ad una stretta fascia in Svizzera (Engadina).\nNel 1803 il principato venne secolarizzato dall'imperatore Francesco d'Asburgo su iniziativa politica di Napoleone Bonaparte (nell'ambito della secolarizzazione di tutti i principati ecclesiastici del Sacro Romano Impero in seguito al Trattato di Lun\u00e9ville del 1801), che lo annesse tra il 1803 e il 1810 al filo-napoleonico Regno di Baviera e poi al Regno d'Italia fino al 1814. In seguito alla Restaurazione del 1815, i territori appartenenti al principato non vennero restituiti al vescovo, ma l'amministrazione del territorio pass\u00f2 alla contea del Tirolo entro l'Impero austriaco.\nPer molti secoli dalla sua fondazione, era esistito come entit\u00e0 statale o para-statale del Sacro Romano Impero, retta da ecclesiastici entro un complesso quadro di equilibri e intrecci politico-istituzionali e dinastici. Il principe vescovo aveva diritto di voto alla Dieta Imperiale, il numero 37.\nStoria.\nEt\u00e0 medievale.\nX secolo.\nLe prime attestazioni di poteri temporali attribuiti ai vescovi di Trento risalgono al periodo 933-945 con Manasse d'Arles, costretto alla resa da Berengario II d'Ivrea al suo rientro in Italia nel 945. Liutprando di Cremona documenta l'esistenza del Ducato di Trento (marca di Trento), fondato dai Longobardi, che faceva parte del Regno d'Italia, venne in seguito assegnato ai duchi di Baviera assieme alla marca di Verona. La marca per\u00f2 continu\u00f2 a far parte dell'ordinamento del Regno d'Italia, mentre il ducato di Baviera continu\u00f2 a far parte del regno Teutonico.\nXI secolo.\nIl comitato trentino, parte della marca di Verona, venne distaccato ed elevato a marca da Ottone III quando ad essa successe Ottone I di Carinzia. La nuova marca (anche se vi fu gi\u00e0 un Ducato di Trento con altri confini in epoca longobarda) venne affidata ad Aribo di Stein nel 995, detentore di un comitato carinziano nello Jauntal e fratello del vescovo Albuino di Bressanone: ad Aribo successe il figlio e vescovo Ulrico I e poi il nipote di Aribo, Ulrico II, entrambi vescovi di Trento. Secondo le fonti attualmente disponibili il principato venne riconosciuto (e non fondato) formalmente nel 1027 dall'imperatore del Sacro Romano Impero Corrado II il Salico (nello stesso anno della fondazione del vicino Principato vescovile di Bressanone, come attestano i rispettivi diplomi imperiali di investitura). Tuttavia secondo alcuni sussiste ancora il dubbio che il Principato tridentino sia stato costituito gi\u00e0 nel 1004 ad opera dell'imperatore Enrico II per ricompensare il vescovo Uldarico I dell'aiuto fornitogli contro Arduino d'Ivrea, sconfitto appunto nel 1004 alle chiuse della Valsugana. Secondo Walter Landi, tuttavia, quest'ultima ipotesi va posticipata, per l'appunto, al 1019/1021, anni in cui mor\u00ec Aribo e gli succedette il figlio e vescovo Ulrico I.\nLe donazioni fatte dall'imperatore Corrado II il Salico al vescovo Uldarico II comprendevano vari territori:\nIl territorio delle due contee di Trento e Bolzano ricalcava i territori dell'antico Ducato di Trento (poi marca longobarda trentina), rimasto sostanzialmente invariato in et\u00e0 carolingia.\nCorrado II decise di investire del potere temporale i vescovi per stabilizzare la regione, spesso teatro di scontri fra i diversi principi laici dell'Impero e per favorire il passaggio dell'esercito imperiale nel nord dell'Italia, lungo due antiche strade romane della zona, la via Claudia Augusta e la via Claudia Augustia Altinate. La maggior parte delle aree comprese nei due nuovi stati era precedentemente inclusa nella Marca di Verona e nel Ducato di Baviera.\nI due principi vescovi di Trento e di Bressanone furono autentici principi (a diverso titolo: \"duces, comites, marchiones\" ovvero duca, conte e marchese il primo, conte il secondo) del Sacro Romano Impero, soggetti solo all'autorit\u00e0 dell'imperatore e membri della dieta dell'imperiale.\nCi\u00f2 nonostante, la gestione economica e militare effettiva di questi territori, per diritto ecclesiastico, fu affidata ad avvocati o balivi, in primis ai consortili militari degli Appiano e dei Tirolo. Questi ultimi finirono per imporsi sulle altre famiglie laiche e progressivamente sottrassero ai vescovi parte dei loro territori, formando un'area controllata militarmente che molti secoli pi\u00f9 tardi confluir\u00e0 nella Contea del Tirolo.\nXII secolo.\nNei secoli seguenti il vescovo di Trento cerc\u00f2 di stabilire un solido legame con l'imperatore, allo scopo di limitare la crescente influenza sulla regione dei vari consortili gentilizi laici (in particolare quello dei Tirolo, futuri conti del Tirolo), che avevano come centro principale del loro potere il castello di Tirolo, poco sopra Merano. La famiglia dei Tirolo era di probabile origine bavarese, si insedi\u00f2 nel territorio e progressivamente arriv\u00f2 a controllare una regione a cavallo delle Alpi tra gli attuali Tirolo e Alto Adige/Sudtirolo. Essa mirava ad ampliare i suoi domini verso sud, in particolare verso Bolzano, la Bassa Atesina e la Val Venosta, territori controllati da altre famiglie e dal vescovo di Trento. Come spesso accadeva nel Medioevo, l'autorit\u00e0 politica temporale del vescovo non coincideva con i confini territoriali della diocesi e le crescenti ambizioni dei Tirolo, gi\u00e0 vassalli del vescovo, minacciavano cos\u00ec l'autorit\u00e0 della chiesa tridentina nei territori settentrionali. In seguito i Tirolo riuscirono ad usurpare illegalmente il titolo comitale a danno dei vescovi di Trento, che continuarono per secoli a rivendicare i loro diritti. Nel 1140 la contea di Venosta era gi\u00e0, di fatto, sotto il controllo del consortile dei Tirolo, mentre nella contea di Bolzano ancora attorno al 1170 persisteva una forma di regime consorziale tra i Tirolo e il vescovo di Trento.\nIl vescovo Adelpreto II (della famiglia dei Hohenstaufen, la stessa di Federico Barbarossa), tent\u00f2 di ripristinare il proprio potere temporale su tutto il territorio del principato ma cadde in battaglia, forse assassinato ad Arco il 30 settembre 1172 su mandato dei conti di Appiano. Altre fonti parlano invece della sua morte avvenuta a Rovereto alcuni anni dopo, nel 1177. L'autorit\u00e0 del principe vescovo fu poi ripristinata dall'imperatore Federico Barbarossa e dal figlio Enrico VI, ed il principato vescovile fu tra l'altro autorizzato a battere moneta propria e istituire nuove tasse.\nXIII secolo.\nIl principato venne riorganizzato da Federico Vanga, una delle figure di maggior rilievo della storia del principato, parente dell'imperatore Ottone IV di Brunswick. Alleatosi con il vescovo di Bressanone e sostenuto dall'ordine religioso-militare dei Cavalieri Teutonici, al quale don\u00f2 grandi patrimoni, riusc\u00ec a limitare l'influenza e la forza dei nobili laici e a riportare sotto il proprio controllo gran parte dei territori perduti. Allo scopo di imporre definitivamente l'autorit\u00e0 del vescovo sulla regione raccolse tutta la documentazione storica a sostegno del potere episcopale temporale nel \"Codex Wangianus\", noto in origine come \"Libro di san Vigilio\".\nFederico promosse inoltre il commercio lungo le vie delle Alpi e si interess\u00f2 in particolare delle miniere d'argento sul territorio. Le comunit\u00e0 germanofone trentine della Valle dei Mocheni hanno quest'origine, poich\u00e9 i minatori chiamati allo scopo arrivarono per lo pi\u00f9 dalla Germania. Lo statuto minerario emanato da Federico Vanga il 19 giugno 1209 \u00e8 considerato il pi\u00f9 antico documento ufficiale sull'estrazione mineraria alpina. In questo periodo Trento venne inoltre fortificata con la costruzione di una nuova cinta muraria e iniziarono i lavori per la costruzione della cattedrale.\nLa morte di Vanga in Terra Santa nel 1218 durante la V crociata segn\u00f2 una battuta d'arresto del principato trentino. Nel 1236 l'imperatore Federico II di Svevia depose i principi-vescovi della regione e prese direttamente il controllo militare dell'area trentina, annessa nel 1239 alla Marca trevigiana. L'amministrazione del nuovo feudo fu affidata a Sodegerio da Tito, nominato podest\u00e0 imperiale nel 1238 (carica che rimase sino al 1255). Sodegerio, soprattutto negli ultimi anni del suo governo e dopo la morte di Federico II, rafforz\u00f2 il sodalizio col veronese Ezzelino III da Romano. La debolezza del vescovado indusse Alberto III del Tirolo a solidarizzare con i vicari imperiali per rivendicare il potere temporale dei vescovi locali (oltre a quelli di Coira e Salisburgo), e nel 1252 tolse al vescovo di Trento i feudi dell'estinta casa dei conti di Appiano (dopo aver ottenuto nel 1248 i feudi comitali di Bressanone).\n\u00c8 a questo periodo che risale l'appropriazione del titolo di 'conte' (che spettava di diritto ai vescovi di Trento e Bressanone in quanto principi diretti dell'Impero) da parte del consortile dei Tirolo, il quale cominci\u00f2 a farsi chiamare non pi\u00f9 \"conti di Tirolo\" bens\u00ec \"conti del Tirolo\". Nella seconda met\u00e0 del XIII secolo Mainardo II di Tirolo-Gorizia prosegu\u00ec la politica di usurpazione ai danni dei vescovi, sottraendone una parte consistente dei territori con l'intento di dare luogo ad una vera e propria nuova compagine statale. Il conte Mainardo, come risulta dai documenti del tempo si autodefiniva (senza averne diritto) \"conte \"del Tirolo\"\" (non pi\u00f9 \"di Tirolo\") ed era determinato ad attuare una politica espansiva ai danni dei legittimi detentori dei titoli comitali (i vescovi di Trento e di Bressanone). Seguirono una serie di scontri armati (assedio ed espugnazione del castello del 'Mal Consiglio' nel 1277 da parte dei trentini (che divent\u00f2 allora 'Buonconsiglio'), a cui segu\u00ec la presa di Bolzano da parte di Mainardo (che ne rase al suolo le mura) che riusc\u00ec infine a prevalere. Le usurpazioni violente da parte dei Tirolo vennero progressivamente riconosciute anche dagli Asburgo (quando acquisirono il titolo imperiale) e la denominazione 'Contea del Tirolo' cominci\u00f2 ad essere impiegata nonostante l'origine illegale del titolo.\nXIV secolo.\nIl potere temporale del vescovo venne ripristinato nel 1310, quando papa Clemente V nomin\u00f2 a capo della Chiesa tridentina l'abate cistercense Enrico di Metz, cancelliere del re di Germania Enrico VII di Lussemburgo. Questo segn\u00f2 l'inizio di un solido legame tra Trento e la dinastia dei Lussemburgo: nel 1338 assume la cattedra episcopale un altro cancelliere, il boemo Nicol\u00f2 da Bruna, strettamente legato alla dinastia reale. Nicol\u00f2 limit\u00f2 il potere dei nobili e cerc\u00f2 di ristabilire l'unit\u00e0 del Principato, riorganizzando il piccolo esercito vescovile, riunito sotto un nuovo stemma unitario, l'aquila di San Venceslao (concessa il 9 agosto 1339 dal re di Boemia Giovanni).\nNel corso della seconda met\u00e0 XIV secolo, durante lo scontro tra gli imperatori rivali Carlo IV e Luigi IV, il Principato fu oggetto di diverse devastazioni e venne temporaneamente annesso ai territori della Baviera.\nIn questo periodo il vescovo Alberto di Ortenburg fu costretto a stringere un'alleanza esclusiva e perpetua con i nuovi potenti conti del Tirolo (uno dei rami della casata degli Asburgo, dato che nel 1363 Rodolfo IV era riuscito ad acquisirne la contea per mezzo di un'abile politica che indusse Margherita Maltausch alla cessione ereditaria) attraverso la stipulazione di patti noti come Compattate (1363, di dubbia autenticit\u00e0; e 1365): tali patti prevedevano la costruzione di una sorta di alleanza militare tra il conte del Tirolo e i vescovi locali, di fatto usurpandone il legittimo potere politico, segnandone di fatto la fine di una politica estera e militare autonoma, o comunque limitando l'autonomia del Principe vescovo con alterne vicende.\nXV secolo.\nAll'inizio del XV secolo il vescovo Giorgio I di Liechtenstein (1390-1419) tent\u00f2 di smarcarsi dalla subordinazione del Principato nei confronti dei Tirolo, non riconoscendo l'alleanza e ponendosi direttamente sotto l'autorit\u00e0 dell'imperatore. Tuttavia in questo periodo vi fu una decisa perdita di potere del vescovo nei confronti della citt\u00e0 e della campagna. Il carico fiscale imposto dal vescovo e le ingerenze tirolesi provocarono una rivolta generale a Trento, quindi nelle campagne e nelle valli (1407), in seguito alla quale venne promulgato un abbozzo di statuto comunale. Sperando di ottenere l'appoggio militare della Repubblica di Venezia, i rivoltosi costrinsero il principe vescovo all'esilio, mentre elessero Rodolfo Belenzani capitano del popolo. Privi per\u00f2 di appoggio esterno vennero sconfitti il 5 luglio 1409 dalle truppe asburgiche (Belenzani cadde combattendo sul campo). Le nuove istituzioni comunali non vennero per\u00f2 soppresse e costituirono da allora in poi un nuovo soggetto politico nella storia trentina.\nAlla morte di Giorgio I di Liechtenstein la cattedra episcopale venne affidata al nipote del re di Polonia, Alessandro di Masovia (1423-1444). Sostenitore di una coraggiosa politica di allontanamento dal Tirolo, cerc\u00f2 di far avvicinare Trento a Venezia e Milano. L'atteggiamento dispotico del vescovo polacco provoc\u00f2 per\u00f2 un'altra rivolta sanguinosa con l'intervento delle truppe austro-tirolesi (1435). Alla morte di Alessandro, divenuto in precedenza cardinale, il Principato sprofond\u00f2 nell'anarchia con uno scisma interno: il capitolo della cattedrale e l'Impero nominarono un vescovo che operava nel nord della Diocesi, mentre papa Eugenio IV e Venezia sostennero un ex abate che governava il sud dell'Episcopato.\nEt\u00e0 moderna.\nXVI secolo: la \"rifondazione\" del Principato.\nNel giugno del 1511 Trento e Bressanone firmarono un accordo noto come \"Landlibell\" con il quale i due Principati divennero \"confederati perpetuamente\" con la Contea del Tirolo (sempre per motivi militari). Durante la guerra che vide Venezia, nel 1519, tentare un'invasione del Principato, le truppe imperiali dei Lanzichenecchi vennero in aiuto delle truppe tirolesi e trentine del Principe vescovo, riuscendo a sconfiggere la Serenissima, il cui esercito sub\u00ec una sonora sconfitta nella battaglia di Calliano (10 agosto 1487), nonostante fosse molto superiore per numero di armati e di cavalieri.\nIn citt\u00e0 e nelle campagne ci furono inoltre episodi di pestilenze (1510 e 1512), carestie (1512, 1519-1520) e un terremoto nel 1521: questi episodi tragici segnarono l'inizio di una forma di resistenza al potere degli Asburgo. Una vera rivolta armata venne organizzata nel 1525 ed \u00e8 nota come \"Bauernkrieg\", guerra dei contadini tedeschi (spesso chiamata Guerra Rustica). I ribelli erano guidati dal tirolese Michael Gaysmair (1490-1532), che aveva stabilito un complesso piano di liberazione di tutti i territori di Trento e Bressanone e l'istituzione di una repubblica contadina, la nazionalizzazione delle terre e delle miniere, l'abolizione della nobilt\u00e0 e del ruolo stesso della Chiesa cattolica, a favore di una fede basata su una relazione diretta con Dio.\nI rivoltosi mancavano comunque di organizzazione e vennero facilmente uccisi nelle battaglie della Valle Isarco e di Vipiteno dalle truppe mercenarie austriache, con l'appoggio del vescovo Bernardo Clesio. Lo stesso Gaysmair venne ucciso da un sicario dell'arciduca Ferdinando d'Asburgo a Padova nel 1532. Un migliaio di ribelli tirolesi si rifugiarono in Moravia, vicino Auspitz, dove organizzarono le \"fraterne fattorie\" (\"Bruderh\u00f6fe\").\nIl cardinale Bernardo Clesio \u00e8 considerato l'autentico rifondatore dell'autorit\u00e0 dei principi di Trento, primo vescovo trentino e italiano dopo una serie di vescovi tedeschi. Consigliere dell'imperatore Massimiliano d'Asburgo e amico di Erasmo da Rotterdam, egli gioc\u00f2 un ruolo importante nell'elezione di Carlo V a Francoforte nel 1519 e in quella di Ferdinando I in qualit\u00e0 di re di Boemia. La sua personalit\u00e0 permise di superare la subordinazione trentina nei confronti del Tirolo e garant\u00ec la sovranit\u00e0 su Castelbarco e Rovereto. Con l'episcopato di Clesio il capoluogo del Principato venne fortemente rinnovato: venne predisposto infatti un nuovo assetto urbanistico e una nuova grande chiesa, Santa Maria Maggiore, anche in vista del grande Concilio che venne ospitato (1545-1563). Lo statuto che il cardinale promulg\u00f2 per Trento nel 1528 rimase in vigore fino al 1807.\nLe grandi riforme avviate da Clesio vennero completate dal suo successore, il cardinale Cristoforo Madruzzo, anch'egli trentino. Grazie al Concilio e alla politica di questo periodo il Trentino godette di una forte crescita economica nell'ambito delle miniere, delle manifatture e del commercio. La presenza, dovuta al Concilio, di uomini di cultura e di studiosi prevalentemente di lingua italiana, contribu\u00ec alla diffusione degli ideali rinascimentali e della cultura italiana. In seguito, l'introduzione della Controriforma determin\u00f2 una decisa inversione di tendenza rispetto al passato, con la definitiva diffusione della lingua italiana a scapito di quella tedesca, molto diffusa in precedenza fra i chierici della curia ma anche in parte sul territorio (nei centri urbani presso i ceti commerciali, spesso famiglie di origine germanica), anche a causa del fatto che prima del Clesio vi furono una serie di vescovi di lingua tedesca (nominati su pressione imperiale). Dopo il cardinale Cristoforo Madruzzo salirono alla cattedra episcopale altri tre vescovi della stessa famiglia trentina dei Madruzzo.\nXVII secolo.\nAll'interno del principato, oltre alla tutela militare di fatto degli Asburgo quali Conti del Tirolo, si vennero a confermare delle piccole entit\u00e0 subordinate su propriet\u00e0 di nobili famiglie, come i Cles, i Madruzzo, i Lodron, i Castelbarco, ma anche delle forme diverse di organizzazione come il \"Libero comune di Storo\", le \"Sette pievi delle Giudicarie\", i \"Quattro vicariati\", le quali godevano di una certa autonomia sulla base di Statuti riconosciuti, pur riconoscendosi anche l'autorit\u00e0 superiore del Vescovo e dell'Imperatore del Sacro Romano Impero Nationis Germanicae, mentre la restante parte del territorio era soggetta al dominio diretto del Vescovo.\nNel XVII secolo il principato soffr\u00ec le conseguenze economiche della guerra dei trent'anni e la decadenza dei commerci con il Veneto. Nella prima met\u00e0 del secolo, l'Episcopato venne retto dai membri della dinastia Madruzzo, che si passarono la carica di principe vescovo da zio a nipote: Ludovico, Carlo Gaudenzio (creati cardinali dal papa) e Carlo Emanuele governarono il Trentino per un secolo, controllando indirettamente anche il principato vescovile di Bressanone, sino alla morte di Carlo Emanuele nel 1658.\nIn quest'anno l'imperatore d'Austria Leopoldo I assegn\u00f2 il Principato all'arciduca Sigismondo Francesco d'Austria, fratello del conte del Tirolo. Il Trentino ritornava dunque nell'orbita tirolese, sebbene nel 1662 venisse siglato un accordo tra gli Asburgo e il capitolo di Trento sulla giurisdizione ecclesiastica a favore di Trento. Tre anni dopo Sigismondo Francesco mor\u00ec e il Principato (assieme a tutta la Contea del Tirolo) torn\u00f2 nell'orbita pi\u00f9 ristretta degli Asburgo.\nQuesto non signific\u00f2 tuttavia la perdita dello status di semi-indipendenza per il Principato, che sotto la tutela asburgica ottenne alcuni vantaggi: il pareggio di bilancio nel 1683, il completamento di una parte del Castello del Buonconsiglio di Trento, la bonifica di zone paludose nella valle dell'Adige, dove venne introdotta la coltivazione del riso.\nXVIII secolo.\nLa situazione peggior\u00f2 all'inizio del XVIII secolo, quando il Principato e il Tirolo vennero invasi dalle truppe francesi e bavaresi, e la stessa citt\u00e0 di Trento venne assediata per una settimana (settembre 1703). La minaccia pi\u00f9 pericolosa per l'autonomia del Principato fu la richiesta dell'imperatore Carlo VI di riunire direttamente sotto la corona asburgica tutti i territori che appartenevano o erano controllati dalla sua dinastia. Inizia cos\u00ec la strenua lotta contro la politica centralizzatrice di Vienna. Le pressioni austriache e la politica arrendevole del vescovo Domenico Antonio Thun, porta a cedere all'Austria la giurisdizione diretta di alcuni territori di confine (1741).\nI vescovi trentini successivi, e in particolare Leopoldo Spaur, continuarono la loro battaglia per l'indipendenza contro l'autorit\u00e0 imperiale austriaca che ormai li trattava pi\u00f9 da sudditi che non da principi confederati. La situazione si aggrav\u00f2 al punto che perfino la corte di Roma inoltr\u00f2 le proprie proteste ufficiali contro tale atteggiamento. Tuttavia, le pesanti ingerenze austriache nel governo del principato provocano con la politica di restrizioni economiche e doganali verso Venezia un grave ristagno del commercio: si impone infatti ai principati di Trento e di Bressanone di uniformarsi alla politica daziaria ed al blocco commerciale verso la repubblica veneta, fino all'invasione napoleonica del 1796.\nSecolo XIX.\nCon il trattato di Lun\u00e9ville (9 febbraio 1801) si avvi\u00f2 la secolarizzazione degli stati ecclesiastici, realizzata definitivamente nel 1803. Tra il 1803 e il 1810 il territorio del Principato fece parte del filo-napoleonico Regno di Baviera. Nel 1809, durante la guerra della quinta coalizione, torn\u00f2 brevemente sotto il controllo dell'esercito asburgico, affiancato dagli insorti al comando di Andreas Hofer i quali, dopo alcuni scontri con alterne vicende tra Vezzano e la Valle dell'Adige fino alla citt\u00e0 di Trento, furono infine sopraffatti dai napoleonici. Il successivo trattato di pace sanc\u00ec il passaggio di Trento e Bolzano al Regno d'Italia (dipartimento dell\"'Alto Adige\").\nIl 1815 con la Restaurazione segn\u00f2 la fine definitiva del Principato, inglobato nell'Impero asburgico d'Austria quale parte della Contea del Tirolo. Il territorio del vecchio principato vescovile venne subordinato all'Imperial Regio Capitanato di Innsbruck, sebbene nel sistema austroungarico fosse previsto il controllo su tutti gli atti dell'amministrazione da parte dei giudici locali (distrettuali) con competenza su piccoli gruppi di comuni o su singole vallate. Al vescovo di Trento rimasero i titoli puramente formali di Principe e di Sua Altezza, titoli definitivamente aboliti (come tutti gli altri titoli nobiliari spettanti ad ecclesiastici) solo nel 1953 per volere di Papa Pio XII."}
{"id": "485095", "revid": "580", "url": "https://it.wikipedia.org/wiki?curid=485095", "title": "Armoriale di San Giorgio", "text": "Un armoriale, in araldica, \u00e8 una raccolta di armi o stemmi. Questa voce raccoglie stemmi in cui compare san Giorgio. \u00c8 uno dei santi pi\u00f9 rappresentati negli stemmi, particolarmente nell'araldica civica."}
{"id": "485103", "revid": "41515", "url": "https://it.wikipedia.org/wiki?curid=485103", "title": "Analisi infinitesimale", "text": ""}
{"id": "485105", "revid": "125971423", "url": "https://it.wikipedia.org/wiki?curid=485105", "title": "Taiwan", "text": "La Repubblica di Cina (in cinese tradizionale ; in cinese semplificato ; romanizzazione Wade-Giles: \"Chung-hua Min-kuo\"; romanizzazione Tongyong pinyin: \"Zh\u014dngHu\u00e1 M\u00ednGu\u00f3\"; romanizzazione pinyin: \"Zh\u014dnghu\u00e1 M\u00edngu\u00f3\"; romanizzazione Gwoyeu Romatzyh: \"Jonghwa Mingwo\") \u00e8 uno Stato insulare \"de facto\" costituito da Formosa e dagli arcipelaghi di Penghu, Kinmen e Matsu, ma che nella sua costituzione rivendica anche la sovranit\u00e0 sulla Cina continentale e la Mongolia Esterna.\n\u00c8 nota anche come Taiwan () dal nome dell'isola principale che costituisce l'entit\u00e0 statale o, nelle lingue neolatine, Formosa. In ambito internazionale, specialmente sportivo, Taiwan \u00e8 conosciuta altres\u00ec come Taipei Cinese per via dell'opposizione diplomatica della Repubblica Popolare Cinese all'uso di un nome indipendente, in quanto essa chiama ufficialmente la Repubblica di Cina \u00abprovincia separatista di Taiwan\u00bb.\nNon riconosciuta n\u00e9 dalla Repubblica Popolare Cinese (la Cina continentale propriamente detta) n\u00e9 dagli altri quattro membri permanenti del Consiglio di sicurezza dell'ONU (Stati Uniti, Russia, Regno Unito e Francia), nonch\u00e9 dal Canada e dagli altri Stati dell'Unione europea, Taiwan intrattiene tuttavia con essi rapporti di collaborazione e di commercio (solitamente con un ufficio di rappresentanza facente funzioni di ambasciata, a nome Taiwan o Taipei); a dicembre 2021 \u00e8 riconosciuta da 13 Stati sovrani in tutto il mondo oltre alla Santa Sede.\nLa storica capitale della Repubblica di Cina \u00e8 Nanchino, che tuttavia si trova nella Cina continentale; attualmente il governo di Taiwan non riconosce una capitale \"de iure\", mentre la capitale \"de facto\" e sede del governo centrale \u00e8 Taipei.\nStoria.\nNascita della Repubblica di Cina (1912-1927).\nA fine Ottocento fu combattuta la prima guerra sino-giapponese. Al suo termine con la vittoria del Giappone il trattato di pace di Shimonoseki firmato il 17 aprile 1895 stabil\u00ec che l'isola di Formosa e le isole Pescadores diventassero possedimento perpetuo giapponese. \nIn Cina dopo oltre 2000 anni di dominio imperiale, nel 1912 la Repubblica di Cina subentr\u00f2 al sistema dinastico della Dinastia Qing (\u6e05\u671d), giunta ormai al declino. La Cina aveva vissuto un secolo di instabilit\u00e0 dovuto sia alle ribellioni interne sia alla dominazione straniera. Mentre gli intellettuali cercavano una nuova filosofia per sostituire l'antico ordine confuciano, i governatori militari del nord, i cosiddetti \"signori della guerra\", tentarono di impossessarsi del potere imperiale. Il Kuomintang (KMT, Partito Nazionalista \u570b\u6c11\u9ee8) di Sun Yat-sen (\u5b6b\u4e2d\u5c71), con base nella Cina meridionale, cominci\u00f2 ad addestrare un Esercito Rivoluzionario Nazionale con il quale intendeva sfidare i signori della guerra. Nel frattempo i colloqui tra i rappresentanti del Comintern sovietico e i bolscevichi cinesi determinarono nel 1921 la fondazione a Shanghai (\u4e0a\u6d77) del Partito Comunista Cinese (\u4e2d\u570b\u5171\u7522\u9ee8 o \u4e2d\u5171).\nLa Cina nazionalista (1927-1949).\nLa speranza che il Partito Comunista Cinese si allineasse con il KMT and\u00f2 in fumo con la morte di Sun Yat-sen e l'ascesa di Chiang Kai-shek (\u8523\u4ecb\u77f3), un membro del KMT che auspicava la nascita di uno Stato liberal-capitalista. Chiang Kai-shek mise violentemente fine tanto alla crescente influenza bolscevica quanto al potere dei signori della guerra del nord e nel 1928 form\u00f2 a Nanchino un governo in cui egli deteneva il potere sia politico sia militare.\nI bolscevichi cinesi si suddivisero in una fazione che si concentr\u00f2 sulla rivolta urbana e in un'altra secondo la quale l'unico sistema per ottenere la vittoria era unificare le campagne. Radunate le proprie forze nei monti dello Jinggangshan (\u4e95\u5188\u5c71), Mao Zedong (\u6bdb\u6cfd\u4e1c) adott\u00f2 la strategia della guerriglia e nel 1930 le sue disordinate armate erano ormai diventate un esercito di uomini. Chiang Kai-shek mise in atto quattro campagne contro i comunisti, ma ciascuna di esse si trasform\u00f2 in una vittoria delle forze comuniste grazie alla loro strategia di sferrare attacchi brevi invece di combattere battaglie campali. Con la quinta campagna le sorti del conflitto rischiarono di capovolgersi perch\u00e9 i comunisti, mal consigliati, cambiarono strategia e si scontrarono in una battaglia frontale con il KMT. Vedendosi circondati, i comunisti nel 1934 decisero di ritirarsi dallo Jiangxi (\u6c5f\u897f) e di dirigersi a nord verso lo Shaanxi (\u9655\u897f) con quella che divent\u00f2 nota come la \"Lunga marcia\" (\u957f\u5f81). Dei uomini che vi presero parte solo riuscirono ad arrivare a destinazione, a un anno di distanza e dopo aver percorso . Lungo il cammino i comunisti armavano i contadini che incontravano e ridistribuivano le terre, volendo dimostrare la possibilit\u00e0 di combattere del popolo cinese, a patto che gli venissero forniti metodo, organizzazione, guida, speranza e armi. Durante la marcia Mao si afferm\u00f2 come capo assoluto e incontrastato del partito comunista.\nNel frattempo, nel 1931 i giapponesi avevano approfittato del caos in Cina per invadere la Manciuria, dove avevano creato Manciuku\u00f2 (\u6eff\u6d32\u570b), uno Stato fantoccio a capo del quale avevano posto come sovrano simbolico l'ultimo imperatore cinese, Aisin Gioro Pu Yi (\u6ea5\u4eea). Alla fine della seconda guerra mondiale, con la resa del Giappone (\u65e5\u672c), anche l'isola di Taiwan era ritornata, dopo 50 anni di occupazione, alla Cina, e il Kuomintang vi estese il regime di amministrazione militare. Questo fatto suscit\u00f2 tensioni tra la popolazione locale e il governo centrale, che culminarono con il massacro del 28 febbraio 1947. La causa scatenante fu l'arresto di un venditore di sigarette, che fu l'occasione colta dalla popolazione di Taiwan per manifestare contro il governo e accusarlo di oppressione e corruzione. Nonostante il governatore di Taiwan, Chen-Yi, negoziasse con i leader della comunit\u00e0 taiwanese, Chiang Kai-shek invi\u00f2 numerose truppe dalla Cina per reprimere il dissenso. Quando arrivarono cominciarono a uccidere i capi della protesta, tra cui molti studenti, avvocati e medici. Le vittime di questo massacro furono stimate tra i e i . Intanto la Cina era in preda alla guerra civile totale, e nel giro di pochi anni la drammatica lotta tra il Kuomintang e il partito comunista giunse violentemente al termine. Nel 1948 e nel 1949 furono combattute tre violente battaglie con le quali il KMT venne sconfitto.\nIl 1\u00ba ottobre 1949 Mao Zedong proclam\u00f2 la nascita della Repubblica Popolare Cinese e Chiang Kai-shek fugg\u00ec a Taiwan, portando con s\u00e9 le riserve auree del paese e quel che restava dell'aviazione e della marina; per questo motivo, essendo i comunisti totalmente privi sia di marina militare che di aviazione non poterono far nulla contro i nazionalisti asserragliati a Taiwan e ad Hainan (ma quest'ultima, molto pi\u00f9 vicina alla costa, fu conquistata l'anno successivo). Chiang Kai-shek ordin\u00f2 inoltre che tutti i manufatti provenienti sia dalla Citt\u00e0 Proibita (\u6545\u5bab) sia dal palazzo imperiale di Nanchino, che si fosse riusciti a trasportare, venissero portati sull'isola di Taiwan. Questi oggetti formano oggi il cuore del \"National Palace Museum\" di Taipei. Il Kuomintang continu\u00f2 il suo operato a Taiwan, considerandosi l'unico governo legittimo della Cina. Nel frattempo i comunisti della Repubblica Popolare Cinese si proclamarono i successori della Repubblica di Cina su tutto il paese, dichiarando illegittimo il governo nazionalista taiwanese.\nLa Repubblica di Cina su Formosa.\nTra il 1946 e il 1950 Taiwan fu coinvolta nella guerra civile cinese, periodo durante il quale il governo locale, il KMT, si macchi\u00f2 di gravi colpe, fra le quali l'incidente del 28 febbraio 1947.\nAlla fine della guerra civile, conclusasi con la sconfitta del Kuomintang, il 7 dicembre 1949 Taipei divenne la nuova capitale dei nazionalisti cinesi.\nEntrambe le entit\u00e0 statali sorte da allora continuano a sostenere specularmente di essere l'unica autorit\u00e0 legittima rappresentante l'intera Cina.\nLa comunit\u00e0 internazionale, con poche eccezioni, scelse gradualmente la Cina continentale come legittimo rappresentante dell'intera Cina.\nSi tratt\u00f2 tuttavia di un processo piuttosto lento: solo nel 1971 il Kuomintang perse il proprio seggio di rappresentante della Cina alle Nazioni Unite e nel 1979 gli Stati Uniti, rinnegando la precedente linea di condotta, smisero di riconoscere Taiwan come Stato legittimo.\nNel 1979 gli attivisti democratici tentarono di attirare l'attenzione dei media internazionali sulle condizioni dei cittadini taiwanesi sotto la linea politica dei nazionalisti.\nIl 10 dicembre di quell'anno, giorno dei diritti umani, gli attivisti democratici organizzarono grandi proteste nella citt\u00e0 di Kaohsiung (\u9ad8\u96c4), pretendendo la fine della legge marziale e della linea politica del governo nazionalista.\nQueste proteste vennero velocemente represse dalla polizia. La legge marziale venne comunque ritirata dal figlio e successore di Chiang Kai Shek, Jiang Jingguo (\u8523\u7d93\u570b), negli anni Ottanta.\nNel 2000 Chen Shui-bian vinse le elezioni presidenziali con la proposta di redigere una nuova costituzione in cui risaltasse il carattere \"sovrano e indipendente\" di Taiwan.\nHa inoltre sciolto il Consiglio per l'Unificazione Nazionale, costituito nel 1990 per sovrintendere all'eventuale unificazione dell'isola con la Cina.\nIl governo cinese reag\u00ec con una legge che stabilisce che qualunque tentativo di legittimare un autogoverno indipendente nell'isola mediante la modifica della Costituzione taiwanese potrebbe avere come conseguenza un'azione militare da parte della Cina. Una legge del Congresso obbliga tuttavia gli Stati Uniti a difendere militarmente Taiwan da un eventuale attacco cinese.\nBattaglie e armamenti.\nDurante la crisi dello stretto di Formosa, nel 1958, vi furono scontri violentissimi, e le isole Quemoy e Matsu vennero danneggiate a colpi di cannone dall'esercito cinese, e le loro guarnigioni assediate anche via mare. I cinesi comunisti non riuscirono a farle cadere in un mese di scontri durante i quali vennero ingaggiate dure battaglie aeree, finite con la vittoria di Taiwan, tra F-86 e MiG-15 e MiG-17 cinesi, grazie anche all'esordio dei missili AIM-9 Sidewinder. Mentre gli USA, appoggiando Taiwan, schierarono unit\u00e0 da combattimento equipaggiate tra l'altro con i nuovissimi F-104, gli unici bisonici in servizio all'epoca, velivoli nettamente superiori ai caccia di produzione sovietica dei cinesi comunisti.\nDopo di allora, Taiwan continu\u00f2 a essere utilizzata dagli statunitensi come base avanzata contro la Cina: moltissime missioni di ricognizione vennero condotte sia da aerei sia da palloni sonda di costruzione americana. Gli RF-101 vennero consegnati ai taiwanesi, ma \u00e8 poco noto che il luogo in cui vi sono state le maggiori perdite di U-2 \u00e8 stato proprio il territorio cinese, con i missili SA-2 Guideline e i caccia J-6 che sono stati in grado di abbatterne almeno 5. Ci\u00f2 non manc\u00f2 di accendere proteste e crisi periodiche, come le forniture di armamenti americani a un'entit\u00e0 politica che aspirava a ripristinare il controllo dei propri possedimenti continentali.\nTaiwan ebbe quindi in dotazione: 160 F-104 Starfighter, oltre 300 Northrop F-5, oltre 30 cacciatorpediniere, circa 2\u00a0000 carri armati M-41/48 e una grande quantit\u00e0 di missili antiaerei HAWK e Nike Hercules, solo per citare alcune delle pi\u00f9 importanti forniture.\nIn seguito la cosiddetta \"Fortezza sullo Stretto\" si \u00e8 dotata di hangar corazzati contro i missili balistici cinesi, e un sistema di difesa aereo polivalente con capacit\u00e0 antimissili, basato su radar da avvistamento precoce, HAWK modificati, Patriot e Tien Kung (modello locale in gran parte derivato dal Patriot). Per i soli radar sono stati spesi ben oltre 13 miliardi di dollari.\nProgrammi molto grandi per un'isola di , che ha effettuato anche ulteriori acquisti di 130 caccia leggeri AIDC F-CK-1 Ching-kuo, 60 Mirage 2000 e 150 F-16. Anche il numero di missili presenti, forse circa , \u00e8 molto consistente e adatto a una guerra di lunga durata.\nI cinesi affermano che tali armamenti non sono funzionali alla sola difesa dell'isola, e va notato che effettivamente la sicurezza di Taiwan non risulta garantita, data l'elevata potenzialit\u00e0 degli economici missili balistici (circa 1 milione di dollari l'uno) che i cinesi costruiscono in grandi quantit\u00e0: la Cina potrebbe lanciare contro Taiwan parecchie migliaia di missili balistici, ben pi\u00f9 dei missili che si suppone potrebbero intercettarli (con circa 3-4 SAM per ciascun missile balistico). Inoltre, le mine cinesi potrebbero causare un grave blocco navale ai porti taiwanesi, essenziali per un paese che vive di commercio e non ha l'autosufficienza alimentare. In altri termini, Taiwan, 300 volte pi\u00f9 piccola della Cina comunista, resta con un territorio molto pi\u00f9 vulnerabile a una campagna massiccia cinese di mine navali e missili, senza bisogno che i caccia degli opposti schieramenti si diano grandi battaglie o che le truppe da sbarco occupino Taipei.\nGeografia.\nMorfologia.\nIl terreno taiwanese \u00e8 diviso in due parti: le piatte pianure dell'ovest, dove risiede il 90% della popolazione, e le montagne quasi totalmente ricoperte di foresta tropicale che occupano i due terzi dei terreni orientali. Il massiccio pi\u00f9 alto di Taiwan \u00e8 lo Yushan, o \"Monte di Giada\", alto circa all'anno 2003.\nLe foreste delle montagne occidentali offrono un'ampia biodiversit\u00e0, la cui flora \u00e8 composta di diverse specie endemiche, come il cipresso di Formosa (\"Chamaecyparis formosensis\") e l'abete di Taiwan (\"Abies kawakamii\"), mentre l'albero della canfora (\"Cinnamomum camphora\") era un tempo molto diffuso a livelli pi\u00f9 bassi (livelli che sono stati principalmente trasformati in campi coltivabili). Prima del grande sviluppo economico di Taiwan, le aree montane erano anche l'habitat di diverse specie e sottospecie animali endemiche, tra i quali ricordiamo il fagiano di Swinhoe (\"Lophura swinhoii\"), la gazza blu di Taiwan (\"Urocissa caerulea\"), l'orso nero di Formosa (\"Ursus thibetanus formosanus\"), il cervo sika di Formosa (\"Cervus nippon taioanus\") e il salmone di Formosa (\"Oncorhynchus formosanus\"). Alcune di queste specie sono gi\u00e0 estinte, mentre molte altre sono in via di estinzione.\nIdrografia.\nA Taiwan, la superficie insulare coperta da fiumi e laghi \u00e8 molto ampia, pari al 10,34% della terra emersa. Ad ogni modo, i fiumi sono brevi e a carattere torrentizio, quindi non sono molto noti. I pi\u00f9 famosi sono il Beishi (50\u00a0km), il Danshui (158,7\u00a0km), il Dongshan (24\u00a0km), il Fegping (37\u00a0km), il Fuyuan (28\u00a0km), il Keelung (96\u00a0km), il Lanyang (73\u00a0km), il Lekuleku (53\u00a0km), il Maolou (32\u00a0km), il Nanshi (45\u00a0km), il Shiuculuan (81\u00a0km), il Shuili (19\u00a0km) e il Xindian (82\u00a0km).\nClima.\nGeneralmente il clima di Taiwan viene definito come oceanico, e varia ampiamente a seconda delle stagioni nella parte settentrionale dell'isola e nelle aree montane. La fascia meridionale, tuttavia, appartiene alla fascia climatica tropicale, calda e umida durante tutto l'anno. La stagione delle piogge va da maggio a giugno, con precipitazioni quasi quotidiane, mentre da luglio a ottobre \u00e8 facile che vi siano uragani e tifoni. A nord dell'isola la nuvolosit\u00e0 \u00e8 persistente ed estensiva durante quasi tutto il periodo dell'anno, tuttavia le precipitazioni sono frequenti anche al sud e nei giorni d'estate, durante i quali si ha il 90% delle precipitazioni annue. La piovosit\u00e0 annuale si aggira intorno ai , sebbene in alcune regioni orientali essa arrivi quasi a .\nSociet\u00e0.\nDemografia.\nLa popolazione della Repubblica di Cina \u00e8 stata stimata, ad agosto del 2012, pari a persone, distribuite in un'area di . Con una densit\u00e0 di 646 ab./km\u00b2, Taiwan \u00e8 il sedicesimo paese del mondo per densit\u00e0 di popolazione. Il 98% del popolo taiwanese \u00e8 composto di cinesi Han (\u6c49\u65cf), mentre il restante 2% \u00e8 composto di aborigeni taiwanesi (\u53f0\u6e7e\u539f\u4f4f\u6c11\u65cf). Il preponderante valore percentuale dei cinesi continentali rispetto agli aborigeni \u00e8 dovuto alla velocissima immigrazione cinese sull'isola dai primi anni del Seicento (quando era una colonia olandese a sud e spagnola a nord, gli olandesi favorirono l'arrivo di manodopera cinese) e ancora di pi\u00f9 dal tardo Seicento quando, dopo alterne vicende l'isola pass\u00f2 politicamente alla Cina (prima Ming, che proprio a Taiwan si ritirarono, poi alla dinastia mancese), sia, infine, al massiccio afflusso dalla Cina continentale in seguito alla disfatta nazionalista nel 1949.\nIl paese assiste a un declino del tasso di natalit\u00e0, con una crescita appena dello 0,61% nell'anno 2006.\nEtnie.\nLa popolazione comprende alcune etnie come i taiwanesi, il pi\u00f9 numeroso, seguono i cinesi, giunti in seguito alla seconda guerra mondiale e gli aborigeni di origine filippina e indonesiana .\nReligione.\nSecondo i dati del 2005, circa degli abitanti di Taiwan (81,3% della popolazione) sono credenti, mentre il 14\u00a0\u201318% \u00e8 ateo. Delle 26 religioni riconosciute dalla Repubblica di Cina, le pi\u00f9 praticate sono il buddhismo (, 35,1%), il taoismo (, 33%), lo Yiguandao (, 3,5%), il protestantesimo (, 2,6%) e il cattolicesimo (, 1,3%). Tuttavia, secondo il \"CIA World Factbook\" e altre recenti fonti dal Dipartimento di Stato Americano o dalla Sezione Affari Religiosi del MOI, dall'80 al 93% della popolazione taiwanese aderisce una qualche forma di \"religione tradizionale cinese\" (come Yiguandao, Xiantiandao, Xuanyuanjiao, Miledadao, Haizidao e Zailiismo) che combina insieme buddhismo Mah\u0101y\u0101na, confucianesimo (culto degli antenati) e taoismo.\nLingue.\nLa lingua nazionale \u00e8 il mandarino standard (\u666e\u901a\u8bdd), la stessa lingua ufficiale della Cina Popolare, anche se la maggioranza parla anche il taiwanese (\u53f0\u8bed, variante della parlata hokkien della provincia di Fujian \u798f\u5efa) e molti parlano pure l'hakka/kejia (\u5ba2\u5bb6\u8bdd). Mentre nella Cina Popolare \u00e8 stata introdotta anche una scrittura semplificata (\u7b80\u4f53\u5b57), a Taiwan (come a Hong Kong e Macao) \u00e8 rimasta in vigore la scrittura cinese tradizionale, che utilizza i caratteri tradizionali (\u7e41\u4f53\u5b57). Gli aborigeni taiwanesi (ne esistono diversi gruppi, alcuni formalmente riconosciuti, altri no) praticano lingue antiche discendenti dalle lingue formosane, della famiglia delle lingue austronesiane.\nOrdinamento dello Stato.\nGoverno.\nIl governo della Repubblica di Cina si fonda sulla Costituzione e sui suoi Tre principi del popolo (\u4e09\u6c11\u4e3b\u4e49), che afferma che \"la RDC sar\u00e0 una repubblica democratica del popolo, governata dal popolo e per il popolo.\" Il governo \u00e8 diviso in cinque rami amministrativi (\"Yuan\", letteralmente \"corte\" o \"tribunale\"): lo Yuan di controllo, lo Yuan d'esame, lo Yuan esecutivo, lo Yuan giudiziario e lo Yuan legislativo. Contrariamente a quanto accade nella repubblica popolare, a Taiwan vige un regime multipartitico. La coalizione pan-azzurra e la coalizione pan-verde sono attualmente i blocchi politici dominanti nella Repubblica di Cina.\nPresidente.\nIl capo di Stato \u00e8 il presidente (\u5143\u9996), che \u00e8 eletto mediante voto popolare per un mandato di quattro anni nella stessa lista di candidati del vicepresidente. Il presidente esercita l'autorit\u00e0 sullo Yuan esecutivo, di cui nomina i membri, compreso il primo ministro, che \u00e8 anche il presidente dello Yuan esecutivo; i membri sono responsabili per la politica e l'amministrazione.\nPotere esecutivo.\nIl potere esecutivo nella RDC \u00e8 affidato allo Yuan esecutivo, che corrisponde sostanzialmente al gabinetto di governo ed \u00e8 formato dal primo ministro, che funge da presidente, dal vicepresidente (vice-primo ministro) e dai vari ministri (con e senza portafoglio) e presidenti di commissione. Il vicepresidente, i ministri e i presidenti di commissione sono nominati dal presidente della Repubblica su designazione del primo ministro. Nella realt\u00e0, molti poteri esecutivi sono esercitati dal presidente della Repubblica: il sistema politico della RDC infatti non si adatta ai modelli tradizionali e oscilla tra sistema presidenziale e sistema parlamentare.\nIl primo ministro \u00e8 selezionato dal presidente senza bisogno di approvazione dall'Assemblea legislativa, ma questa pu\u00f2 approvare leggi senza riguardo per il presidente, poich\u00e9 n\u00e9 egli n\u00e9 il primo ministro hanno potere di veto. Cos\u00ec, ci sono pochi incentivi per il presidente e l'Assemblea legislativa a negoziare sulla legislazione se appartengono a partiti opposti. Dopo l'elezione di Chen Shui-bian della coalizione pan-verde come presidente nel 2000, l'attivit\u00e0 legislativa si \u00e8 ripetutamente bloccata a causa dello stallo con lo Yuan legislativo, che era controllato da una maggioranza pan-azzurra..\nStoricamente, la RDC \u00e8 stata dominata dalla politica del partito unico dell'uomo forte. Questo retaggio ha avuto come risultato poteri esecutivi attualmente concentrati nell'ufficio del presidente piuttosto che del primo ministro, anche se la Costituzione non fissa esplicitamente l'ampiezza del potere esecutivo del presidente.\nPotere legislativo.\nIl principale organo legislativo \u00e8 lo Yuan legislativo monocamerale con 113 componenti. Settantr\u00e9 sono eletti mediante voto popolare in circoscrizioni uninominali; trentaquattro sono eletti in base alla proporzione dei voti su scala nazionale ricevuti dai partiti politici partecipanti in un ballottaggio separato tra le liste di partito; e sei sono eletti da due circoscrizioni aborigene trinominali. I componenti svolgono mandati triennali. Originalmente l'Assemblea Nazionale monocamerale, come assemblea costituente e collegio elettorale permanente, deteneva alcune funzioni parlamentari, ma l'Assemblea Nazionale fu abolita nel 2005 con l'entrata in vigore di emendamenti costituzionali sottoposti allo Yuan legislativo e a tutti gli elettori della Repubblica mediante referendum.\nPotere giudiziario.\nLo Yuan giudiziario \u00e8 il pi\u00f9 alto organo giudiziario della RDC. Esso interpreta la costituzione e altre leggi e decreti, giudica le cause amministrative e punisce i funzionari pubblici. Il presidente e il vicepresidente dello Yuan giudiziario e quindici Giudici formano il Consiglio dei Grandi Giudici. Essi sono designati e nominati dal presidente della Repubblica, con il consenso dello Yuan legislativo. Il tribunale pi\u00f9 elevato, la Corte Suprema, \u00e8 costituita da numerose sezioni civili e penali, ciascuna delle quali \u00e8 formata da un Giudice che presiede e da quattro Giudici Associati, tutti nominati a vita. Nel 1993, fu istituito un tribunale costituzionale separato per risolvere le dispute costituzionali, regolare l'attivit\u00e0 dei partiti politici e accelerare il processo di democratizzazione. Non c'\u00e8 un processo con giuria, ma il diritto a un giusto processo pubblico \u00e8 garantito dalla legge e rispettato in pratica; molte cause sono presiedute da pi\u00f9 giudici.\nCome la maggior parte delle democrazie asiatiche, la RDC ammette ancora la pena capitale. Sono stati fatti sforzi dal governo per ridurre il numero delle esecuzioni, anche se non sono stati in grado di abolire completamente la pena. Alla data del 2013, circa il 76% dei taiwanesi volevano mantenere la pena di morte.\nControllo.\nLo Yuan di controllo \u00e8 un'agenzia di controllo che vigila (controlla) le attivit\u00e0 dell'esecutivo. Pu\u00f2 essere considerata una commissione permanente per le verifiche amministrative e pu\u00f2 essere paragonata alla Corte dei Conti dell'UE o al Government Accountability Office degli Stati Uniti. Lo Yuan di controllo \u00e8 a volte paragonato anche a un ombudsman o a un'istituzione nazionale per i diritti umani.\nEsame.\nLo Yuan d'esame ha il compito di convalidare la preparazione dei funzionari pubblici. Si basa sul vecchio sistema degli esami imperiali usato nella Cina premoderna. Pu\u00f2 essere paragonato all'Ufficio per la selezione del personale dell'UE o all'Office of Personnel Management degli Stati Uniti.\nSuddivisione amministrativa.\nPer la costituzione del 1947, redatta prima del ritiro del governo della Repubblica di Cina a Taiwan, il pi\u00f9 alto livello di divisioni amministrative \u00e8 la \"provincia\", che include regioni ad amministrazione speciale, regioni e municipalit\u00e0 a controllo diretto. Tuttavia, nel 1998, fu snellito anche l'unico governo provinciale a essere rimasto funzionale sotto la Repubblica di Cina, la Provincia di Taiwan (in precedenza era esistita, assieme a essa, anche la Provincia del Fuchien). Ora quasi tutte le responsabilit\u00e0 di governo vengono assunte dallo Stato centrale o dall'amministrazione della contea, e attualmente la Repubblica di Cina amministra due province e cinque citt\u00e0 estese a livello di provincia. Secondo la legge della Repubblica di Cina, l'area sotto la giurisdizione del governo \u00e8 ufficialmente chiamata \"area libera della Repubblica di Cina\".\nLa Repubblica di Cina ha anche il controllo delle Isole Pratas (Dong-Sha) e delle Isole Taiping, parte del disputato arcipelago del Mar cinese meridionale. Le isole furono poste sotto il distretto della citt\u00e0 di Kaohsiung.\nAttualmente, si sta considerando di elevare Taichung a stato di municipalit\u00e0 centrale. Inoltre, le contee di Taipei e di Kaohsiung sono considerate equivalenti al territorio delle rispettive citt\u00e0.\nRivendicazioni territoriali, exclavi, enclavi.\nLa Repubblica di Cina \u00e8 coinvolta come parte rivendicante nella contesa delle isole Senkaku/Diaoyu.\nIstituzioni.\n \u00e8 l'Istituto di lingue delle Orsoline Wenzao.\nOrdinamento scolastico e universit\u00e0.\nL' Universit\u00e0 Nazionale di Taiwan venne fondata nel 1928 dai Giapponesi col nome di \"Universit\u00e0 imperiale di Taihoku\".\nSistema sanitario.\nMalgrado Taiwan risulti importante sotto l'aspetto sanitario al momento non fa parte dell'OMS .\nPolitica.\nPolitica interna.\nAll'inizio del processo di transizione democratica \"Taiwan non era caratterizzata esclusivamente dalla presenza di un partito predominante, il Kuomintang, ma anche dalla ricorrente polarizzazione generata da una questione politica di centrale importanza come quella dell\u2019identit\u00e0 nazionale (e quindi della possibile indipendenza dell\u2019isola). Il Kmt viene infatti normalmente considerato come il partito di estrazione continentale che potrebbe favorire un\u2019eventuale riunificazione con la Cina comunista, mentre il Pdp \u00e8 rimasto costantemente legato all\u2019obiettivo ultimo dell\u2019indipendenza taiwanese\".\nPolitica estera.\nSituazione geopolitica.\nIl governo taiwanese \u00e8 deciso a non accettare alcuna proposta diplomatica cinese che possa limitare la sua libert\u00e0.\nDopo l'emanazione della legge cinese antisecessione del 2006, gli analisti militari si sono divisi in due gruppi di pensiero riguardo alla situazione geopolitica taiwanese: alcuni esperti sono d'accordo nel sostenere che Taiwan corra il rischio di essere occupata dalla Repubblica Popolare Cinese, mentre altri sostengono che ci\u00f2 non sia possibile per via della tradizionale protezione degli USA accordata a quest'ultima. Ma negli ultimi tempi fra i giovani taiwanesi l'idea dell'occupazione di Taiwan da parte di Pechino \u00e8 diventata pi\u00f9 credibile a causa del continuo crescere della potenza militare cinese nell'Estremo Oriente.\nLe conseguenze di un'eventuale occupazione cinese potrebbero portare a un grave deterioramento dei rapporti tra gli USA (quindi anche la NATO e gli alleati nell'Indo-Pacifico), e la Cina (protetta anche da un sistema di alleanze reciproche tra alcuni paesi asiatici denominato Organizzazione di Shanghai per la Cooperazione, che sempre pi\u00f9 prende il ruolo di un blocco asiatico anti-NATO sotto l'influenza cinese).\nIn tutta questa situazione di riarmo militare degli ultimi anni sia da parte del mondo occidentale sia da parte di quello orientale, l'ONU \u00e8 ancora limitata dalla volont\u00e0 di alcuni paesi in possesso del diritto di veto (tra cui la Repubblica Popolare Cinese stessa) che possono bloccare decisioni prese dalla maggioranza e da organizzazioni, come la NATO e l'Organizzazione di Shanghai, sempre pi\u00f9 autonome e indipendenti, che le impediscono di assolvere con efficacia il compito di mediatore e di arbitro internazionale.\nLa trattativa tra la Santa Sede e la Repubblica Popolare Cinese, che ha come oggetto principale da parte vaticana il riconoscimento della libert\u00e0 di culto per i fedeli cinesi, \u00e8 uno dei punti cruciali per il futuro della geopolitica del Pacifico. Un eventuale avvicinamento tra il Vaticano e Pechino potrebbe essere legato alla rottura dei rapporti diplomatici tra la Santa Sede e Taipei. Gli sforzi di Taiwan per il mantenimento di ottimi rapporti con la chiesa cattolica \u00e8 confermato dalla nomina a vice presidente di Chen Chien-Jen, cattolico praticante e grande conoscitore della politica della Santa Sede.\nStatus internazionale.\nBench\u00e9 le tensioni dell'epoca della guerra fredda si sono alquanto calmate, lo status politico di Taipei rimane comunque oggetto di un contenzioso. Le riforme attuate dal governo nazionalista negli anni ottanta e novanta hanno trasformato Taiwan da uno Stato monopartitico, controllato da coloro che avevano abbandonato la Cina, in uno Stato multipartitico ed aperto anche alla popolazione originaria dell'isola. Bench\u00e9 la Repubblica di Cina fosse uno dei cinque membri permanenti del Consiglio di sicurezza presso l'ONU, essa venne rimpiazzata dalla Repubblica Popolare Cinese nel 1971. Come conseguenza della politica di Pechino orientata al riconoscimento dell'esistenza di \"un'unica Cina\", Taiwan dal 1971 in poi ha molto sofferto sul piano diplomatico. Al dicembre 2021 la Repubblica di Cina \u00e8 riconosciuta da 14 paesi:\nGli Stati che hanno rapporti diplomatici ufficiali con la Repubblica di Cina (RdC) la riconoscono come solo e legittimo governo dell'intera Cina.\nCorea del Sud e Arabia Saudita hanno terminato le loro relazioni diplomatiche con la RDC nel 1992 ed il Sudafrica \u00e8 passato al riconoscimento della Repubblica Popolare Cinese (RPC) nel 1998. La Liberia \u00e8 passata dal riconoscimento della RPC al riconoscimento della RDC nel 1989 ed ha cambiato nuovamente nell'ottobre 2003. Il 31 marzo 2004 Dominica termin\u00f2 il suo riconoscimento nei confronti della RDC che era cominciato nel 1983 perch\u00e9 la RPC le promise un finanziamento di 117 milioni di dollari in sei anni. La Macedonia ha riconosciuto Taiwan negli anni novanta, ma successivamente ha riconosciuto la RPC quando quest'ultima le impose sanzioni economiche ed us\u00f2 il veto nel Consiglio di Sicurezza dell'ONU per bloccare gli aiuti alla missione di peacekeeping. Nel giugno 2007, dopo quasi 50 anni di relazioni diplomatiche, la Costa Rica ha spostato il suo ambasciatore da Taipei a Pechino cessando ogni rapporto con la repubblica \"ribelle\" e sei mesi dopo il Malawi ha fatto lo stesso. Nel 2013 il Gambia ha riconosciuto la RPC al posto della RDC. Nel 2018 Repubblica Dominicana e Burkina Faso hanno interrotto i rapporti diplomatici con Taiwan. Nel dicembre 2021 il Nicaragua annuncia di riconoscere un'unica Cina nella Repubblica Popolare Cinese.\nEconomia.\nTaiwan \u00e8 stata una delle quattro \"tigri asiatiche\" (insieme a Singapore, Corea del Sud e Hong Kong), Paesi che sono passati da una condizione in via di sviluppo a una crescita fortissima dovuta alla produzione per l'esportazione di prodotti molto richiesti dal mercato: prima produzioni tradizionali come i tessuti e i prodotti tessili, e quindi prodotti tecnologici e informatici. Per questa ragione il suo prodotto interno lordo \u00e8 molto alto rispetto alla media mondiale.\nAgricoltura e allevamento.\nGran parte del territorio \u00e8 coltivato a riso, ma si coltivano anche mais, soia, patate dolci. Si allevano soprattutto anatre e suini. La pesca, praticata sulla costa orientale, alimenta un notevole flusso di esportazioni.\nRisorse minerarie.\nIl carbone \u00e8 la risorsa mineraria principale. La produzione di idrocarburi invece \u00e8 scarsa. Si estraggono oro, argento, zolfo, marmo, amianto, talco e dolomite. \nIndustria.\nSono presenti impianti metallurgici e siderurgici, cementifici, industrie della gomma e della carta sono presenti nella zona di Kaohsiung. Si sono espanse fin dagli anni '80 l'industria elettronica, informatica e delle telecomunicazioni, il cui centro principale \u00e8 a sud di Taipei, la capitale.\nGrandi imprese taiwanesi sono:\nInfrastrutture e trasporti.\nInfrastrutture aeroportuali e trasporto aereo.\nTaiwan dispone dell'Aeroporto internazionale di Taiwan-Taoyuan, hub della compagnia aerea di bandiera taiwanese China Airlines e di EVA Air, compagnia aerea maggiore taiwanese. L'aeroporto \u00e8 diciassettesimo fra gli aeroporti asiatici con il maggiore traffico: nel 2015 vi hanno transitato pi\u00f9 di 38 milioni di passeggeri.\nInfrastrutture stradali e trasporto su gomma.\nA Taiwan sono presenti due sistemi stradali che attraversano l'isola in direzione est-ovest, rispettivamente chiamati autostrada meridionale e autostrada settentrionale attraverso l'isola.\nUna terza arteria, la strada nazionale 8 (in sigla PH 8), \u00e8 il primo sistema a collegare la costa orientale e quella occidentale, attraversando la catena montuosa dei monti ChungYang al centro dell'isola.\nAmbiente.\nTaiwan \u00e8 nota per le sue foreste, presenta ben sei parchi nazionali e ha una fauna variegata .\nCultura.\nLetteratura.\nTra i diversi scrittori taiwanesi che si sono distinti nel corso soprattutto del XX secolo spicca Wang Zhenhe (\u738b\u9707\u548c 1940-1990), noto in particolare per il romanzo \"Rosa rosa amore mio.\"\nMusica.\nLa musica strumentale comprende molteplici generi come il beiguan e il nanguan. Il nanguan proviene originariamente da Quanzhou, mentre ora \u00e8 pi\u00f9 comune a Lukang e si trova in gran parte dell'isola.\nIl teatro taiwanese dei burattini e l'opera taiwanese, due generi di spettacolo fortemente legati alla musica, sono molto popolari, mentre quest'ultima \u00e8 considerata la sola forma di musica han realmente indigena ancora esistente oggi.\nLa musica folk holo oggi \u00e8 pi\u00f9 comune sulla penisola di Hengchun nella parte pi\u00f9 meridionale dell'isola, dove gli interpreti cantano accompagnati dallo yueqin (\"liuto della luna\"), che \u00e8 un tipo di liuto a due corde. Sebbene lo yuechin di Hengchun suoni solo cinque toni, la musica pentatonica pu\u00f2 diventare varia e complessa quando si combina con i nove toni dell'idioma hokkien taiwanese. Tra i pi\u00f9 famosi cantanti folk si annoverano Chen Da, Yang Hsiuching e Teresa Teng (1953-1995), cantante di fama internazionale il cui genere si basa spesso sul gusto folk o sulle ballad (ballate) romantiche. \nTra le altre cantanti taiwanesi vissute tra il XX e il XXI secolo ricordiamo Fong Fei-Fei, nota anche come attrice.\nCinema.\nTra le attrici taiwanesi vissute tra il XX e il XXI secolo ricordiamo Fong Fei-Fei (1953-2012), nota anche come cantante.\nScienza e tecnologia.\nChimica.\nIn ambito chimico da ricordare la figura di Yuan T. Lee, e i \"contributi alle dinamiche dei processi chimici elementari\": vincitore del Premio Nobel per la chimica nel 1986, il primo Premio Nobel di Taiwan.\nSport.\nLo sport a Taiwan ha cominciato a essere praticato soprattutto a partire dall'instaurazione della settimana lavorativa di cinque giorni, dopo la fine della legge marziale. Da allora, il governo si \u00e8 prodigato nella costruzione di strutture adatte, la pi\u00f9 recente delle quali \u00e8 la Taipei Arena, complesso in grado di accogliere spettatori. Altra grande struttura \u00e8 il Tianmu Baseball Stadium, con una capienza di persone, dove si svolge la maggior parte delle competizioni professionistiche di baseball.\nDue degli sport organizzati pi\u00f9 popolari di Taiwan sono la pallacanestro (in cinese l\u00e1nqi\u00fa) e il baseball (in cinese b\u00e0ngqi\u00fa). Alcune delle squadre che giocano nella Chinese Professional Baseball League sono i CTBC Brothers, gli Uni-President 7-Eleven Lions, i Fubon Guardians e i Rakuten Monkeys. Particolare \u00e8 il fatto che ogni squadra non ha un proprio stadio di casa, quindi le partite si giocano a rotazione in vari stadi locali per tutta l'isola.\nIl basket \u00e8 altamente popolare, grazie anche alla circostanza che le partite possono essere organizzate in luoghi chiusi, indipendentemente dal variabilissimo clima dell'isola.\nLa cosiddetta nazionale di calcio di Taipei Cinese ha ottenuto un terzo posto nel 1960 nella Coppa d'Asia.\nLo sport organizzato che si gioca da pi\u00f9 tempo a Taiwan \u00e8 per\u00f2 il golf (in cinese g\u0101o\u011brf\u016b \u9ad8\u8033\u9aa8). La maggior parte dei club golfistici sono aperti al pubblico con la sola richiesta di un'iscrizione come membri per giocare. La Professional Golf Association di Taiwan organizza tornei nazionali e partecipa anche a competizioni internazionali.\nIl golfista Pan Cheng-tsung ha ottenuto la medaglia di Bronzo nel torneo maschile di golf all'Olimpiade di Tokyo 2020.\nCome in tutti gli altri paesi dell'estremo oriente, anche a Taiwan sono molto praticate le arti marziali.\nPi\u00f9 di 20 tipi di arti marziali vengono praticate nell'isola, tra i quali il pi\u00f9 popolare, soprattutto agli occhi degli stranieri, \u00e8 il tai chi (in cinese t\u00e0ij\u00edqu\u00e1n \u592a\u6781\u62f3), praticato spessissimo dai taiwanesi la mattina presto nei parchi, sia pure non a livello agonistico o competitivo.\nUno sport tipicamente locale \u00e8 la regata delle dragonboat, che si svolge solitamente in giugno. Al Taipei International Dragon Boat Race Championship partecipano squadre locali, straniere e internazionali.\nUna disciplina sportiva assai popolare a Taiwan \u00e8 il pool, specialit\u00e0 del biliardo di origine americana. Tra i numerosi grandi campioni che questo paese ha prodotto vi sono Chao Fong-pang, campione del mondo specialit\u00e0 9-ball nel 1993 e nel 2000, Wu Chia-ching, campione del mondo specialit\u00e0 9-ball ed 8-ball nel 2005, Chang Jung-lin campione del mondo specialit\u00e0 8-ball nel 2012, e Ko Pin-yi, campione del mondo specialit\u00e0 10-ball nel 2015.\nAltra importante affermazione nel sollevamento pesi con Hsu Shu-ching, che vinse la medaglia d'oro ai Campionati mondiali di sollevamento pesi 2015.\nRicorrenza nazionale.\nAltre ricorrenze.\nIl 28 settembre di ogni anno, a Taiwan, si celebra la Festa degli insegnanti, data che ricorda la nascita del celebre filosofo cinese Confucio."}
{"id": "485108", "revid": "71155", "url": "https://it.wikipedia.org/wiki?curid=485108", "title": "Principato di Trento", "text": ""}
{"id": "485114", "revid": "22475", "url": "https://it.wikipedia.org/wiki?curid=485114", "title": "Hang-On", "text": "Hang-On \u00e8 un videogioco arcade pubblicato da SEGA nel 1985.\nIl gioco \u00e8 stato anche convertito per Sega Master System, incluso nella memoria del medesimo, e pubblicato anche su cartuccia per il Master System II.\nNe \u00e8 stato prodotto un seguito, \"Super Hang-On\", pubblicato nel 1987 per arcade e Sega Mega Drive.\nModalit\u00e0 di gioco.\nIl giocatore controlla una moto da corsa e la guida in una gara contro il tempo e contro altri motociclisti controllati dalla CPU. Usando una telecamera in terza persona il giocatore gareggia lungo un percorso lineare attraverso 5 livelli. Raggiungendo un checkpoint alla fine di ognuno dei primi 4 livelli si otterr\u00e0 un bonus tempo per poter proseguire. Lo sfondo varia a seconda dei livelli: il quarto presenta un'ambientazione notturna e richiede pertanto maggiore impegno.\nColonna sonora.\nLe musiche sono firmate da Hiroshi Miyauchi."}
{"id": "485118", "revid": "78273", "url": "https://it.wikipedia.org/wiki?curid=485118", "title": "Sette Sapienti", "text": ""}
{"id": "485119", "revid": "113345701", "url": "https://it.wikipedia.org/wiki?curid=485119", "title": "Brzezinka", "text": "Brzezinka (in tedesco \"Birkenau\") \u00e8 una frazione della Polonia situata a circa tre chilometri da O\u015bwi\u0119cim (in tedesco Auschwitz), nella Piccola Polonia.\nLa frazione di Brzezinka \u00e8 situata nella Piccola Polonia, una regione della Polonia, nel comune di O\u015bwi\u0119cim, alla confluenza dei fiumi Vistola e So\u0142a, al centro della Valle della Vistola, 240 metri s.l.m. Al tempo della prima costruzione della stazione ferroviaria, nel 1856, la stazione era nel territorio di Brzezinka, ma fu pi\u00f9 tardi trasportata nel territorio di O\u015bwi\u0119cim.\nBrzezinka \u00e8 una frazione di grandi dimensioni, con molte strade. L\u00ec si trovano le pi\u00f9 grandi fabbriche del Paese: la Maszyn G\u00f3rniczych \"Omag\", presente dagli anni trenta, chiamata Sp\u00f3\u0142ka Akcyjna Zjednoczenia Fabryk Maszyn i Samochod\u00f3w \"O\u015bwi\u0119cim\" (Fabbriche Unite di O\u015bwi\u0119cim e Manifattura Automobilistica), che produsse la \"O\u015bwi\u0119cim-Praga\", che vinse un rally a Montecarlo. \u00c8 anche presente la Compagnia Polinova (conosciuta come Papownia).\nStoria.\nIl nome Brzezinka fu dato all'area a partire dal 1385. Dal 1440 al 1483 Brzezinka fu posseduta da Jan Brzezinski. Durante la Seconda guerra mondiale, con l'occupazione nazista della Polonia, la localit\u00e0 fu scelta per ospitare il campo di sterminio di Birkenau, che esiste ancora, come quello di Auschwitz, come memoriale per le vittime del nazismo. (Altri invece sostengono che il nome derivi dalla parola polacca \"BETULLA\" che in polacco si traduce BRZOZOWY ed in tedesco BIRKE, da cui Birkenau)."}
{"id": "485121", "revid": "78273", "url": "https://it.wikipedia.org/wiki?curid=485121", "title": "Sette Savi", "text": ""}
{"id": "485123", "revid": "2208340", "url": "https://it.wikipedia.org/wiki?curid=485123", "title": "Posto di blocco", "text": "Un posto di blocco (o checkpoint nella forma inglese in uso anche in italiano), \u00e8 una postazione o un luogo dove i passanti e i veicoli vengono fermati obbligatoriamente per verifiche e controlli da parte di forze dell'ordine o militari. Se posti sui confini nazionali, vengono detti anche valichi di frontiera e sono usati per il controllo di merci e persone in transito, per la verifica del rispetto delle normative immigratorie, fiscali e igienico-sanitarie.\nIn Italia all'interno del territorio civile i posti di blocco vengono istituiti da parte delle forze dell'ordine in casi eccezionali per esempio quando si \u00e8 alla ricerca di un pericoloso latitante o altre gravi ed eccezionali situazioni.\nSe il posto di blocco \u00e8 formato da forze dell'ordine, in genere, esse usano delle bande chiodate e dei birilli o coni per assicurarsi del progressivo rallentamento e fermata di tutti i veicoli.\nIl termine posto di blocco viene spesso erroneamente utilizzato per indicare il posto di controllo che si differenzia per le modalit\u00e0 operative di esecuzione, interessando solitamente un solo senso di marcia e richiedendo un limitato numero di operatori e mezzi di controllo; inoltre, ed \u00e8 la differenza principale, nel posto di controllo \u00e8 arbitrario chi bloccare, mentre nel posto di blocco tutti vengono fermati.\nI posti di controllo infatti sono generalmente istituiti sulle strade urbane per i controlli ordinari di guida con la richiesta di esibire documenti d'identit\u00e0 e relativa patente e il controllo di veicoli segnalati, ma \u00e8 possibile trovare anche \"posti di controllo pedonali\" che consistono esclusivamente nel controllo dei pedoni.\nIn definitiva il posto di blocco viene istituito in situazioni eccezionali bloccando entrambi i sensi di circolazione della strada interessata, mentre il posto di controllo \u00e8 comunemente utilizzato per il normale controllo quotidiano di prevenzione."}
{"id": "485126", "revid": "7077", "url": "https://it.wikipedia.org/wiki?curid=485126", "title": "Torneo di GdR", "text": ""}
{"id": "485132", "revid": "287204", "url": "https://it.wikipedia.org/wiki?curid=485132", "title": "Bugatti Tipo 41 Royale", "text": "La Tipo 41 Royale \u00e8 un'automobile di gran lusso prodotta dalla casa automobilistica francese Bugatti in soli sei esemplari dal 1929 al 1933.\nPresentazione.\nLa \"Type 41\" \u00e8 unanimemente considerata come una delle vetture pi\u00f9 esagerate di sempre: imponente, assai lussuosa ed equipaggiata con uno dei motori automobilistici pi\u00f9 grandi di tutti i tempi. Ettore Bugatti progett\u00f2 tale vettura pensando di venderla solamente a una ristrettissima categoria di persone, in particolare re o principi, quindi per questo motivo l'auto venne immediatamente soprannominata \"Royale\" o \"Golden Bugatti\".\nTuttavia la \"Royale\" non ebbe un gran seguito, anzi, durante l'intero arco produttivo a partire dal 1927 ne vennero costruite solo sei, delle quali la met\u00e0 rimase agli stessi Bugatti. Ognuno di questi esemplari era carrozzato con un tipo diverso di carrozzeria. Inoltre, oltre ai sei esemplari ufficialmente realizzati, ve ne fu un settimo che in realt\u00e0 non era una vera \"Tipo 41\", ma una replica della \"Royale Roadster\" realizzata originariamente per Armand Esders, un magnate della moda vissuto in quegli anni. Indipendentemente dalla carrozzeria, le \"Royale\" montavano tutte una stauetta che riproduceva un elefante ritto sulle zampe posteriori. Tale statuetta fu a suo tempo opera di Rembrandt Bugatti, il fratello artista di Ettore morto suicida anni prima. E la consegna di un esemplare di \"Royale\" era una vera e propria cerimonia, con il patron della casa di Molsheim che consegnava la statuetta direttamente nelle mani del nuovo proprietario.\nEttore Bugatti contava di produrre almeno venticinque esemplari della \"Royale\", ma il prezzo smisurato e la sfavorevole congiuntura economica in cui il mondo intero si venne a trovare alla fine degli anni '20 del secolo scorso fecero indietreggiare non solo molti dei facoltosi personaggi dell'epoca, ma persino i monarchi a cui la vettura fu principalmente destinata. Per questo la produzione fu limitata a soli sei esemplari. Il primo esemplare venne venduto solo nel 1932, mentre il sesto venne venduto a prezzo stracciato solo una ventina di anni dopo. Fra il 1932 ed il 1939, part\u00ec comunque la produzione di tutta una serie di motori come quello destinato ad equipaggiare la \"Royale\", ma solo per essere destinati ad un impiego in campo ferroviario e pi\u00f9 precisamente per le motrici Bugatti ad alta velocit\u00e0, attive fra il 1932 ed il 1958. Tale applicazione consent\u00ec alla casa di Molsheim di rifarsi del fiasco commerciale di questa vettura. Nonostante il suo insuccesso, la \"Royale\" \u00e8 rimasta senza alcun dubbio una delle Bugatti pi\u00f9 iconiche di sempre, in grado di consacrare il nome di Ettore Bugatti fra i grandi costruttori di auto di prestigio. Per questo, delle Bugatti \"Tipo 41\" si \u00e8 detto negli anni che sono state allo stesso tempo il migliore e il peggiore investimento del patron della casa di Molsheim.\nOrigini e debutto della \"Royale\".\nEttore Bugatti fu una persona visionaria, con molti progetti in cantiere e molti sogni da realizzare. Tra questi, quella di costruire l'auto pi\u00f9 bella, elegante, maestosa, imponente, lussuosa ed esagerata mai vista fino a quel momento. Una vettura esclusivissima e destinata a monarchi e alle pi\u00f9 facoltose personalit\u00e0 del mondo dell'imprenditoria e della finanza. Un simile progetto avrebbe richiesto investimenti altrettanto ingenti, ma Ettore Bugatti sapeva che avrebbe potuto contare sulle generose entrate derivanti dai successi nelle competizioni, che dal 1925 fino alla fine del decennio si rivelarono numerosi grazie alla validit\u00e0 agonistica di una vettura come la Tipo 35 e delle sue derivate. Nel 1926 venne approntato il primo telaio, destinato ad un prototipo di \"Tipo 41\" che Ettore Bugatti volle testare di persona partendo per una serie di viaggi attraverso l'Europa occidentale. Tale telaio era caratterizzato dal passo di ben 4,57 metri, era mosso da un motore ad 8 cilindri in linea della cilindrata di ben 14.726 cm3 (data da misure di alesaggio e corsa pari a 125 x 150\u00a0mm) ed era \"vestito\" provvisoriamente con una carrozzeria torpedo di origine Packard, tanta era la fretta e l'impazienza del patron di provarla. Prima di partire per questa serie di viaggi, il prototipo venne presentato ad alcuni selezionati esponenti della stampa dell'epoca, che ebbero anche modo di fare una breve prova del mezzo, durante la quale Ettore Bugatti dichiar\u00f2 che la vettura era in grado di erogare una potenza massima stimata di 300 CV. Durante la serie di viaggi a cui la vettura fu destinata, che si protrasse per un paio di anni, il prototipo della \"Tipo 41\" pass\u00f2 attraverso le Alpi svizzere toccando Milano (fra le cui strade il traffico si paralizz\u00f2 per osservare il passaggio dell'imponente prototipo), diverse localit\u00e0 del Massiccio Centrale e dei Pirenei, per arrivare infine a San Sebasti\u00e1n, in Spagna. In un'occasione pass\u00f2 persino per il N\u00fcrburgring, in Germania. Questa serie di viaggi serv\u00ec al patron della Bugatti per stabilire le eventuali migliorie e cambiamenti da apportare al telaio, al motore e alla meccanica.\nCaratteristiche.\nLa \"Tipo 41\" era una vettura enorme, in grado di far impallidire le pi\u00f9 prestigiose vetture dell'epoca, tra cui le Rolls-Royce. Durante la messa a punto finale, che come si \u00e8 detto comport\u00f2 anche modifiche sostanziali rispetto al prototipo iniziale, l'interasse del telaio venne ridotto a 4,318 metri, cos\u00ec come le carreggiate, che passarono da 1,65 a 1,6 metri. Anche il motore sub\u00ec una riduzione di cilindrata: utilizzando un albero a gomiti con manovelle da 130\u00a0mm di corsa anzich\u00e9 150\u00a0mm, si ottenne una cilindrata complessiva di 12.763\u00a0cm3. A parte questo valore, gi\u00e0 notevole di per se', colpiscono anche gli ingombri stessi del motore, che era lungo 1,4 metri e alto 1,1. Si trattava di un motore di derivazione aeronautica con testata unita al monoblocco, distribuzione monoalbero in testa e tre valvole per cilindro. L'alimentazione era affidata ad un solo carburatore doppio corpo, l'accensione era a doppia candela e la potenza massima erogabile rimase invece immutata a 300 CV come nel prototipo a passo lungo.\nLa meccanica telaistica era di tipo pi\u00f9 tradizionale, anche se ovviamente adeguata agli ingombri e alla massa di questo \"incrociatore da strada\", che a vuoto pesava quasi 3.200 kg e che da un paraurti all'altro misurava ben 6 metri (\u00e8 stato inoltre rilevato che dal volante al paraurti anteriore passano ben quattro metri). E cos\u00ec sia davanti che dietro si ritrovano le soluzioni classiche del periodo, con schemi ad assale rigido, molle a balestra semiellittica davanti e a quarto d'ellisse dietro; stesso discorso per l'impianto frenante, a quattro tamburi con comando a cavo. E proprio a proposito dell'impianto frenante, vale la pena menzionare le enormi dimensioni dei tamburi, il cui diametro era di ben 455\u00a0mm. Una scelta opportuna per una vettura di tali dimensioni e massa, per la quale il costruttore alsaziano aveva dichiarato una velocit\u00e0 massima di 200\u00a0km/h. Completava il quadro tecnico generale un cambio a 3 sole marce.\nLe sei Royale ufficiali... anzi otto.\nLe sei Bugatti \"Tipo 41 Royale\" costruite ufficialmente dalla Casa francese condividevano lo stesso telaio e lo stesso propulsore, ma furono dotate di sei differenti tipi di carrozzeria. Addirittura una delle sei Bugatti ha avuto due differenti carrozzerie durante la sua storia. Di seguito, caratteristiche e cenni storici di queste vetture. Oltre a queste sei \"Tipo 41\" \"ufficiali\", ve ne furono altre due, entrambe delle repliche: una riproduce il famoso prototipo a passo lungo di cui gi\u00e0 si \u00e8 fatto cenno in precedenza e che verr\u00e0 descritto meglio in seguito. L'altra \u00e8 invece la ricostruzione fedele di una \"Tipo 41\", quella che cambi\u00f2 carrozzeria, e di cui questa replica ripropose invece la carrozzeria originaria.\nAutotelaio n. 41.100 - Coup\u00e9 Napol\u00e9on.\nDelle sei \"Royale\" ufficiali, la \"Coup\u00e9 Napol\u00e9on\" fu la prima in ordine numerico di telaio, ma non la prima in ordine cronologico: questa stranezza trova spiegazione nel fatto che la sua origine \u00e8 legata a doppio filo al prototipo originario a passo lungo. Questo prototipo recava gi\u00e0 di per se' il numero di telaio \"41.100\". Poi avvenne l'incidente del 1931 con Ettore Bugatti vittima di un colpo di sonno: a quel punto, il numero di serie del telaio originale fu riutilizzato per costruirne uno nuovo che sarebbe stato carrozzato come \"Coup\u00e9 Napol\u00e9on\". Questo telaio non aveva per\u00f2 le stesse caratteristiche del telaio originario del prototipo, ma quelle tipiche delle altre \"Tipo 41\" che nel frattempo venivano assemblate con il contagocce, e cio\u00e8 con interasse di 4,318 metri e motore da 12,8 litri, oltre alle carreggiate leggermente ridotte. Per questo motivo, secondo alcuni storici anche il prototipo \u00e8 da considerarsi come facente parte della produzione, mentre altri storici sono di opinione opposta. La \"Coup\u00e9 Napoleon\" \u00e8 di fatto una coup\u00e9 De Ville con carrozzeria bicolore nera e blu, dotata di tetto vetrato ed interni in velluto blu, che all'epoca era di maggior pregio rispetto al rivestimento in pelle. Per molti anni fu la vettura privata dello stesso Ettore Bugatti, non essendo riuscito a venderla a nessuno. Allo scoppio della Seconda Guerra Mondiale, la \"Coup\u00e9 Napol\u00e9on\" venne murata assieme ad altri due esemplari invenduti (la \"Berline de Voyage\" e la coach Kellner) all'interno del castello di Ermenonville, all'epoca la dimora della famiglia Bugatti, affinch\u00e9 non venisse trovata e requisita dai nazisti. La vettura torn\u00f2 a vedere la luce alla fine del conflitto, nuovamente fra le mani di Ettore Bugatti. Oggi la stessa vettura si trova alla Cit\u00e9 de l'automobile di Mulhouse, in Francia dopo aver fatto parte della collezione dei fratelli Schlumpf.\nAutotelaio n. 41.111 - Coup\u00e9 De Ville Binder.\nLa storia della Coup\u00e9 de ville Binder \u00e8 assai controversa: \u00e8 l'unica Bugatti delle sei ufficialmente prodotte ad aver avuto due carrozzerie nel corso della sua storia. Nacque come roadster, in particolare, fu la vera, originale roadster del magnate della moda Armand Esders, quella a cui si sarebbero ispirati in seguito i ricchissimi fratelli Schlumpf per realizzarne una replica perfetta che sarebbe divenuta nota come \"la settima Royale\". Esders fu il primo a ordinare una \"Royale\": siamo nel 1932, ossia ben sei anni dopo che Ettore Bugatti diede il via agli ordini. Anche questo fu un piccolo record per la vettura francese, non proprio dei migliori, ma d\u00e0 un'idea del livello di esclusivit\u00e0 del modello in generale, indipendentemente dall'esemplare di cui si sta parlando. Tra le caratteristiche di questo esemplare va senz'altro menzionata l'assenza di fari, giustificata dal primo proprietario con il fatto che lui non guidava mai di notte. Stilisticamente la vettura appare molto simile alla Tipo 55, altra roadster della casa di Molsheim. Oltretutto, essendo nata anch'essa nel 1932, alcuni storici pongono l'interrogativo su quale dei due modelli abbia influenzato stilisticamente l'altro. In ogni caso entrambi furono disegnati da Jean Bugatti.\nNel 1938 fu venduta ad un politico francese che la fece ricarrozzare come coup\u00e9 De Ville dal carrozziere Binder e la fece addirittura blindare utilizzando lamiere molto pi\u00f9 spesse. Questa nuova carrozzeria era simile a quella della Coup\u00e9 Napol\u00e9on ed aveva una livrea bicolore blu e grigia. A partire dal 1948 la vettura cambi\u00f2 numerosi proprietari, fino al 1986, anno in cui fu acquistata da un ricco californiano, mentre nel 1999 divenne di propriet\u00e0 del gruppo Volkswagen che la utilizza per manifestazioni ed eventi promozionali del brand Bugatti, anch'esso attualmente di propriet\u00e0 del gruppo tedesco.\nAutotelaio n. 41.121 - Cabriolet Weinberger.\nDelle sei \"Royale\" ufficiali \u00e8 stata forse quella pi\u00f9 oltraggiata dai suoi proprietari. Inizialmente era una cabriolet a quattro/cinque posti con una elegantissima livrea nera e con capote color salmone. Fu acquistata nel 1932 da un ricchissimo medico tedesco, Joseph Fuchs, il che fa di questo esemplare il primo ad essere venduto ad un cliente straniero. La carrozzeria fu firmata da Ludwig Weinberger, un noto carrozziere di Monaco. Nel complesso, il disegno della sua carrozzeria ricordava da vicino la roadster di Esders, ma le differenze erano visibili e si concentravano quasi esclusivamente nella zona centrale (portiere pi\u00f9 grandi e dal taglio differente, parabrezza e superfici vetrate laterali pi\u00f9 basse, capote pi\u00f9 ampia ed estesa verso la coda, ecc) e in quella posteriore (diverso disegno dell'alloggiamento della capote, baule posteriore, ecc). Anche nella zona anteriore vi furono alcune leggere differenze, come il disegno dei parafanghi, leggermente pi\u00f9 avvolgente che non nella roadster di Esders. Con questa vettura, il proprietario si trasfer\u00ec dapprima in Svizzera, successivamente a Shanghai ed infine, nel 1937, negli Stati Uniti, a causa delle crescenti tensioni internazionali create dal regime nazista di Adolf Hitler.\nNel 1943 la vettura, in stato di disuso, fu venduta all'allora vicepresidente della General Motors C.A. Chayne, che cominci\u00f2 a restaurarla. Ma il nuovo proprietario apport\u00f2 modifiche di sapore troppo americano, che possono far gridare al sacrilegio. Un esempio sono le trombe per il clacson sistemate sul muso, ma diverse \"violenze\" furono effettuate anche a livello meccanico. Nel 1959 la vettura fu venduta definitivamente al Museo Ford dove ancor oggi \u00e8 possibile ammirarla.\nAutotelaio n. 41.131 - Limousine Park Ward.\n\u00c8 l'ultima \"Royale\" venduta ad un cliente. Nel 1933 fu infatti acquistata da un industriale inglese che nello stesso anno la fece carrozzare da Park Ward, un carrozziere noto in quegli anni e negli anni a venire per aver carrozzato auto di gran lusso, come per esempio molte Rolls-Royce. Tuttavia, il suo telaio venne approntato gi\u00e0 nel 1932 assieme ai due telai delle \"Royale\" precedentemente descritte. La sua enorme carrozzeria limousine \u00e8 resa ancor pi\u00f9 imponente ed austera dall'assenza di una livrea bicolore, in pieno accordo con gli standard stilistici della carrozzeria Park Ward, da sempre incline ad uno stile pi\u00f9 che sobrio.\nInternamente \u00e8 completamente tappezzata con tessuti di altissimo pregio. Nel 1946 fu acquistata da un altro facoltoso inglese, il quale dovette allargare i passaruota per ospitare gli enormi pneumatici da 24 pollici, gli unici che potevano essere adattati su una vettura di tali dimensioni nell'immediato dopoguerra, visto che la reperibilit\u00e0 mondiale di ricambi era assai carente dopo il disastro del secondo conflitto mondiale.\nDopo altri due passaggi di propriet\u00e0, oggigiorno la \"Limousine Park Ward\" \u00e8 visibile alla Cit\u00e9 de l'automobile di Mulhouse, in Francia, assieme alla \"Coup\u00e9 Napol\u00e9on\".\nAutotelaio n. 41.150 - Berline de Voyage.\nDisegnata da Ettore Bugatti, \u00e8 considerata come la \"Royale\" che meglio esprime la personalit\u00e0 del patron della Casa francese che per la sua forma esteriore si ispir\u00f2 alle carrozze ippotrainate, molto care al fondatore della casa, come peraltro gi\u00e0 avvenne nel caso del prototipo, di cui si \u00e8 parlato in precedenza e si parler\u00e0 anche pi\u00f9 avanti. A differenza di molte altre \"Royale\", questa venne disegnata infatti proprio dal patron della casa di Molsheim, seguendo esclusivamente quelli che erano i suoi gusti personali in fatto di vetture di lusso. Il tema della diligenza ippotrainata, gi\u00e0 ampiamente riscontrabile nella carrozzeria coup\u00e9 del prototipo, trova qui un'ulteriore interpretazione per mezzo del disegno che definisce la divisione delle zone nella sua carrozzeria bicolore gialla e nera. Tale disegno riprende in gran parte quello utilizzato per la carrozzeria coup\u00e9 che a suo tempo \"vest\u00ec\" il prototipo a passo lungo prima di essere nuovamente ricarrozzato.\nCarrozzata nel 1929, si tratta di una berlina con capote apribile (praticamente una torpedo di lusso), con livrea bicolore gialla e nera. Una delle curiosit\u00e0 relative a questa versione \u00e8 ancora una volta il numero di telaio: pur essendo il pi\u00f9 alto in ordine numerico, contraddistingue il secondo esemplare, o forse addirittura il primo, essendo stato questo telaio realizzato in contemporanea con la \"Coup\u00e9 Napol\u00e9on\". E con ques'ultima, la \"Berline de Voyage\" condivise un analogo destino: la vettura rest\u00f2 invenduta e fu conservata dalla famiglia Bugatti che per evitarne la requisizione durante l'occupazione nazista la nascose in una fattoria di Ermenonville. Fino al 1950 la \"Berline de Voyage\" rimase di propriet\u00e0 della famiglia Bugatti, dopodich\u00e9 venne ceduta insieme alla \"Royale\" coach Kellner all'imprenditore, pilota e collezionista americano Briggs Cunningham, dopodich\u00e9 pass\u00f2 di mano diverse volte fino al 1986, quando fu acquistata dal proprietario americano di una catena mondiale di pizzerie.\nAutotelaio n. 41.141 - Coach Kellner.\nRealizzata anch'essa nel 1932, fu utilizzata da Ettore Bugatti per il Salone di Londra di quell'anno. Era un'elegante coach con baule posteriore e verniciatura bicolore verde e azzurra. Alla kermesse londinese risult\u00f2 essere la vettura pi\u00f9 costosa fra quelle esposte in quanto arrivava a costare ben il triplo di una Rolls-Royce. Rimase in casa Bugatti fino al 1950, come la \"Berline de Voyage\", ed anch'essa venne nascosta durante la Seconda Guerra Mondiale per evitare requisizioni da parte dei nazisti. Nel 1950 venne venduta dalla figlia di Bugatti insieme alla \"Berline de Voyage\" allo statunitense Briggs Cunningham, in cambio di poche migliaia di dollari e due frigoriferi General Electric, all'epoca introvabili in Francia. Rimasta nel museo privato di Cunningham fino alla sua chiusura nel 1986, nel 1987 fu venduta all'asta da Christie's allo svedese Hans Thulin per 5,5 milioni di sterline, ovvero 8,7 milioni di dollari. Nel 1989 Thulin la mise di nuovo all'asta a Las Vegas ma rifiut\u00f2 un'offerta di 11,5 milioni di dollari, ma in seguito al suo crollo finanziario Thulin riusc\u00ec a venderla per 15,7 milioni di dollari alla Meitec Corporation giapponese dove \u00e8 rimasta ferma per pi\u00f9 dieci anni. In tempi pi\u00f9 recenti risulta appartenente al broker svizzero Lukas Huni, pagata 10 milioni di sterline nel 2001.\nLa settima Royale - Replica Esders.\nSi tratta della replica della Roadster posseduta da Esders, che come gi\u00e0 illustrato in precedenza sarebbe stata successivamente ricarrozzata come coup\u00e9 De Ville dalla carrozzeria Binder. La storia di questa vettura risale al 1964, quando i ricchissimi fratelli Schlumpf, appassionati di Bugatti, provarono a convincere il collezionista americano Bill Harrah a vendere loro la vettura, oramai da tempo nella sua nuova veste di coup\u00e9 De Ville. Di fronte al secco rifiuto di Harrah, i fratelli Schlumpf acquistarono un motore della Royale destinato all'uso su una motrice ferroviaria e a partire da tale unit\u00e0 motrice cominciarono i lavori di realizzazione di una replica pressoch\u00e9 perfetta della originale roadster. I lavori cominciarono nel 1976, ma furono interrotti qualche anno dopo per la confisca dei beni degli Schlumpf: essi infatti decisero di ridurre la superficie del loro stabilimento tessile per dedicare un'ala di quest'ultimo alla loro collezione di vetture d'epoca. Ci\u00f2 comport\u00f2 il licenziamento di una buona parte dei dipendenti di tale stabilimento, il che port\u00f2 anche ad accese agitazioni sindacali. La questione arriv\u00f2 in tribunale e comport\u00f2 appunto la confisca dei beni degli Schlumpf per risarcire gli operai licenziati ed anche gli altri, visto che l'azienda venne a quel punto dichiarata fallita. Lo Stato, inizialment rest\u00eco ad ultimare i lavori relativi alla replica della roadster, si convinse in seguito di andare avanti con tale opera, visto l'enorme significato storico di questa vettura e delle sue \"sorellastre\". Anche la replica della roadster Esders \u00e8 oggi visibile al Museo dell'Automobile di Mulhouse.\nIl prototipo.\nNel frattempo, mentre la produzione dei sei esemplari ufficiali di \"Royale\" si snod\u00f2 tra la fine degli anni '20 e l'inizio degli anni '30 del secolo scorso, il prototipo con carrozzeria Packard ebbe una propria vita parallela, una vita piuttosto frenetica in cui fra l'altro cambi\u00f2 \"vestito\" pi\u00f9 volte: una prima volta poco dopo la famosa serie di viaggi di Ettore Bugatti, quando sul mastodontico telaio venne montata una carrozzeria coup\u00e9 \"hippomobile\" (come venivano indicate dai francesi quelle coup\u00e9 con la zona dell'abitacolo in stile r\u00e9tro gi\u00e0 in quegli anni e che ricordava da vicino le vecchie diligenze). All'inizio del 1929 lo stesso telaio venne ricarrozzato come limousine e durante lo stesso anno la carrozzeria Weymann lo rivest\u00ec per la quarta volta come coach: con questa carrozzeria, la \"Tipo 41\", che ancora non possedeva le caratteristiche tecniche della \"Tipo 41\" definitiva, partecip\u00f2 anche a diversi concorsi di eleganza vincendone alcuni. Ma nel 1931 questo prototipo and\u00f2 distrutto in seguito ad un incidente stradale: Ettore Bugatti si addorment\u00f2 mentre era alla guida della vettura provocando cos\u00ec l'incidente, senza per\u00f2 particolari conseguenze per il patron della casa di Molsheim. Di questo telaio originario non si seppe pi\u00f9 nulla, ma il prototipo \u00e8 stato ricostruito circa 80 anni dopo, nei primi anni '10 del XXI secolo, grazie all'impegno di una societ\u00e0 olandese che raccolse una ingente quantit\u00e0 di materiale fotografico, documentazioni varie e pezzi di ricambio originali o ricostruiti laddove ne fosse stato impossibile il reperimento. Il lavoro richiese ben 15 anni partendo da un telaio nudo.\nAnni dopo la sua uscita di scena, alcuni dei pochi esemplari di \"Tipo 41\" prodotti furono acquistati dai fratelli Schlumpf per la loro collezione privata.\nVeicoli derivati.\nDalla \"Royale\" prese spunto, nel 1974 la Panther Westwinds, per produrre un modello, la Panther De Ville, che ne ricalcava le linee estetiche ma ne modernizzava i contenuti meccanici.\nNel 1979 Franco Sbarro produsse una replica della \"Royale\" su commissione di un cittadino tedesco di nome Schnapka. Era dotata di due propulsori Rover V8 accoppiati a formare un motore 16 cilindri da 340\u00a0CV di potenza che le permetteva una velocit\u00e0 massima di 180\u00a0km/h. Il design combinava diversi elementi derivati dalla Royale Binder e dalla Royale Parkward. Come accessori disponeva di telefono di bordo, aria condizionata e vetri a prova di proiettile."}
{"id": "485134", "revid": "124643121", "url": "https://it.wikipedia.org/wiki?curid=485134", "title": "Piano Demagnetize", "text": "Il Piano Demagnetize fu un accordo segreto di \"servizi segreti\" , stipulato negli anni '50 fra i servizi segreti degli Stati Uniti, dell'Italia e della Francia, che si proponeva di depotenziare l'influenza sulla societ\u00e0 italiana e francese delle forze di orientamento comunista, all'epoca vicini al blocco sovietico, attraverso una stretta collaborazione tra i rispettivi servizi segreti (in Italia il SIFAR).\nIl piano.\nIl nome esprime l'intento del piano di ridurre quella sorta di \"attrazione magnetica\" che le idee comuniste andavano esercitando sulle popolazioni di alcuni paesi, in particolare Italia e Francia e la smagnetizzazione ne era l'obiettivo di assoluta priorit\u00e0. Faceva parte di una serie di iniziative con le quali il governo di Washington intendeva agire in diversi contesti internazionali (principalmente europei) onde premunirsi contro una crescita di influenza delle forze comuniste in seno ai singoli \u00e0mbiti politici nazionali (in Francia l'analogo piano prese il nome di \"Cloven\").\nL'obiettivo generale era il contrasto all'azione di espansione dell'influenza dell'Unione Sovietica con principale riferimento ai paesi dell'Europa centro-meridionale. Ad occuparsi della redazione del piano fu il \"Joint Chiefs of Staff\". L'OPC era un ufficio della CIA per le operazioni clandestine che operava in piena indipendenza dagli altri dipartimenti.\nL'ambasciata statunitense a Roma era l'organo deputato a mantenere i contatti con i servizi segreti italiani. Fu sottoposto, nel 1951, per la parte italiana al generale Giovanni De Lorenzo (che dal 1955 sar\u00e0 a capo del SIFAR), in termini di accordo internazionale segreto; ci\u00f2 avvenne all'insaputa del governo italiano poich\u00e9 si riteneva che tale piano avrebbe inevitabilmente interferito con la sovranit\u00e0 nazionale (Le fonti in merito non sono tuttavia concordi).\nNel 1953 la nuova ambasciatrice americana a Roma, Clare Boothe Luce, assunse l'incarico di rendere operativo il piano. Per la prima volta si ha notizia pubblica del piano nel 1978 quando Roberto Faenza ne pubblica alcuni dettagli nel libro \"Il malaffare\", edito da Mondadori. Successivamente soprattutto in sede di investigazioni della magistratura e di commissioni parlamentari inquirenti su altri fatti, saranno aggiunti ulteriori elementi di conoscenza.\nI dettagli pratici del piano non sono noti, solo per via deduttiva si sono effettuate possibili ricostruzioni del tutto ipotetiche circa i modi di applicazione pratica degli accordi. Anche le analisi storiche si fermano alla congettura logica per la quale si \u00e8 - sempre deduttivamente - concluso che, nel quadro di una teorica impostazione di contrasto psicologico all'eventuale crescita di consenso delle ideologie collettiviste, si sarebbero esplicitate attivit\u00e0 militari e politiche di indirizzo e stile pi\u00f9 pragmatici. Per alcune fonti, l'attuazione del piano era uno dei compiti dell'organizzazione Gladio e comunque si inseriva nel complesso di operazioni segrete volte a controllare il paese e contrastare il comunismo. Si \u00e8 anche collegato il Demagnetize al perseguimento di operazioni finalizzate allo spionaggio di personaggi di alto livello come il papa ."}
{"id": "485135", "revid": "339392", "url": "https://it.wikipedia.org/wiki?curid=485135", "title": "Russian Aviation and Space Agency", "text": ""}
{"id": "485136", "revid": "916580", "url": "https://it.wikipedia.org/wiki?curid=485136", "title": "Baia dei Turchi", "text": "La baia dei Turchi, a pochi chilometri a nord di Otranto, \u00e8 il luogo dove, secondo la tradizione, sbarcarono i guerrieri turchi nel corso dell'assedio alla citt\u00e0 di Otranto del XV secolo (battaglia di Otranto).\nSabbiosa e incontaminata, la baia appartiene alla pregiata Oasi protetta dei Laghi Alimini, uno degli ecosistemi pi\u00f9 importanti del Salento e della Puglia.\nInserimento in aree protette e riconoscimenti nazionali.\nLa baia dei Turchi e la zona dei laghi Alimini sono classificate come Sito di importanza comunitaria (SIC).\nNel gennaio 2007 il Fondo per l'Ambiente Italiano (FAI) ha inserito la baia dei Turchi tra i primi 100 luoghi da salvare in Italia (grazie alle segnalazioni ricevute in occasione della terza edizione dell'iniziativa \"I luoghi del cuore\").\nNel gennaio 2009, in occasione del nuovo censimento, il FAI ha comunicato che le segnalazioni pervenute hanno condotto la baia dei Turchi al 12\u00ba posto nazionale (primo nella regione Puglia) nella classifica dei luoghi del cuore.\nLa baia a rischio deturpazione.\nA partire dalla primavera del 2006, la baia dei Turchi \u00e8 stata al centro di numerose iniziative per salvaguardarne la libera fruizione da parte dei cittadini, causate dall'avvio della costruzione di uno stabilimento balneare. In seguito a manifestazioni di protesta alquanto estese e prolungate, la vicenda \u00e8 approdata agli organi istituzionali (T.A.R., Comune di Otranto, Regione Puglia) ed \u00e8 stata seguita da giornali ed emittenti locali e dagli organismi ambientalisti (le sezioni pugliesi di WWF e Legambiente).\nGli organi di indagine hanno appurato che sono stati commessi diversi illeciti nella procedura e nella realizzazione della struttura, e che sono stati provocati evidenti danni al paesaggio e alla macchia mediterranea limitrofa). Di conseguenza, nel mese di giugno 2006 il cantiere \u00e8 stato posto sotto sequestro.\nNell'aprile 2007 \u00e8 stata per\u00f2 rilasciata nuova concessione, consentita dal cambiamento della destinazione d'uso della spiaggia (da \"stabilimento balneare\" a \"spiaggia libera con servizi\"). Sono riprese le proteste di massa da parte dei cittadini amanti della baia (salentini e no), che hanno sollecitato ripetutamente le istituzioni (Regione Puglia e Comune di Otranto) per pervenire a una soluzione che potesse liberare la piccola spiaggia da qualsiasi struttura turistica.\nIl 9 luglio 2007 il Comune di Otranto ha revocato il permesso di costruire nella baia dei Turchi e bloccato i lavori di costruzione dello stabilimento balneare, intimando l'eliminazione del manufatto entro il 7 ottobre 2007.\nIl 29 agosto 2007 il Consiglio di Stato (con ordinanza n. 4497/07, Reg. Gen. 6058/2007) ha accolto l'istanza del Comune di Otranto.\nNei primi giorni di ottobre 2007, si \u00e8 iniziato il lento smantellamento della struttura, subito per\u00f2 interrotto dopo qualche giorno. Si \u00e8 successivamente appreso di ricorsi ancora pendenti presso il TAR e il Consiglio di Stato.\nNel marzo 2008 si \u00e8 appreso che il TAR ha dato nuovamente ragione al Comune di Otranto relativamente alla revoca della concessione edilizia. Si attese l'ultima decisione da parte del TAR riguardo alla concessione demaniale.\nIl 3 giugno 2008 il Comune di Otranto, constatando la mancata rimozione dei manufatti e la situazione di grave pericolo per i bagnanti derivante dai resti della struttura (chiodi arrugginiti, assi fuori posto, reti semi-sepolte dalla sabbia), ha invitato la ditta concessionaria a rimuovere definitivamente i manufatti.\nNel luglio 2008 \u00e8 stato dato avvio alla rimozione della restante parte della struttura. La rimozione \u00e8 stata completata nell'inizio del 2009."}
{"id": "485139", "revid": "1982", "url": "https://it.wikipedia.org/wiki?curid=485139", "title": "Baia dei turchi", "text": ""}
{"id": "485141", "revid": "486946", "url": "https://it.wikipedia.org/wiki?curid=485141", "title": "National Space Agency of Ukraine", "text": ""}
{"id": "485142", "revid": "33689", "url": "https://it.wikipedia.org/wiki?curid=485142", "title": "Prussiera", "text": ""}
{"id": "485146", "revid": "78273", "url": "https://it.wikipedia.org/wiki?curid=485146", "title": "Mitologia egiziana", "text": ""}
{"id": "485147", "revid": "36426", "url": "https://it.wikipedia.org/wiki?curid=485147", "title": "Museo del cenacolo di San Salvi", "text": ""}
{"id": "485149", "revid": "110157", "url": "https://it.wikipedia.org/wiki?curid=485149", "title": "Museo del Cenacolo di Andrea del Sarto", "text": "Il Museo del Cenacolo di Andrea del Sarto si trova a Firenze, accessibile da via di San Salvi. Si tratta del refettorio dell'antico convento annesso alla chiesa di San Salvi.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale della Toscana, nel dicembre 2019 divenuto Direzione regionale Musei.\nStoria.\nGi\u00e0 nel 1845, in una parte del convento di San Salvi, veniva aperto un museo con opere di provenienza varia raccolte attorno all'affresco di Andrea del Sarto, soprattutto frutto di spoliazioni nelle chiese e nei numerosi monasteri soppressi a Firenze e nei dintorni. Oggi, pur con sostituzioni e riallestimenti, possiamo ammirare il frutto dell'ultima configurazione del museo risalente al 1981.\nIl museo si articola su 4 ambienti: la galleria dei manieristi, con al termine una sala dedicata al \"Monumento funebre di San Giovanni Gualberto\" di Benedetto da Rovezzano, il lavabo, la stanza del camino (ex-cucina) e il refettorio, nel quale sono conservate le opere pi\u00f9 importanti di Andrea del Sarto e di Pontormo, davanti al grande Cenacolo.\nDescrizione.\nIl corridoio d'ingresso.\nNel lungo corridoio dopo l'entrata sono disposte alcune grandi pale d'altare manieriste e di periodo controriformato di pittori toscani, per lo pi\u00f9 scelti tra gli artisti che lavoranono anche per la vicina chiesa di San Salvi. Si tratta di opere di notevole impatto visivo valorizzate dall'allestimento che mette a confronto artisti diversi ma con affinit\u00e0 stilistiche. Fra gli artisti presenti figurano il Franciabigio, Giovanni Antonio Sogliani, Michele di Ridolfo, Ridolfo del Ghirlandaio, Francesco Brina, Carlo Portelli, Raffaellino del Garbo, il Poppi, il Ceraiolo, il Bachiacca, Francesco Foschi, Giuliano Bugiardini e altri. Le opere sono state gradualmente restaurate grazie all'Opificio delle Pietre Dure e alcune mostrano i segni di un restauro in corso e da completare.\nLa sala della scultura.\nNell'ambiente in fondo al corridoio sono esposti i pannelli del \"Monumento funebre a San Giovanni Gualberto\", pregevole opera del 1507-1513 per la Badia di Passignano di Benedetto da Rovezzano, che mostra i segni della brutalit\u00e0 delle truppe che assediarono Firenze: tutte le teste sono infatti state mozzate e asportate come \"souvenir\" dai soldati. Nonostante tutto si ammira ancora l'estro artistico, la finezza e la ricchezza di dettagli dell'opera, con alcune scene ambientate in finte stanze dalla resa prospettica di grande maestria. I frammenti sono disposti lungo le pareti.\nFino al riordino della sala del 2018 al centro era presente il calco del \"Monumento funebre a Ilaria del Carretto\" di Jacopo della Quercia, donato da Lucca nel 1817 a seguito della restituzione di una lastra del monumento che era qui conservata.\nIl lavabo.\nQuesta era la stanza nella quale i monaci si lavavano le mani, gesto non solo di carattere igienico, ma caratterizzato da un forte richiamo simbolico alla purificazione, prima di entrare nel refettorio dove si consumavano i pasti.\nIl lavabo, in pietra serena, \u00e8 costituito dalla vasca e da alcune decorazioni sovrastanti sempre in pietra, attribuite pure a Benedetto da Rovezzano, con un affresco della \"Samaritana al Pozzo\" opera del 1620 attribuito a Cosimo Gamberucci.\nIn questa sala sono esposte alcune opere immediatamente antecedenti al manierismo, fra le quali spicca un bel \"San Girolamo penitente\" di Bartolomeo di Giovanni, collaboratore di fine del Quattrocento del Ghirlandaio e di Botticelli, verso i quali mostra una chiara influenza stilistica.\nI due sportelli di tabernacolo raffiguranti \"L'angelo e l'annunziata, santa Umilt\u00e0, San Giovanni Evangelista, San Nicola e una santa martire\" sono delle tavole di Andrea del Sarto portate dal convento di San Giovanni delle monache di Faenza, infatti i santi raffigurati hanno un forte legame con l'ordine: Santa Umilt\u00e0 ne \u00e8 la fondatrice, San Giovanni Evangelista il protettore e guida.\nLa \"Madonna con bambino in trono tra San Francesco, San Zanobi e due donatori inginocchiati\", di Raffaellino del Garbo, uno dei maestri di Andrea, \u00e8 firmata e datata MCCCCC e proviene da Pistoia.\nLa \"Madonna allattante\" \u00e8 un'opera di Giuliano Bugiardini, aiutante insieme al Del Sarto nella bottega di fra Bartolomeo, seppure meno dotato artisticamente di lui, e influenzata dal Franciabigio per i notevoli contrasti luminosi.\nLa \"Madonna col Bambino e due angeli\", olio su tavola, \u00e8 stata riconosciuta da Federico Zeri nel 1959 come una copia, probabilmente eseguita fra il 1515 e il 1520 forse dal Bachiacca, di un originale attribuito a Piero di Cosimo nella Fondazione Giorgio Cini a Venezia. Acquistato dallo Stato nel 1913 fu esposto agli Uffizi donde fu tolto dopo il confronto con la tavola Cini; passato per un certo tempo (1966-73) nel museo di Palazzo Davanzati, esemplifica ora a San Salvi un aspetto della cultura fiorentina del primo e del secondo decennio del Cinquecento, cio\u00e8 l'avvicinamento al linguaggio di Luca Signorelli con inflessioni nordiche nel momento pi\u00f9 \"leonardesco\" di Piero di Cosimo. Sempre del Bachiacca la tavoletta con \"Tobiolo e l'angelo\" un soggetto spesso scelto come augurio e protezione dai mercanti nei loro viaggi.\nDi Giovanni Antonio Sogliani, pittore pure influenzato dallo stile di Fra Bartolomeo, \u00e8 la \"Madonna col Bambino e san Giovannino\".\nIl Cenacolo di Andrea del Sarto.\nIl grande affresco dell'\"Ultima cena\" \u00e8 considerato fra i capolavori di Andrea del Sarto e fu realizzato tra il 1520 e il 1525. Si trova sulla parete di fondo del refettorio davanti all'entrata, che occupa in posizione rialzata al di sotto dell'arco della volta\nLa parte iniziata per prima riguarda le pitture del sottarco che inquadra l'Ultima Cena; su di esso sono dipinti 5 medaglioni con rappresentati partendo da sinistra \"San Giovanni Gualberto\", \"San Salvi\", \"la Trinit\u00e0\" al centro, \"San Bernardino degli Uberti\" e \"San Benedetto\".\nLa scena si svolge nel momento in cui Ges\u00f9 rivela agli apostoli la certezza del tradimento di uno di loro, con i vari personaggi ritratti in modo da esprimere una gamma di sentimenti che varia dalla sorpresa, allo sconforto, all'angoscia, all'interrogazione reciproca, al dubbio di s\u00e9, pur senza arrivare alla drammaticit\u00e0 del Cenacolo di Leonardo da Vinci a Milano, pi\u00f9 antico di un ventennio.\nLe altre opere di Andrea del Sarto e di Pontormo.\nAl lato opposto del refettorio \u00e8 stato collocato sopra l'entrata un grande affresco con la \"Fede e Carit\u00e0\" di Jacopo Pontormo un tempo collocato all'esterno, sull'arco centrale del loggiato della Santissima Annunziata e oggi piuttosto danneggiato. Altre opere del Pontormo sono una \"Madonna\", dai tipici effetti coloristici del pittore empolese, e qualche altro dipinto minore.\nLe opere e le copie di opere (a volte perdute, come gli affreschi di Porta Pinti) di Andrea del Sarto sono invece:\nLa stanza del camino.\nNella sala adiacente al lavabo, la cucina, \u00e8 rilevante l'imponente camino, e le opere esposte sono tavole che risalgono al Cinquecento.\nLa \"Madonna col Bambino e i Santi Giovanni Gualberto e Bernardo degli Uberti\" proviene da una villa vicino a Vallombrosa. Nessun documento o iscrizione ce ne rileva l'autore, anche se in molte parti si avvicina tanto al fare di Andrea del Sarto da sospettare che sia copia di qualche suo dipinto, anche se piuttosto che attribuire a caso l'opera a qualche suo allievo, \u00e8 stata assegnata alla sua scuola per non lasciare sospetti sulle indagini per scoprire l'autore.\nIl \"Cristo portacroce\" \u00e8 di Fra Bartolomeo, pure legato allo stile del Franciabigio, con il quale in particolare divise la bottega.\nTra le opere pi\u00f9 importanti di Franciabigio si segnalano la \"Nativit\u00e0\" (1510) e le \"pale per la chiesa di San Giobbe\" (1516).\nDal 2017 vi sono inoltre raccolte tre lunette di Plautilla Nelli, monaca domenicana fiorentina considerata una delle prime pittrici note della storia."}
{"id": "485150", "revid": "1543377", "url": "https://it.wikipedia.org/wiki?curid=485150", "title": "Massacro della Columbine High School", "text": "Il massacro della Columbine High School fu una strage in ambito scolastico avvenuta il 20 aprile 1999 negli Stati Uniti d'America, che coinvolse alunni e insegnanti di una scuola superiore del distretto amministrativo di Columbine, non lontano da Denver (Colorado): due studenti della \"Columbine High School\", Eric Harris e Dylan Klebold, si introdussero nell'edificio armati e aprirono il fuoco su numerosi compagni di scuola e insegnanti.\nAl termine della sparatoria rimasero uccisi 12 studenti e un insegnante, mentre 24 furono i feriti, compresi 3 che si erano fatti male fuggendo dall'edificio. I due autori della strage si suicidarono sparandosi a loro volta, asserragliati all'interno della biblioteca della scuola (dove venne uccisa la maggior parte delle vittime) dopo che le squadre SWAT della polizia erano intervenute a circondare la zona.\nAl criminoso gesto dei due studenti fece seguito un lungo e acceso dibattito nazionale sulla legislazione statunitense riguardante il controllo sulla vendita e la reperibilit\u00e0 delle armi da fuoco, nonch\u00e9 la loro detenzione. L'episodio richiam\u00f2 l'attenzione anche sui problemi della sicurezza scolastica, delle diseguaglianze sociali e dell'uso di farmaci anti-depressivi da parte degli adolescenti.\nIl fatto accaduto \u00e8 uno dei pi\u00f9 sanguinosi episodi di massacro scolastico nella storia degli Stati Uniti assieme a quello della Bath School (1927) e, successivamente, del Virginia Tech (2007), della Sandy Hook Elementary School (2012) e della Marjory Stoneman Douglas High School (2018).\nGli antefatti.\nLa Columbine High School.\nLa Columbine High School \u00e8 un istituto superiore geograficamente situato nei pressi di Littleton, pi\u00f9 precisamente al 6201 South Pierce Street, nella Contea di Jefferson (Colorado) e aperto nell'autunno del 1973. Il primo preside della scuola fu Gerald Difford, e la prima classe a diplomarsi fu quella del 1975. I colori ufficiali della scuola sono il blu e l'argento, essendo stati selezionati con un voto dagli allievi. Nel 1999, all'epoca dei fatti qui narrati, il preside era Frank DeAngelis, andato poi in pensione nel 2014; la scuola \u00e8 frequentata da circa 1700 studenti, e ha enumerato fra i propri alunni alcuni personaggi famosi come il calciatore della Major League Soccer Wes Hart e il cantante dei DeVotchKa Jeanie Schroder.\n\"Columbine\" \u00e8 il nome inglese del fiore noto in botanica come \"Aquilegia caerulea\", una ranuncolacea particolarmente diffusa nelle Montagne Rocciose, scelto dall'amministrazione del Colorado come fiore simbolo dello Stato.\nSito web di Harris su AOL.\nI primi segnali della strage potevano gi\u00e0 essere intravisti nel 1996, allorch\u00e9 il quindicenne Eric Harris mise in piedi un suo sito web su AOL, originariamente con lo scopo di ospitare livelli e mod dei videogiochi \"Doom\", \"Doom II\" e \"Quake\". Sullo stesso sito Harris cre\u00f2 un blog che conteneva barzellette e brevi pensieri sui suoi genitori, la scuola e gli amici. Verso la fine di quello stesso anno, tuttavia, sul sito apparvero contenuti inusuali, ad esempio riportavano le cosiddette \u00ab\"Rebel missions\"\u00bb, vale a dire atti di vandalismo (come accensione di petardi e fuochi d'artificio o danneggiamento di propriet\u00e0 pubbliche e private del vicinato) commessi dallo stesso Harris e da un piccolo gruppo di coetanei, fra cui figurava Dylan Klebold. I due adottarono in questo periodo i soprannomi, rispettivamente, di \u00abReb\u00bb per Harris e \u00abVodka\u00bb per Klebold; il nomignolo di Harris dovrebbe derivare dalla mascotte della Columbine High School, un \u00abribelle\u00bb stilizzato (\"rebel\", appunto, in inglese), mentre quello di Klebold dalla sua predilezione per quell'alcolico, oppure dal fatto che in una occasione riusc\u00ec a berne una intera bottiglia. \nIl sito aveva pochi visitatori e, nei primi tempi, pass\u00f2 praticamente inosservato. A cominciare dal 1997, nel blog cominciarono ad apparire i primi segni della profonda rabbia verso la societ\u00e0 che covava dentro Harris e, entro la fine dell'anno, si potevano trovare istruzioni esplicite su come fabbricare esplosivi, in particolare tubi bomba artigianali, che Harris annunciava di essere riuscito a costruire e che intendeva provare quando avesse individuato l'obiettivo adatto. Nel sito erano presenti anche molte frasi che il sedicenne Harris aveva scritto a proposito del suo odio verso la societ\u00e0 e del suo desiderio di uccidere chi lo infastidisse. Nel marzo 1998, 13 mesi prima della strage, Harris concluse un post pieno di deliranti fantasie omicide affermando: \u00abtutto ci\u00f2 che voglio \u00e8 uccidere e ferire quanti pi\u00f9 di voi possa, in particolare alcune persone. Come Brooks Brown\u00bb. Questi era un coetaneo e compagno di scuola di Harris, di cui era stato amico, ma con cui recentemente aveva litigato; ancora prima del post, Harris aveva vandalizzato l'auto di Brown scagliando violentemente un pezzo di ghiaccio contro il parabrezza. La famiglia di Brooks Brown venne a conoscenza delle minacce di morte online di Harris, pare addirittura tramite Dylan Klebold, che inform\u00f2 Brooks di aver letto il suo nome sul blog, e sporse denuncia all'ufficio dello sceriffo della Contea di Jefferson. \nIl caso fu assegnato al detective Michael Guerra che si connesse al sito e document\u00f2 un ampio numero di contenuti intrisi di violenza, rabbia e odio verso le categorie pi\u00f9 disparate, ma concentrate prevalentemente sul personale e sugli studenti della Columbine High School. Guerra stamp\u00f2 queste pagine, includendole nel fascicolo d'indagine, e scrisse la bozza di un \"affidavit\" (una testimonianza giurata), con cui intendeva chiedere al giudice competente l'emissione di un mandato di perquisizione per la residenza di Eric Harris. Nella testimonianza, Guerra segnalava anche le menzioni, sul blog, di veri e propri esplosivi custoditi da Harris, e speculava che il giovane potesse essere coinvolto in altri casi irrisolti di vandalismo nella zona. Per ragioni ignote, l'\"affidavit\" non fu mai depositato e, quindi, non fu avviato alcun procedimento giudiziario sul sito di Harris.\nL'incidente del furgone.\nNella tarda sera del 30 gennaio 1998 Eric e Dylan furono arrestati perch\u00e9 trovati in possesso di pezzi per computer rubati da un furgone di colore bianco parcheggiato in una zona poco trafficata di Littleton. In base alle ricostruzioni, i due adocchiarono il veicolo incustodito, ne intravidero il contenuto e decisero, senza un vero movente, di rubarlo. Fracassarono un finestrino con una pietra e trafugarono la refurtiva, allontanandosi in auto ma venendo scoperti poco dopo, colti sul fatto da un vice sceriffo mentre erano intenti ad esaminare il bottino: i due ragazzi non riuscirono a spiegarne in modo convincente la provenienza e, dopo poco, confessarono. Furono arrestati e condotti nella stazione di polizia, dove vennero fotosegnalati e imputati ciascuno di tre \"felonies\" - tre reati di una certa gravit\u00e0 secondo il diritto penale statunitense, per i quali se fossero stati processati sarebbero verosimilmente stati condannati e incarcerati.\nTuttavia, in considerazione della loro minore et\u00e0, del loro essere incensurati e del rassicurante background familiare, invece di essere processati fu loro offerto di partecipare ad un programma di \"diversion\", ideato per distogliere i minorenni da una vita delittuosa tramite attivit\u00e0 di riparazione, rieducazione e riabilitazione. Entrambi avrebbero risarcito il danno causato al proprietario del furgone, svolto un monte ore di servizi socialmente utili, partecipato a dei colloqui con un \"counselor\" dell'ufficio dei servizi sociali minorili che ne avrebbe seguito il comportamento, il profitto scolastico e lavorativo, e frequentato delle lezioni di educazione civica e legalit\u00e0; per Harris, che nei moduli dei servizi sociali ammise di accusare disagi psicologici, fu predisposto anche un percorso di cura con uno psicologo. Aderendo a queste prescrizioni per un anno, i due avrebbero evitato il processo e la sicura condanna. Dopo una breve udienza in cui chiese principalmente conto dei voti riportati a scuola e dell'orario di rientro a casa dei due, il giudice minorile John DeVita concesse questa possibilit\u00e0 a Harris e Klebold, accompagnati in tribunale dai rispettivi padri. Mesi dopo, a strage avvenuta, DeVita si rammaric\u00f2 di come Harris e Klebold lo avessero ingannato, proiettando un'immagine completamente diversa dalla realt\u00e0.\nHarris, vista la possibilit\u00e0 di farsi notare, scrisse una lettera al proprietario del furgone derubato, offrendo empatia oltre alle semplici scuse di circostanza. In questo periodo di tempo ostent\u00f2 spesso il suo finto rimorso esaltando poi, di nascosto, s\u00e9 stesso e la sua capacit\u00e0 di fingere in varie pagine del suo diario, ammettendo di non provare il minimo rimorso ed esprimendo odio e disprezzo nei confronti dell'incolpevole vittima del suo furto: \u00abcom'\u00e8 che, se sono libero, non posso derubare uno stupido fottuto cretino della sua roba se la lascia sul sedile anteriore del suo fottuto furgone in piena vista, nel mezzo del nulla, il fottuto venerd\u00ec sera? SELEZIONE NATURALE. Bisognerebbe ammazzare il bastardo\u00bb. Questa riga \u00e8 rappresentativa del tono generale del diario di Harris, inquinato di volgarit\u00e0 e traboccante di odio nei confronti di praticamente chiunque. Si pensa che, poco dopo l'incidente del furgone, gi\u00e0 a partire dall'aprile 1998, Harris e Klebold cominciarono ad organizzare il futuro attacco alla Columbine, come forma di vendetta, in quanto la coppia si sentiva \"in guerra\" contro la societ\u00e0 e provava un bisogno di rivalsa nei confronti di coloro che odiava.\nNell'ambito delle cure di salute mentale, ad Harris fu prescritto il farmaco antidepressivo Zoloft ma, a seguito del manifestarsi di effetti collaterali, come agitazione e irritabilit\u00e0, fu sostituito con il Luvox, un altro antidepressivo a base di fluvoxamina molto simile al precedente. Qualche opinionista sostenne, in seguito, che proprio questa cura contribu\u00ec in buona parte alle azioni di Harris, argomentando che gli effetti collaterali di questi farmaci includono una crescita di aggressivit\u00e0, perdita del sentimento di rimorso, depersonalizzazione e sindromi maniacali.\nPoco dopo l'udienza in tribunale, il blog di Harris scomparve e il sito ritorn\u00f2 alla sola funzione originale di proporre livelli per il videogioco \"Doom\". Probabilmente il blog scomparve proprio perch\u00e9 Harris aveva capito che la madre di Brooks Brown vi aveva letto le minacce al figlio e aveva avvisato le autorit\u00e0. Harris inizi\u00f2 allora a scrivere i suoi pensieri e i suoi piani in appunti cartacei. Tuttavia continu\u00f2 ad aggiornare una sezione del suo sito sui suoi progressi nel collezionare armi e nel costruire bombe. America Online cancell\u00f2 permanentemente dai suoi server il sito, quando la sua esistenza divenne nota al grande pubblico.\nAd inizio di febbraio 1999, in anticipo rispetto al previsto, gli assistenti sociali a loro assegnati dal programma di \"diversion\" formularono un giudizio eccellente sul comportamento di Harris e Klebold, considerando compiuto il programma e consentendo loro di rimanere dunque incensurati. Va rilevato che mentre Harris riusc\u00ec effettivamente ad offrire un'ottima immagine di s\u00e9 ai funzionari del programma, quella di un brillante giovane completamente ravveduto, il fascicolo di Klebold presentava invece molti punti critici, come un profitto scolastico in caduta libera, frequenti ritardi agli appuntamenti con i servizi sociali e un alcol-test positivo.\nGli scritti.\nDylan Klebold aveva cominciato a scrivere un suo diario gi\u00e0 almeno dal 1997: da queste sue riflessioni (non sempre lucide o comprensibili) traspare, in retrospettiva, una profonda depressione che attanagliava il ragazzo e che lui attribuiva ai suoi presunti fallimenti con le ragazze, in particolare una; \u00e8 spesso menzionato anche il desiderio di suicidarsi. Harris cominci\u00f2 invece a scrivere una sorta di diario soltanto dopo l'arresto del gennaio 1998, chiamandolo \u00abThe Book of God\u00bb e da cui, come detto, emerge soprattutto l'odio incondizionato e il desiderio di sterminio che animava il giovane.\nI loro scritti rivelarono successivamente che i due avevano elaborato un piano per un attentato simile a quello di Oklahoma City e avevano fantasticato anche di scappare in Messico, oppure di dirottare un velivolo all'Aeroporto Internazionale di Denver e farlo schiantare poi contro un grattacielo di New York City (una sorta di singolare anticipazione degli attentati dell'11 settembre 2001), ma soprattutto che avevano studiato nei minimi dettagli l'attentato nella scuola. Il piano prevedeva che, nel giorno prestabilito, avrebbero piazzato delle bombe nella mensa della scuola facendole detonare nel momento di massimo affollamento, all'ora di pranzo; Eric calcolava di uccidere nell'esplosione almeno 450 persone.\nLe bombe sarebbero state sistemate accanto ai pilastri che reggevano il piano superiore, ove era alloggiata la biblioteca; nello scenario auspicato da Harris, questi pilastri avrebbero ceduto determinando il crollo dell'edificio. Subito dopo lo scoppio, i due si sarebbero precipitati verso le rovine della scuola, sparando ai sopravvissuti e alle persone in fuga, per poi dirigere il loro attacco verso le case circostanti e contro i vicini che fossero usciti attirati dal rumore. I due ragazzi mettevano in conto di morire durante lo scontro a fuoco con le forze dell'ordine sopravvenute, ma la loro furia omicida sarebbe proseguita anche dopo la loro morte: avrebbero minato le loro automobili, per farle esplodere nel mezzo del flusso di soccorritori, stampa e passanti.\nCom'\u00e8 noto, questo piano fall\u00ec poich\u00e9 i loro esplosivi non detonarono. Simulazioni computerizzate, effettuate successivamente all'attacco, hanno dimostrato come, se le bombe avessero funzionato, il totale delle vittime non si sarebbe discostato di molto dai sanguinosi auspici di Harris, ovvero molte centinaia di morti. I diari, che facevano parte di migliaia di pagine di prove, furono resi pubblici dagli inquirenti soltanto nel 2006, sette anni dopo i luttuosi fatti della Columbine. Harris e Klebold non si limitarono a lasciare i diari, ma disseminarono riferimenti all'attentato anche nei compiti di scuola. Nel febbraio 1999, due mesi prima del massacro, in un racconto per la lezione di letteratura, Dylan scrisse la storia di un uomo che, senza motivo, uccide 9 persone. Tale racconto terminava cos\u00ec:\nPi\u00f9 gi\u00f9, l'appunto del suo professore:\nEric, invece, scrisse un racconto in cui immaginava di essere una pallottola e una relazione sulla Germania nazista, in cui elencava verbosamente e con macabra abbondanza di dettagli i crimini di quel regime (che privatamente esaltava, ad esempio nei suoi diari, oppure urlando \"Heil Hitler!\" quando giocava a bowling), fingendo di condannarli.\nI Basement Tapes.\nNegli ultimi mesi prima della strage, nell'inverno e primavera del 1999, la coppia di aspiranti attentatori inizi\u00f2 a documentare i propri progressi e il proprio arsenale ricorrendo anche a videocassette, filmate e custodite in gran segreto. Parte rilevante di questi filmati era girata nel seminterrato della villetta degli Harris, conducendo al nome con cui furono poi denominati dalla stampa: \u00abBasement Tapes\u00bb, nastri del seminterrato.\nOltre a mostrare gli esplosivi, le munizioni e le armi che avevano acquisito illegalmente, in questi video i due ragazzi rivelavano anche tutti gli elaborati metodi escogitati per occultare i loro arsenali in casa propria, nascondendoli ai genitori. Altre riprese li ritraevano durante le loro esercitazioni di tiro in una zona boscosa nei paraggi, il Rampart Range. Prima del massacro, Eric e Dylan affermarono di essere sicuri che dall'attentato sarebbe stato tratto un film, e si interrogavano su quale regista avrebbero preferito lo girasse. Mezz'ora prima della sparatoria, i due girarono un ultimo video nel quale si scusavano con le famiglie e si vantavano di come sarebbero stati ricordati con infamia dopo la loro impresa.\nI Basement Tapes non sono stati mai resi pubblici per intero. Ad essere divulgate sono state solo tre sequenze: una in cui Harris, Klebold e altri amici provano le armi al Rampart Range; \u00abRadioactive Clothes\u00bb, un bizzarro video amatoriale in cui i due fingono di star combattendo un'invasione di \"abiti radioattivi\"; e infine \u00abHitmen for Hire\u00bb, \"Assassini su commissione\", una sorta di presunto progetto scolastico per il corso di Produzione audiovideo, in cui Harris e Klebold interpretavano, come da titolo, due assassini che dietro pagamento proteggevano le vittime di bullismo della loro scuola, uccidendo i bulli, in uno scenario fortemente suggestivo della strage che sarebbe poi avvenuta.\nI restanti filmati sono stati mostrati solo ad una piccolissima cerchia di giornalisti, alle famiglie delle vittime del massacro e ai genitori dei due omicidi. Di essi \u00e8 trapelato solo un frammento audio di circa 30 secondi, registrato di nascosto dal padre di una delle vittime, in corrispondenza di un passaggio in cui Harris e Klebold insultano e deridono gli studenti di fede cristiana. La motivazione offerta dalle autorit\u00e0 \u00e8 che, se i Basement Tapes fossero visionabili da chiunque, potrebbero ispirare degli imitatori a compiere atti di violenza simili a quelli di Harris e Klebold. \nPrima delle luci dell'alba, la mattina del massacro, Harris registr\u00f2 una audiocassetta e la lasci\u00f2 in bella vista sul tavolo della cucina di casa sua. \u00c8 stato reso noto dagli investigatori che questo ulteriore nastro (anch'esso mai pubblicato in originale) conteneva affermazioni come \u00abPersone moriranno a causa mia\u00bb e \u00abSar\u00e0 un giorno che sar\u00e0 ricordato per sempre\u00bb.\nCronologia degli avvenimenti.\nIl 20 aprile 1999 Eric Harris e Dylan Klebold arrivarono alle 11.10 alla Columbine High School in automobili separate. Harris lasci\u00f2 l'auto nel parcheggio degli Junior e Klebold in quello dei Senior, entrambi in posti non assegnati a loro. Da queste posizioni, i due avevano un'eccellente vista sull'entrata della mensa e potevano controllare una delle uscite principali dell'edificio. Poco prima di arrivare alla Columbine, Harris e Klebold avevano posto in un campo poco distante dalla scuola una piccola bomba che avrebbe dovuto detonare alle 11:14 creando un diversivo per il personale di emergenza. L'ordigno esplose solo parzialmente, causando un piccolo incendio subito spento dai pompieri.\nAlla Columbine, i due si incontrarono vicino alla macchina di Harris e armarono due bombe al propano da 9\u00a0kg. Poco prima dell'arrivo degli studenti, la coppia entr\u00f2 nella mensa e vi piazz\u00f2 borse contenenti ordigni; ogni bomba doveva esplodere alle 11:17 circa. Nel momento in cui entrarono nella sala, il custode stava sostituendo la cassetta della videocamera a circuito chiuso, che non registr\u00f2 quindi i due intenti a piazzare le bombe. Comunque, quando la nuova cassetta cominci\u00f2 a registrare furono ben visibili le borse contenenti le bombe, che avevano abbastanza potere detonante da distruggere l'intera mensa e far crollare la vicina biblioteca.\nPiazzate le bombe alla mensa, entrambi tornarono alla propria auto in attesa delle esplosioni, in quanto avevano pianificato di aprire il fuoco contro gli studenti che scappavano dalle uscite principali in preda al panico. Nel ritorno alla propria auto, Harris incontr\u00f2 Brooks Brown, un compagno di classe, nel parcheggio. Brown si avvicin\u00f2 all'amico e lo rimprover\u00f2 perch\u00e9 aveva saltato il compito in classe. Harris, stando a quanto Brooks dichiar\u00f2 in seguito, gli rispose:\nDiversi minuti dopo, gli studenti che stavano uscendo dalla Columbine per il pranzo videro Brooks Brown percorrere South Pierce Street per tornare a casa. Nel frattempo, presso le loro auto, Harris e Klebold attendevano entrambi armati la detonazione degli ordigni. Il giorno dopo la sparatoria lo sceriffo John Stone afferm\u00f2 in una conferenza stampa di sospettare che altre persone avessero contribuito al piano della sparatoria; questo anche per il fatto che Harris e Klebold non avrebbero potuto portare tanto esplosivo nell'edificio da soli.\nSecondo testimonianze raccolte dalla polizia, due ragazzi in trench furono visti di fronte alla scuola; nel medesimo periodo furono visti altri due ragazzi nel retro della scuola, uno solo dei quali indossava un trench. Inizialmente anche un uomo che si trovava sul tetto fu indicato dalla polizia come possibile terzo assassino. Successivamente si scopr\u00ec che l'uomo era un riparatore di coperture che lavorava per fare manutenzione sul tetto della biblioteca e rimase nascosto l\u00ec dopo aver sentito i colpi sparati da Harris e Klebold. perch\u00e9 . Inoltre perch\u00e9 alcuni testimoni dissero di aver visto tre uomini sul tetto in settori diversi, tutti con armi da fuoco. Uno di loro fu segnalato come avente una maglietta di \"South Park\". Chris Morris, il capo della \"Trenchcoat Mafia\" e amico intimo di Harris e Klebold, fu arrestato dalla polizia il giorno della sparatoria e le notizie riprese dimostrarono che indossava una maglietta di South Park.\nL'inizio della sparatoria.\nQuando i due compresero che le bombe in mensa non erano esplose, si incontrarono di nuovo presso l'auto di Harris per armarsi e si incamminarono verso la mensa. Salirono poi in cima alle scale dell'entrata ovest, il punto pi\u00f9 alto del campus. Questa era una posizione favorevole: l'entrata laterale della mensa era alla base delle scale, l'entrata ovest era alla loro sinistra e i campi sportivi alla loro destra.\nAlle 11:19 un testimone sent\u00ec Eric Harris urlare:\nIn quel momento i due estrassero i loro fucili a pompa e cominciarono a sparare sui compagni di scuola. Rachel Scott (5 agosto 1981-20 aprile 1999) e Richard Castaldo (18 settembre 1981), che erano seduti su una collinetta d'erba a fianco dell'entrata ovest della scuola, erano convinti che si trattasse di uno scherzo. Furono colpiti e feriti gravemente. Uno dei due ragazzi, vista la Scott muoversi, spar\u00f2 ancora alla ragazza, uccidendola. Non \u00e8 chiaro n\u00e9 chi spar\u00f2 per primo n\u00e9 chi uccise Rachel. Voci non confermate dissero che i due assassini chiesero alla ragazza ferita se credeva in Dio, per poi ucciderla dopo la risposta:\nQueste voci sono state smentite da Richard Castaldo che ha dichiarato che i due non parlarono con loro n\u00e9 prima n\u00e9 durante la sparatoria.\nDopo la prima sparatoria, Harris si tolse il giubbotto di pelle e tir\u00f2 fuori la carabina semi-automatica, dirigendosi verso la scalinata ovest. Daniel Rohrbough (2 marzo 1984-20 aprile 1999) e due suoi amici, Sean Graves e Lance Kirklin, stavano salendo la scalinata. Colpito al petto, Rohrbough cadde sopra a Graves; un proiettile buc\u00f2 un piede di Sean. La coppia rivolse allora i suoi spari verso Kirklin (che rimase deturpato a vita), in piedi di fronte a loro. Tutti e tre gli studenti caddero per terra feriti. Harris e Klebold si girarono e spararono verso sud a cinque studenti seduti su una collinetta adiacente alle scale, di fronte all'entrata ovest della scuola. Uno di questi, Michael Johnson, fu colpito ma continu\u00f2 a correre e scapp\u00f2. Mark Taylor cadde invece a terra dolorante, fingendosi morto. Gli altri tre scapparono illesi.\nMentre la sparatoria continuava, Sean Graves si alz\u00f2 e zoppic\u00f2 gi\u00f9 dalle scale fino all'entrata laterale della mensa, dove collass\u00f2 di fronte alla porta. Anche Klebold inizi\u00f2 a scendere gli scalini dirigendosi verso la mensa e nella discesa spar\u00f2 di nuovo a Lance Kirklin in faccia, ferendolo gravemente. Intanto Daniel Rohrbough cominci\u00f2 a scendere gli scalini trascinandosi in direzione della base delle scale. Vedendolo, Klebold lo avvicin\u00f2 e gli spar\u00f2 nella schiena a distanza ravvicinata, uccidendolo. Il ragazzo continu\u00f2 poi a scendere la scalinata ed entr\u00f2 nella mensa, calpestando volontariamente il ferito Sean Graves, steso all'entrata della sala.\nSi pensa che Klebold si fosse diretto verso la mensa per capire perch\u00e9 le bombe al propano non fossero esplose, tuttavia la mensa era stata appena evacuata e all'interno vi erano pochi studenti rimasti, nascosti sotto i tavoli, che l'assassino non vide. Non appena vi entr\u00f2, Harris cominci\u00f2 a sparare gi\u00f9 dagli scalini verso diversi studenti seduti vicino all'entrata, ferendo gravemente Anne-Marie Hochhalter (la quale rimase paralizzata a vita e la cui madre si tolse la vita 6 mesi dopo) non appena prov\u00f2 a scappare. Dopo pochi secondi, Klebold torn\u00f2 in cima alla scalinata per ritrovarsi con Harris.\nI due provarono successivamente a sparare a degli studenti in piedi vicino al campo da calcio, mancandoli. Poi lanciarono tubi bomba nel parcheggio, sul tetto e nella collina a est, ma nessuno di questi esplose. Intanto, dentro al campus, l'insegnante Patti Nielson, vedendo cosa stava succedendo, si diresse verso l'entrata ovest accompagnata dallo studente Brian Anderson per dire ai suoi due studenti di \"smetterla\", convinta che quello che Harris e Klebold stessero facendo fosse un video per il corso di cinematografia e che le armi fossero finte. Appena Anderson apr\u00ec la prima porta, i due spararono alla finestra. Anderson fu ferito al petto da alcuni pezzi di vetro e la Nielson fu colpita alla spalla da una scheggia. Reagendo per la paura, l'insegnante si rialz\u00f2 velocemente e corse attraverso il corridoio fino alla biblioteca, dove cominci\u00f2 ad invitare gli studenti all'interno a nascondersi sotto i banchi e a rimanere in silenzio. Poi chiam\u00f2 il 9-1-1 (numero americano per i casi di emergenza) e si nascose dietro la cattedra della biblioteca. Brian Anderson rimase indietro, intrappolato tra le porte esterne e quelle interne.\nNel frattempo, uno sceriffo della polizia giunto sulla scena cominci\u00f2 a sparare a Harris e a Klebold, distraendoli dal ferito Brian Anderson che riusc\u00ec a rifugiarsi in biblioteca, dove si infil\u00f2 in una stanza del personale. Harris spar\u00f2 dieci colpi allo sceriffo, che fu cos\u00ec costretto a chiamare altre pattuglie via radio. Quando la sua arma smise di funzionare, Harris corse dentro la scuola insieme a Klebold. I due proseguirono per il corridoio nord sparando a chiunque vedessero e lanciando tubi bomba. Cos\u00ec facendo colpirono Stephanie Munson alla caviglia, ma la ragazza riusc\u00ec lo stesso ad uscire dalla scuola e a rifugiarsi in una casa sull'altro lato della strada.\nI due assassini procedettero sparando fuori dalla finestra verso l'entrata est della scuola. Dopo aver percorso il corridoio diverse volte, sparando a chiunque vedessero (ma senza ferire nessuno), tornarono indietro verso l'entrata ovest e si diressero verso il corridoio della biblioteca.\nPochi momenti prima, l'insegnante William \"Dave\" Sanders (22 ottobre 1951-20 aprile 1999) aveva evacuato la mensa attraverso una scala che conduceva al secondo piano. La scalinata era all'angolo tra il corridoio della biblioteca e il corridoio sud. Sanders e uno studente avevano girato l'angolo e camminavano lungo il corridoio della biblioteca quando videro Harris e Klebold che arrivavano dal corridoio nord. Velocemente i due scapparono dall'altra parte (si crede, ma non \u00e8 confermato, che Sanders stesse dirigendosi verso la biblioteca per evacuare gli studenti che erano l\u00ec). Harris e Klebold girarono l'angolo e spararono ad entrambi, colpendo Dave Sanders al petto, ma mancando lo studente, che corse all'interno della classe di scienze SCI-1 avvisando l'insegnante che si trovava all'interno. Nel frattempo, Harris e Klebold ritornarono nel corridoio nord mentre Sanders si trascin\u00f2 verso la classe di scienze. L'insegnante l\u00ec presente lo port\u00f2 in un'altra classe, dove due studenti gli praticarono il primo soccorso, rassicurandolo che se la sarebbe cavata e provarono a contattare la polizia all'esterno. Sanders mor\u00ec alle 15:00 circa.\nIl massacro nella biblioteca.\nMentre la sparatoria continuava, l'insegnante Patti Nielson era al telefono con il servizio di emergenza, raccontando ci\u00f2 che stava accadendo mentre cercava di far nascondere gli studenti sotto i banchi. La telefonata fu ricevuta dall'operatore del 9-1-1 alle 11:25:05. Fra l'inizio della chiamata e l'ingresso di Harris e Klebold in biblioteca passarono quattro minuti e dieci secondi. Prima di entrare, i due lanciarono dalla scalinata del corridoio sud verso l'interno della mensa due tubi bomba, che esplosero entrambi (una delle due esplosioni fu ripresa dalla telecamera a circuito chiuso). Un altro ordigno fu gettato nel corridoio della biblioteca e anch'esso esplose danneggiando alcuni armadietti. Alle 11:29 i due assassini entrarono nella biblioteca dove cinquantadue studenti, tre addetti alla biblioteca e la signora Nielson erano nascosti sotto i banchi e dentro alcune stanzette circostanti.\nAppena entrato, Harris spar\u00f2 a un espositore di vetro che si trovava dall'altra parte della sala, ferendo lo studente Evan Todd che era nascosto l\u00ec. Harris grid\u00f2 a tutti di alzarsi, cos\u00ec forte che pot\u00e9 essere sentito nella telefonata al 9-1-1 delle 11:29:18. Il personale e gli studenti che si stavano nascondendo sentirono i due urlare cose come:\noppure\n(vestire un cappello bianco da baseball alla Columbine \u00e8 una tradizione per i membri delle squadre sportive, tendenzialmente al vertice della \"piramide sociale\" interna alla scuola).\nQuando nessuno si alz\u00f2, Eric disse:\nI due poi si spostarono dall'altra parte della biblioteca, verso due file di computer. In questo breve tempo Evan Todd si nascose dietro la cattedra, mentre Kyle Velasquez (5 maggio 1982-20 aprile 1999) si sedette nella fila nord di computer senza nascondersi sotto il banco. Klebold gli spar\u00f2 per primo, colpendolo alla testa e alla schiena e uccidendolo sul colpo. Dopo gli spari i due assassini appoggiarono le loro borse piene di munizioni e cominciarono a ricaricare le armi, prima di camminare verso la finestra guardando la scala all'esterno che in precedenza avevano attraversato. Vedendo la polizia che evacuava gli studenti, cominciarono a sparare dalla finestra, provocando l'immediata risposta dei poliziotti.\nDopo poco, Klebold si gir\u00f2 e spar\u00f2 con il fucile a pompa ad un tavolo vicino, ferendo Daniel Steepleton e Makai Hall, poi si tolse il cappotto di pelle. Harris prese il suo fucile a pompa e cammin\u00f2 verso la fila sud di computer, sparando sotto il primo banco senza nemmeno guardare chi ci fosse sotto. Lo sparo uccise Steven Curnow (28 agosto 1984-20 aprile 1999). Poi colp\u00ec sotto il banco a fianco, ferendo Kacey Ruegsegger. La Ruegsegger e altri testimoni riportarono che Harris, sentendo la ragazza lamentarsi e piangere a causa delle gravi ferite, le disse:\nIl rapporto ufficiale riport\u00f2 che Harris cammin\u00f2 verso un tavolo nella zona ovest della biblioteca, vi buss\u00f2 due volte, si chin\u00f2 e spar\u00f2 a Cassie Bernall (6 novembre 1981-20 aprile 1999) in testa, uccidendola. Il rinculo della sua arma lo colp\u00ec al volto rompendogli il naso. Molti sostengono che alla Bernall (che faceva parte del circolo religioso della scuola) prima dello sparo che le fu fatale, fu chiesto:\ne che alla risposta affermativa della giovane Harris le avrebbe sparato, uccidendola sul colpo. Le indagini ufficiali hanno comunque smentito questa versione, affermando per\u00f2 che la domanda fu posta a Valeen Schnurr, una studentessa sopravvissuta. Infatti tre studenti che assistettero alla morte di Cassie Bernall, inclusa Emily Wyant, che si stava nascondendo con lei sotto il banco, confermarono che la domanda non le venne rivolta e che la Bernall, quando fu uccisa, stava pregando in silenzio.\nSuccessivamente Harris si gir\u00f2 verso il tavolo successivo, nei cui pressi sedeva la studentessa Bree Pasquale. Il ragazzo le chiese se voleva morire e lei rispose con una supplica. I testimoni raccontano che Harris rimase disorientato da questo gesto, ma \u00e8 pi\u00f9 probabile che il suo blocco fosse dovuto al dolore per la ferita al naso che sanguinava copiosamente. In seguito, mentre Harris sbeffeggiava la Pasquale, Patrick Ireland approfitt\u00f2 della situazione per praticare il primo soccorso a Makai Hall. Klebold, vedendolo, gli spar\u00f2 due volte alla testa e una volta ad un piede (questo sparo fu cos\u00ec violento da togliergli la scarpa). Cadde a terra privo di conoscenza, ma ancora vivo.\nSuccessivamente, Klebold cammin\u00f2 verso un'altra fila di tavoli, scoprendo Isaiah Shoels (4 agosto 1980-20 aprile 1999), Matthew Kechter (19 febbraio 1983-20 aprile 1999) e Craig Scott (tutti popolari atleti a scuola, l'ultimo dei quali era il fratello di Rachel Scott) che vi si nascondevano sotto. Prov\u00f2 a tirar fuori Isaiah ma, non riuscendoci, fu costretto a chiamare Harris, che lasci\u00f2 cos\u00ec Bree Pasquale per unirsi a lui. Klebold e Harris sbeffeggiarono e insultarono Shoels (anche con parole razziste, dato che il ragazzo era nero) per qualche secondo; poi Harris si chin\u00f2 e gli spar\u00f2 al petto da vicino, uccidendolo. Anche Klebold apr\u00ec il fuoco, uccidendo Matthew Kechter. Per sua fortuna, Craig Scott non venne ucciso in quanto si finse morto rimanendo nascosto sotto i cadaveri dei due amici. Harris, rialzatosi, lanci\u00f2 una bomba a CO2 verso il tavolo dove erano nascosti Hall, Steepleton e Ireland. Makai Hall rilanci\u00f2 la bomba indietro e l'ordigno esplose pi\u00f9 a sud.\nHarris cammin\u00f2 poi verso lo scaffale di libri posto tra la parte ovest e la parte centrale dei tavoli. Salt\u00f2 su uno scaffale e lo agit\u00f2, sparando alcuni colpi in quella zona. Klebold cammin\u00f2 attraverso la zona principale oltrepassando la prima fila di scaffali, la zona della cattedra e una seconda fila di scaffali ad est. Harris cammin\u00f2 attraverso la zona centrale incontrandosi l\u00ec con il suo amico. Klebold procedette nella zona est della biblioteca sparando ad un contenitore di vetro vicino alla porta, poi si gir\u00f2 e spar\u00f2 al tavolo a lui pi\u00f9 vicino, ferendo Mark Kintgen. Si gir\u00f2 ancora verso il tavolo alla sua sinistra e gli spar\u00f2 contro, ferendo Lisa Kreutz e Valeen Schnurr con lo stesso proiettile ed uccidendo Lauren Townsend (17 gennaio 1981-20 aprile 1999), studentessa dell'ultimo anno.\nHarris, nel frattempo, era salito sopra un altro tavolo sotto il quale si nascondevano due ragazze. Sceso dal tavolo si chin\u00f2 a guardarle, etichettandole verbalmente come \"patetiche\". I due ragazzi andarono poi vicino ad un tavolo vuoto e cominciarono a ricaricare le loro armi. La Schnurr, che era gravemente ferita, cominci\u00f2 a piangere dicendo:\nKlebold allora torn\u00f2 indietro e le chiese se credeva in Dio. Lei rispose confusamente, dicendo prima \"no\" e poi \"s\u00ec\" alla ricerca della risposta \"giusta\". Lui le chiese:\nLa ragazza disse:\nKlebold la prese in giro e poi se ne and\u00f2. Fu questo episodio a condurre alla controversia sulla morte di Cassie Bernall, poich\u00e9 i testimoni oculari confusero le voci e le sembianze simili delle due ragazze e credettero che fosse la Bernall a rispondere cos\u00ec.\nHarris si diresse poi verso un altro tavolo e spar\u00f2 due volte sotto di esso, ferendo Nicole Nowlen e John Tomlin (1 settembre 1982-20 aprile 1999). Quando Tomlin prov\u00f2 a strisciarne fuori, arriv\u00f2 Klebold che lo prese a calci. Harris derise il tentativo di fuga e Klebold spar\u00f2 al ragazzo pi\u00f9 volte, uccidendolo. Harris torn\u00f2 indietro verso il luogo in cui giaceva Lauren Townsend, gi\u00e0 morta. Dietro il corpo, Kelly Fleming (6 gennaio 1983-20 aprile 1999), come Bree Pasquale, era seduta a fianco del tavolo e non sotto. Harris spar\u00f2 alla Fleming con il fucile, colpendola alla schiena e uccidendola sul colpo. Continu\u00f2 poi a sparare al tavolo dietro di lei, colpendo di nuovo la Townsend e la Kreutz e ferendo Jeanna Park (l'autopsia ha poi rivelato che la Townsend era gi\u00e0 stata uccisa dal primo colpo).\nAlle 11:37 i due assassini si spostarono verso la zona centrale della biblioteca, dove continuarono a ricaricare le armi sopra un tavolo in mezzo alla stanza. Harris, notato uno studente l\u00ec vicino, gli chiese di identificarsi. Lo studente era John Savage, un conoscente di Klebold. Savage chiese a Klebold che cosa stessero facendo e si sent\u00ec rispondere:\nSavage chiese allora se l'avrebbero ucciso. Klebold esit\u00f2, ma poi lo autorizz\u00f2 a lasciare la biblioteca. Il ragazzo scapp\u00f2 immediatamente, uscendo dalla porta principale della biblioteca.\nDopo l'uscita di Savage, Harris si gir\u00f2 e spar\u00f2 con la sua carabina ad un tavolo a nord, colpendo in faccia Daniel Mauser (25 giugno 1983-20 aprile 1999) da distanza ravvicinata e uccidendolo. Entrambi gli assassini si spostarono verso sud, dove spararono a caso sotto un altro tavolo, ferendo gravemente Jennifer Doyle e Austin Eubanks (che mor\u00ec il 18 maggio 2019 per overdose) e uccidendo Corey DePooter (3 marzo 1982-20 aprile 1999), l'ultima vittima del massacro, che aveva mantenuto la calma tra i suoi amici durante la sparatoria.\nA questo punto diversi testimoni sentirono Harris e Klebold fare commenti su come non trovassero pi\u00f9 elettrizzante sparare alle vittime. Klebold disse:\nEntrambi i ragazzi si spostarono verso la cattedra principale della biblioteca. Harris tir\u00f2 una bomba Molotov verso l'uscita sud-ovest della biblioteca, ma questa non esplose. Poi gir\u00f2 attorno al lato est della cattedra e Klebold lo raggiunse da ovest. I due si diressero dove si era spostato Evan Todd dopo essere rimasto ferito. Klebold si prese gioco di Todd e parl\u00f2 di come ucciderlo, ma poi cedette alle suppliche del ragazzo di lasciarlo in vita, risparmiandolo. Klebold si gir\u00f2 e spar\u00f2 un colpo dentro una stanza del personale della libreria, colpendo un piccolo televisore, poi sbatt\u00e9 una sedia sopra il terminale dei computer che stava sulla cattedra, proprio sopra a dove Patti Nielson si stava nascondendo. I due uscirono dalla biblioteca alle 11:42, ponendo cos\u00ec fine al brutale massacro.\nSubito dopo la loro uscita dalla biblioteca, ventotto studenti illesi ed undici feriti, tra cui Brian Anderson, lasciarono la stanza attraverso la porta nord, che conduceva alla scala adiacente all'entrata ovest. Patrick Ireland, che era svenuto, e Lisa Kreutz, che non riusciva a muoversi, rimasero nell'edificio. Patti Nielson corse dentro la stanza del personale dove Klebold aveva sparato poco prima, trovando tre addetti alla biblioteca; si chiusero l\u00ec dentro e vi rimasero fino alle 15:30 circa.\nIl suicidio di Harris e Klebold.\nDopo aver abbandonato la biblioteca, i due si diressero alla zona di scienze e lanciarono una piccola bomba all'interno di uno sgabuzzino. Quando l'ordigno esplose, scapparono. Un insegnante che era nella stanza a fianco spense il fuoco. I ragazzi proseguirono attraverso il corridoio sud, poi si fermarono e cominciarono a sparare all'interno di un'aula vuota di scienze. Subito dopo scesero le scale fino alla mensa dove erano stati gi\u00e0 in precedenza ripresi dalle telecamere di sicurezza. La registrazione mostr\u00f2 Harris mentre cercava di far detonare una delle bombe al propano, senza successo. Il ragazzo, avvilito, bevve allora un sorso di una bevanda l\u00ec abbandonata e, lanciata ancora un'altra molotov, anche questa rimasta inesplosa, lasci\u00f2 insieme all'amico la mensa per salire di nuovo le scale. Appena iniziarono la salita, la bomba deton\u00f2 (come si pot\u00e9 vedere nuovamente dalle telecamere) causando una grossa fiamma, estinta poi dagli spruzzatori antincendio. Harris e Klebold lasciarono la mensa alle 11:50 circa.\nUna volta tornati al piano superiore, camminarono per il corridoio nord e il corridoio sud senza meta, sparando a caso. Mentre camminavano, spesso guardarono attraverso le piccole finestrelle delle porte delle classi per vedere se ci fosse qualche studente, ma non provarono ad entrare in alcuna aula. Poi si diressero verso l'entrata di un bagno, dove cominciarono a schernire gli studenti all'interno dicendo cose come:\nsenza per\u00f2 entrare nel locale. Alle 11:55, i due tornarono in mensa ed entrarono in cucina, poi tornarono ancora su per le scale e di nuovo nel corridoio sud alle 11:58.\nAlle 12:05 i due entrarono di nuovo nella biblioteca, in cui si trovavano in quel momento (oltre ai cadaveri) solo Patrick Ireland, privo di sensi e Lisa Kreutz che fingeva di essere morta. Non si sa cosa fecero dopo aver abbandonato la mensa e prima di tornare in biblioteca. Una volta l\u00ec, provarono a sparare ai poliziotti dalle finestre, senza successo. Dopo si spostarono verso un tavolo vicino ai corpi di Matthew Kechter e Isaiah Shoels e l\u00ec si suicidarono con le loro armi da fuoco. Harris si spar\u00f2 in bocca con il suo fucile da caccia, seduto sul pavimento, la schiena contro uno scaffale di libri: la violenza dello sparo a bruciapelo gli fece esplodere il cranio e ne determin\u00f2 la morte immediata. Klebold si suicid\u00f2 con un colpo alla tempia sinistra con la sua TEC-9; Patrick Ireland afferm\u00f2 di aver udito gorgoglii e rumori di soffocamento: \u00e8 possibile che si trattasse di Klebold che quindi (come supportato dal referto autoptico) pu\u00f2 essere deceduto dopo alcuni minuti di agonia, soffocato del copioso sangue aspirato nei polmoni.\nAlle 14:38 Ireland riprese conoscenza e strisci\u00f2 verso la finestra, dalla quale prov\u00f2 ad uscire. Fu goffamente afferrato attraverso la stessa finestra dai membri della SWAT e questa scena, che fu trasmessa in televisione, rimase una delle pi\u00f9 iconiche della tragica giornata. Lisa Kreutz, gravemente ferita e a tratti incosciente, rimase sola nella biblioteca fino a che la polizia non fece irruzione alle 15:25. La ragazza fu poi portata fuori e soccorsa, insieme a Patti Nielson e i tre addetti alla biblioteca.\nL'irruzione degli SWAT e la fine.\nA mezzogiorno circa le squadre della SWAT stazionavano all'esterno della scuola e le ambulanze avevano cominciato a portare i feriti agli ospedali vicini. Nel frattempo i familiari delle vittime e il personale scolastico si radunavano nella vicina scuola elementare di Leawood per ricevere informazioni.\nAlle 12:20 la polizia chiese munizioni aggiuntive in caso di sparatoria, anche se gli assassini avevano smesso di sparare pochi minuti prima. Alle 12:45 le squadre SWAT cominciarono a controllare ogni stanza della scuola esaminando zaini e banchi. Le autorit\u00e0 scoprirono i tubi bomba alle 13:00 e gli SWAT cominciarono a trovare gli studenti nascosti alle 14:30. Tutti gli studenti, gli insegnanti e il personale scolastico furono evacuati e furono prestate loro le prime cure mediche, prima di incontrare i familiari alla scuola elementare di Leawood. Le squadre di soccorso trovarono i corpi nella biblioteca alle 15:30.\nAlle 16:00, lo sceriffo fece una stima iniziale di 25 morti tra studenti e insegnanti; la sua stima fu di 12 persone in pi\u00f9 rispetto ai morti reali. Disse inoltre che la polizia stava cercando i corpi di Harris e Klebold nella biblioteca. Alle 16:30 la scuola fu dichiarata sicura; tuttavia alle 17:30 furono ancora trovate bombe nel parcheggio e sul tetto. Alle 18:15 la polizia trov\u00f2 una bomba in un'auto nel parcheggio. Lo sceriffo decise allora di proclamare l'intera scuola \"scena del crimine\"; in quel momento tredici morti, inclusi Harris e Klebold, erano ancora all'interno dell'edificio. Alle 22:45 la bomba nell'auto parcheggiata esplose mentre un poliziotto tentava di disinnescarla. Fortunatamente nessuno rimase ferito.\nArmi utilizzate.\nDurante i mesi precedenti alla sparatoria, Harris e Klebold si procurarono due armi da fuoco da 9\u00a0mm e due fucili a pompa calibro 12, comprati nel dicembre 1998 usando come intermediaria un'amica, Robyn Anderson, gi\u00e0 maggiorenne e particolarmente vicina a Dylan. I due comprarono poi una pistola da un amico, Mark Manes, arrestato qualche mese dopo il massacro per aver venduto l'arma ad un minorenne, insieme a Philip Duran, colpevole di aver portato i due ragazzi da Mark per la vendita..\nSeguendo alcune istruzioni lette su Internet, Harris e Klebold costruirono anche 99 ordigni esplosivi improvvisati di varie grandezze e segarono inoltre le canne e i calci dei fucili a pompa per nasconderli pi\u00f9 facilmente. I due, ancora prima che il massacro cominciasse, avevano gi\u00e0 infranto diverse leggi sul possesso delle armi, tali da assicurare loro un lungo periodo di detenzione. Entrambi portavano diversi coltelli nelle cinture, caricatori calibro nove e per fucili a pompa.\nVittime.\nLa stima finale delle vittime del massacro fu:\nMotivazioni.\nSeguirono molte polemiche per il comportamento esitante della polizia. Il massacro dur\u00f2 circa venti minuti; 13 in biblioteca, il luogo principale della strage. La polizia vi entr\u00f2 solo 4 ore dopo, cos\u00ec come entr\u00f2 nella scuola solo 2 ore e mezza dopo gli ultimi spari e il suicidio dei due assassini. Nel frattempo, rimasero nella scuola una ragazza ferita gravemente, per ben 4 ore, 12 cadaveri e decine e decine di persone che vissero quelle ore nel terrore, non sapendo quale sarebbe stato il loro destino. L'evacuazione dalla biblioteca \u00e8 stata organizzata dai feriti e dai superstiti. Quando tutto attorno ormai era silenzio, la polizia non volle entrare fino a che non ci fu l'assoluta certezza del cessato pericolo. Quando entrarono, non avevano idea di quanti morti avrebbero trovato. Se le vittime non furono centinaia fu solo ed esclusivamente perch\u00e9 a un certo punto gli assassini ritennero di averne abbastanza. Per tentare di giustificare questo atteggiamento, le autorit\u00e0 cercarono anche di accreditare l'ipotesi che il massacro, o almeno la situazione di pericolo, fosse durata diverse ore e che gli assassini si fossero tolti la vita solo alle 15.\nIn seguito alla sparatoria, ci furono anche diverse discussioni riguardo a cosa potesse aver spinto gli assassini al loro gesto e se sarebbe stato possibile prevenire il crimine. La presenza di gruppi sociali nelle scuole superiori \u00e8 stato un frequente argomento di discussione. Molti sostengono che l'isolamento dei due ragazzi dal resto dei loro compagni di classe cre\u00f2 in loro sentimenti, come il sentirsi indifesi e insicuri, che li spinsero verso una profonda depressione, alimentata dalla continua ricerca di popolarit\u00e0. Alcune scuole diedero cos\u00ec il via a programmi per scoprire e fermare il bullismo, fenomeno che molti pensavano avesse contribuito ad aumentare la rabbia repressa di Harris e Klebold.\nNelle settimane successive alla sparatoria, i media dissero che i due assassini si ritenevano parte della \"cultura goth\" e \"nerd\" reietti. Come prova di appartenenza alla \"cultura goth\", Harris e Klebold per un certo periodo di tempo si definirono come parte di un club scolastico chiamato \"Trenchcoat Mafia\" (\"Mafia in Impermeabile\"). Fu in seguito provato che i ragazzi non entrarono mai in questo club, nonostante fossero amici di alcuni dei suoi membri. Una forte reazione contro la sottocultura \"goth\" risult\u00f2 sia da parte degli studenti che da parte degli adulti.\nDopo la sparatoria, le lezioni degli studenti della Columbine si sono svolte presso il vicino Chatfield Senior High per le rimanenti tre settimane di quell'anno scolastico. La scuola aveva subito una massiccia ristrutturazione quattro anni prima della sparatoria, con l'aggiunta di una nuova biblioteca e una nuova mensa. Dopo il massacro la biblioteca, che si trovava sopra la mensa, \u00e8 stata completamente rasa al suolo, poich\u00e9 \u00e8 stato il punto dove la maggior parte delle esplosioni e dei decessi ha avuto luogo. Una nuova biblioteca pi\u00f9 grande \u00e8 stata costruita sulla collina dove \u00e8 iniziata la sparatoria: \u00e8 dedicata alla memoria delle vittime.\nBullismo.\nDa quando \u00e8 avvenuto il massacro alla Columbine, si \u00e8 prestata sempre maggiore attenzione alla connessione tra manifestazioni di violenza nelle scuole e bullismo. Entrambi gli autori della strage furono classificati come ragazzi dotati, presumibilmente bullizzati per quattro anni. Secondo Brooks Brown, Klebold e Harris erano gli studenti pi\u00f9 emarginati di tutta la scuola e persino molti di quelli che facevano parte della loro cerchia li consideravano \"i pi\u00f9 sfigati degli sfigati\". \u00c8 cosa nota che Klebold avesse manifestato al padre il proprio odio per la \"jock culture\" che vigeva alla Columbine, ossia l'egemonia e prepotenza esercitate dagli atleti dei team sportivi della scuola, aggiungendo che Harris, in particolare, ne era vittima. A questo proposito, Klebold aveva affermato: \"Stanno facendo patire a Eric le pene dell'inferno\".\nIn un'altra occasione, proprio prima del massacro, sia Harris che Klebold erano stati aggrediti da un gruppo di compagni di scuola - tutti membri della squadra di football della scuola - che li avevano cosparsi di ketchup e senape chiamandoli \"froci\" (\"faggot\", in inglese) e \"gay\".\nA un anno dalla strage di Columbine, un'analisi degli ufficiali dei Servizi Segreti degli USA rivel\u00f2 che su 37 massacri premeditati avvenuti nelle scuole, in 2/3 dei casi la maggior causa scatenante era stata l'aver sub\u00ecto bullismo, descritto da alcuni autori delle stragi come un vero \"tormento\". Brooks Brown espose una teoria simile nel suo libro sul massacro: scrisse che tra gli insegnanti era atteggiamento comune far finta di niente di fronte a manifestazioni di bullismo e che ogni \nqualvolta Klebold e Harris ne erano bersaglio, ad opera dei cosiddetti \"jocks\" (gli atleti dei team sportivi studenteschi), gli insegnanti si limitavano a frasi come: \"Non preoccupartene troppo, ragazzo. Sono cose che succedono\", se qualcuno esprimeva turbamento o sorpresa.\nI primi racconti dopo la strage misero in luce come i dirigenti e gli insegnanti della Columbine High School avessero a lungo ammesso e tollerato un clima di bullismo da parte dei suddetti \"jocks\", lasciando che nella scuola si diffondesse e si inasprisse un'atmosfera di intimidazione e risentimento. Esperti sostengono che questo possa aver contribuito a far esplodere il desiderio di infliggere violenza nei due ragazzi autori della strage.\nUn autore ha invece messo in forte discussione la teoria della \"strage per vendicarsi del bullismo sub\u00ecto\". David Cullen, autore nel 2009 del libro \"Columbine\", pubblicato da \"Twelve\" il 6 aprile 2009, non nega la presenza diffusa di atti di bullismo nella scuola, ma nega che i due attentatori siano da considerarsi vittime del bullismo. A proposito di Harris in particolare, Cullen sostiene che sarebbe stato pi\u00f9 un bullo che una vittima di bullismo.\nLe critiche ai gruppi musicali.\nLe televisioni americane paragonarono in seguito il massacro ad una sequenza del film del 1995 \"Ritorno dal nulla\", dove il protagonista Leonardo DiCaprio veste un impermeabile nero e spara a sei compagni di classe nei corridoi della scuola. Qualche testimone oculare ha paragonato la sparatoria ad alcune scene del film del 1999 \"Matrix\".\nLa colpa della sparatoria ricadde anche sul cantante Marilyn Manson e su altri gruppi rock/metal. Manson, in un'intervista che segu\u00ec la strage, annunci\u00f2 di aver cancellato tre concerti in memoria della tragedia e, intervistato dallo scrittore Chuck Palahniuk, quando gli venne chiesto cosa avrebbe detto ai due assassini, il musicista rispose:\nIn seguito, una recensione sul sito di Harris rivel\u00f2 che sia lui che l'amico disprezzavano Manson e la maggior parte della musica mainstream. La voce fu amplificata da amici dei due ragazzi che dissero che i due erano fan di band industriali tedesche, come i Rammstein. Dopo questa informazione, i Rammstein subirono forti critiche da gruppi Cristiani conservatori che dissero (tra le altre cose) che la \"R\" vibrante del cantante Till Lindemann era una chiara imitazione della dizione di Adolf Hitler. In risposta, la band pubblic\u00f2 questa dichiarazione:\nQualcuno afferm\u00f2 anche che i due ragazzi furono ispirati dal testo della canzone dei Rammstein \"Weisses Fleisch\" (\"Carne Bianca\"):\nLa band industrial metal tedesca KMFDM ricevette critiche simili. Il sito web di Harris presentava testi di canzoni di questo gruppo e la sparatoria avvenne il giorno dell'uscita del loro album \"Adios\". Il frontman dei KMFDM, Sascha Konietzko, rilasci\u00f2 una dichiarazione alla stampa il giorno successivo al massacro, esprimendo il proprio dispiacere per la sparatoria, dicendo:\nMarilyn Manson continu\u00f2 ad esprimere il suo disappunto nei confronti dei media. Contribu\u00ec ad un articolo del periodico \"Rolling Stone\" e fu intervistato da Michael Moore nel documentario \"Bowling a Columbine\". Le accuse rivoltegli dai media e dai genitori divennero in parte l'ispirazione per il quinto album di Manson, \"Holy Wood (In the Shadow of the Valley of Death)\", nel quale le canzoni parlavano della relazione tra morte e celebrit\u00e0 in America. Qualcuno diede la colpa della strage anche al film \"Assassini nati\", che i due ragazzi avevano visto pi\u00f9 volte.\nCultura di massa.\nCinema.\nFilm documentario dedicato alla vicenda \u00e8 il gi\u00e0 citato \"Bowling a Columbine\" di Michael Moore (2003), vincitore di un premio Oscar. Ad oggi non \u00e8 stato prodotto alcun esplicito rifacimento cinematografico del massacro, ma solo film pi\u00f9 o meno ispirati ad esso; il primo \u00e8 stato un film parodistico, \"Duck! The Carbine High Massacre\", uscito nel 2000, a cui \u00e8 poi seguito \"Zero Day\" di Ben Coccio e \"Elephant\" di Gus Van Sant nel 2003. Tutte e tre le pellicole hanno alterato i nomi dei personaggi e del liceo, ad esempio in \"Duck!\" i due ragazzi si chiamano Derwin e Derick, mentre il liceo si chiama Carbine (gioco di parole tra Columbine e la parola inglese per carabina). In \"Duck!\" e in \"Elephant\" sono contenuti elementi speculatori, ma che all'epoca erano considerati fondati, per esempio che gli autori della strage avessero simpatie neonaziste. Nel 2004 \u00e8 stato inoltre distribuito il documentario \"Zero Hour\"."}
{"id": "485153", "revid": "339392", "url": "https://it.wikipedia.org/wiki?curid=485153", "title": "E.R.", "text": ""}
{"id": "485157", "revid": "106456", "url": "https://it.wikipedia.org/wiki?curid=485157", "title": "Ceramologo", "text": ""}
{"id": "485160", "revid": "36426", "url": "https://it.wikipedia.org/wiki?curid=485160", "title": "Museo di San Salvi", "text": ""}
{"id": "485161", "revid": "938", "url": "https://it.wikipedia.org/wiki?curid=485161", "title": "Campionati del mondo di atletica leggera 1999", "text": "I Campionati del mondo di atletica leggera 1999 (in inglese \"7th IAAF World Championships in Athletics\") sono stati la 7\u00aa edizione dei Campionati del mondo di atletica leggera. La competizione si \u00e8 svolta dal 20 al 29 agosto presso lo Stadio Olimpico de la Cartuja di Siviglia, in Spagna.\nA partire da questa edizione vengono introdotte anche in campo femminile le specialit\u00e0 della 20 km di marcia (in precedenza 10 km), salto con l'asta e lancio del martello."}
{"id": "485163", "revid": "287204", "url": "https://it.wikipedia.org/wiki?curid=485163", "title": "Effetto idrofobico", "text": "L'effetto idrofobico \u00e8 la forza fondamentale, dovuta all'idrofobia, che guida l'organizzazione strutturale di tutte le macromolecole biologiche (proteine, acidi nucleici, membrane, ecc.) in soluzione acquosa, e le induce a prendere una forma che comporta sempre la presenza di un \"core\" idrofobico.\nIl core idrofobico o nucleo idrofobico \u00e8 solitamente la parte apolare, pi\u00f9 interna, di una macromolecola o di un insieme di molecole anfipatiche che si organizzano in acqua a formare strutture ordinate (proteine globulari, membrane, micelle, ecc.). Spesso il termine \u00e8 riferito alla organizzazione strutturale interna delle proteine globulari che \u00e8 formata essenzialmente da amminoacidi apolari o idrofobici e quindi con poca attitudine ad interagire con l'acqua ma, piuttosto, con altri amminoacidi simili mediante interazioni deboli (es. forze di Van der Waals). Queste interazioni contribuiscono non solo alla stabilizzazione del nucleo, ma anche a quella di tutto il globulo proteico unitamente ai legami idrogeno ed alle interazioni elettrostatiche. Alla stabilit\u00e0 del globulo contribuisce anche l'acqua, che si dispone con una particolare organizzazione strutturale attorno alla superficie proteica (formata dagli amminoacidi polari), generando l'effetto idrofobico.\nIl DNA, per esempio, ha un core formato dalle basi nucleotidiche impilate a formare la struttura centrale idrofobica, rivestita da zuccheri e fosfati che sono la parte polare (o idrofila) a contatto con l'acqua. Lo stesso avviene per la formazione delle membrane, anche se non si tratta di una sola macromolecola che si avvolge ma di numerose molecole anfipatiche (fosfolipidi) che si organizzano con la stessa logica in membrane, micelle, bilayer, ecc.\nIl termine core idrofobico spesso ha il significato generico di zona strutturata in cui l'ingresso dell'acqua \u00e8 molto improbabile."}
{"id": "485164", "revid": "104458", "url": "https://it.wikipedia.org/wiki?curid=485164", "title": "Giez", "text": ""}
{"id": "485165", "revid": "36426", "url": "https://it.wikipedia.org/wiki?curid=485165", "title": "Bacchiacca", "text": "Biografia.\nFiglio dell'orefice Ubertino Verdi, fu allievo del Perugino e poi aiutante del Franciabigio e risent\u00ec anche di influssi di Andrea del Sarto, come Michelangelo, Raffaello e D\u00fcrer. Esegu\u00ec una serie di quadretti di soggetto sacro e profano, mostrando una vivace fantasia nell'accostare figure e colori. Prese parte alla decorazione della Camera nuziale Borgherini verso il 1515-1520. Dopo aver passato un breve periodo di tempo a Roma nel 1524, torn\u00f2 a Firenze. Nel 1540 entr\u00f2 al servizio di Cosimo I de' Medici per decorare il palazzo della Signoria. Si distinse soprattutto come autore di cartoni per arazzi e per varie opere decorative per Cosimo.\nFu fratello di Antonio d'Ubertino Verdi, pure detto Bacchiacca, che sia Vasari che Benedetto Varchi e Cellini ricordano come \"ottimo ricamatore\" al servizio di Cosimo I de' Medici."}
{"id": "485170", "revid": "63716", "url": "https://it.wikipedia.org/wiki?curid=485170", "title": "Trinetra", "text": ""}
{"id": "485172", "revid": "767487", "url": "https://it.wikipedia.org/wiki?curid=485172", "title": "Giez (Svizzera)", "text": "Giez (, toponimo francese) \u00e8 un comune svizzero di 412 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "485173", "revid": "339392", "url": "https://it.wikipedia.org/wiki?curid=485173", "title": "Lanciatore Proton", "text": ""}
{"id": "485174", "revid": "104458", "url": "https://it.wikipedia.org/wiki?curid=485174", "title": "Orges", "text": ""}
{"id": "485178", "revid": "767487", "url": "https://it.wikipedia.org/wiki?curid=485178", "title": "Antennapedia", "text": "Antennapedia \u00e8 un gene Hox (o homeobox) in \"Drosophila melanogaster\" che controlla la formazione delle zampe durante lo sviluppo dell'insetto.\nNella Drosophila le antenne e le zampe sono strutture omologhe che durante la formazione dell'insetto differiscono solo nell'espressione di pochi geni. Il gene antennapedia promuove la formazione di zampe mediante l'inibizione di altri geni deputati alla formazione delle antenne. Per questi motivi l'iperespressione o le mutazioni dominanti di questo gene causano lo sviluppo di un insetto che ha un paio di zampe ectopiche al posto delle antenne, come nel celebre mutante omonimo in cui la mutazione della regione regolativa del gene ne permette l'espressione sul primo segmento.\nL'Antennapedia fu il primo gene hox scoperto e si chiama in questo modo proprio per via della particolare mutazione che comporta."}
{"id": "485181", "revid": "1869172", "url": "https://it.wikipedia.org/wiki?curid=485181", "title": "Frankenstein (film)", "text": ""}
{"id": "485183", "revid": "767487", "url": "https://it.wikipedia.org/wiki?curid=485183", "title": "Orges (Svizzera)", "text": "Orges (toponimo francese) \u00e8 un comune svizzero di 292 abitanti del Canton Vaud, nel distretto del Jura-Nord vaudois.\nStoria.\nIl comune di Orges \u00e8 stato istituito nel 1849 per scorporo da quello di Vugelles-La Mothe.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "485186", "revid": "2039709", "url": "https://it.wikipedia.org/wiki?curid=485186", "title": "Antonio del Ceraiolo", "text": "Allievo di Ridolfo del Ghirlandaio e poi di Lorenzo di Credi, risent\u00ec molto della cultura della scuola di San Marco."}
{"id": "485191", "revid": "36426", "url": "https://it.wikipedia.org/wiki?curid=485191", "title": "Il Ceraiolo", "text": ""}
{"id": "485192", "revid": "228587", "url": "https://it.wikipedia.org/wiki?curid=485192", "title": "Spezieria", "text": "La spezieria era una bottega-laboratorio dove anticamente si preparavano e si vendevano medicamenti a base naturale. Veniva gestita dallo speziale, personaggio alchemico, profondo conoscitore di erbe medicinali con cui preparava elettuar\u00ee, unguenti e sciroppi.\nFamose sono le spezierie dei Monasteri.\nLa spezieria si potrebbe paragonare ad una farmacia di oggi.\nIn Maltese la parola per farmacia \u00e8 ancora \"spi\u017cerija\", e il farmaco \"spi\u017cjar\" - parole di origine Italiana.\nSpezieria nella storia.\nTommaso Garzoni consigliava, proprio all'inizio del Cinquecento, per l'apertura e la gestione di una spezieria, una serie di strumenti, quali le vatine, i vasi, i boccali, le scatole, le bilance, le spatole, i mortai, i torchi. Consigliava anche i medicamenti suddividendoli in semplici o composti e interni; questi ultimi erano quelli che dovevano sedare il dolore, e venivano usati contro i mali mortiferi (i rimedi pi\u00f9 diffusi erano il mitridate e la teriaca, ma si usavano purghe di succo di rose e sciroppi di liquirizia e di radicchio); i medicamenti esterni consigliati erano gli oli di mandorle, di ginepro, di noce.\nFacendo un salto in avanti di due secoli, nel 1763 G.B.Capello sosteneva che le azioni primarie dello speziale fossero pestare, lavare, infondere, cuocere, distillare, comporre i composti e conservarli, conoscere la grammatica e la scienza medica.\nNell'Ottocento A.Campana avvisava che lo speziale doveva conoscere a tutti i costi anche la chimica, altrimenti avrebbe potuto aprire solo una drogheria."}
{"id": "485196", "revid": "767487", "url": "https://it.wikipedia.org/wiki?curid=485196", "title": "Hate Crew Deathroll", "text": "Hate Crew Deathroll \u00e8 il quarto album in studio del gruppo musicale finlandese Children of Bodom, pubblicato il 6 gennaio 2003 dalla Spinefarm Records e dalla Century Media Records.\n\u00c8 l'ultimo album del gruppo registrato col chitarrista Alexander Kuoppala. Il CD ha avuto successo sia in Europa che negli Stati Uniti d'America, dopo l'uscita del videoclip della canzone \"Needled 24/7\" su MTV2 nel programma televisivo \"Headbanger's Ball\". \"Needled 24/7\" \u00e8 apparsa anche nel documentario \"\".\nIl disco.\nIl disco mostra che il sound del gruppo \u00e8 cambiato e che le canzoni hanno uno stile diverso, pi\u00f9 power metal e classic metal rispetto agli album precedenti. Le tastiere sono pi\u00f9 basse, poich\u00e9 in questo CD lo strumento dominante \u00e8 la chitarra. Le tracce \"Sixpounder\" e \"Angels Don't Kill\" sono suonate in DO (CGCFAD), un tono pi\u00f9 basso rispetto allo standard delle canzoni del gruppo, solitamente suonate in RE. Il gruppo ha lanciato il video di \"Needled 24/7\", ma il costo \u00e8 stato molto alto, e le entrate non sono riuscite a compensare le spese. Alla fine della canzone si sentono le parole:\nQuesta frase \u00e8 una citazione dal film \"Platoon\".\nPer risanare le spese di \"Needled 24/7\" il gruppo fa il video di \"Sixpounder\". Questo videoclip contiene anche scene di sangue, che in una versione modificata risultano meno realistiche. il testo di \"Sixpounder\" parla dei cannoni Sixpounder. La canzone \"Bodom Beach Terror\" contiene alla sua fine una citazione dal film \"American Psycho\":\nLa citazione prosegue anche all'inizio della canzone seguente, \"Angels Don't Kill\".\nLa canzone \"You're Better Off Dead\" \u00e8 l'unico singolo del CD. Il singolo contiene anche una cover della canzone dei Ramones \"Somebody Put Something in My Drink\".\nNel CD c'\u00e8 un blocchetto contenente i testi di \"Needled 24/7\", \"Chokehold (Cocked 'n' Loaded)\", \"You're Better Off Dead\" e \"Hate Crew Deathroll\", per far s\u00ec che chi ascolta le altre canzoni ne tragga il proprio personale significato. In alternativa i testi sono presenti in molti siti web.\nCuriosit\u00e0.\nLa canzone \"Hate Crew Deathroll\" dura solo 3:33, ma la traccia in totale dura 6:38. Dopo la fine della canzone a volume basso non si sente niente, ma alzando il volume si possono udire i membri del gruppo scherzare nello studio di registrazione. Questa registrazione pu\u00f2 essere usata come traccia fantasma."}
{"id": "485198", "revid": "110157", "url": "https://it.wikipedia.org/wiki?curid=485198", "title": "Vugelles-La Mothe", "text": "Vugelles-La Mothe (toponimo francese) \u00e8 un comune svizzero di 134 abitanti del Canton Vaud, nel distretto del Jura-Nord vaudois.\nStoria.\nDal suo territorio nel 1849 \u00e8 stata scorporata la localit\u00e0 di Orges, divenuta comune autonomo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (fino al 1849 con Orges):\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "485199", "revid": "4106", "url": "https://it.wikipedia.org/wiki?curid=485199", "title": "Vugelles", "text": ""}
{"id": "485202", "revid": "287204", "url": "https://it.wikipedia.org/wiki?curid=485202", "title": "La Mothe", "text": ""}
{"id": "485204", "revid": "1782831", "url": "https://it.wikipedia.org/wiki?curid=485204", "title": "Gommone", "text": "Per gommone si intende un natante o un battello (a seconda della lunghezza) caratterizzato dalla presenza di tubolari di tessuto gommato rinforzato e provvisto di valvole di gonfiaggio/sgonfiaggio.\nPossono essere completamente smontabili (ove tutto il complesso sia sostanzialmente pneumatico, con le sole parti rigide costituite da paglioli amovibili e dal quadro di poppa collegato alle parti in gomma), oppure costituiti da uno scafo rigido contornato dal tubolare (RIB: Rigid Inflatable Boat).\nCaratteristiche.\nEstremamente sicuro grazie al tubolare che pu\u00f2 arrivare a renderlo inaffondabile e che ne incrementa la stabilit\u00e0 trasversale, \u00e8 normalmente omologato per un numero di persone e peso trasportabili considerevolmente superiore a quello delle imbarcazioni tradizionali. Per queste sue particolari doti \u00e8 il mezzo preferito dai subacquei ed \u00e8 utilizzato principalmente per il diporto estivo e per le applicazioni professionali da scuole subacquee e diving centers per le attivit\u00e0 subacquee e dai corpi di polizia nonch\u00e9 dai Vigili del Fuoco per attivit\u00e0 di salvataggio e addestramento. \nLa propulsione del gommone \u00e8 quasi sempre affidata ad un motore fuoribordo a 2 o 4 tempi. Esistono per\u00f2 anche realizzazioni pi\u00f9 grandi con motore entrobordo o entrofuoribordo con alimentazione sia benzina che gasolio.\n\u00c8 possibile identificare almeno quattro categorie di gommoni, classificate in base all'architettura costruttiva:\nI gommoni completamente smontabili sono utilizzabili per il diporto nautico e, una volta sgonfiati, sono facilmente trasportabili anche con autovetture di medie dimensioni.\nIn navigazione.\nIn navigazione il gommone si comporta come un qualsiasi motoscafo; la carena (opera viva) \u00e8 quasi sempre planante e le velocit\u00e0 raggiunte dipendono, come per tutte le imbarcazioni plananti, dai seguenti fattori: \nUn ulteriore uso frequente del gommone \u00e8 come \"tender\" di imbarcazioni di dimensioni maggiori data la sua versatilit\u00e0 e la robustezza che ne rendono agevoli varo ed alaggio.\nEsistono anche particolari realizzazioni di gommoni, come per esempio il gommone volante. Esso \u00e8 composto da un piccolo gommone in genere lungo meno di 4 metri, sovrastato da una struttura metallica che regge il motore ad elica posteriore e una coppia di sedili per pilota e passeggero. Decolla e ammara planando a 25 nodi circa su mare calmo.\nIl gommone tuttavia \u00e8 noto per lo scarso rollio in navigazione o da fermo; ci\u00f2 \u00e8 dovuto ai tubolari gonfiabili che ne evitano (o comunque diminuiscono) il fenomeno, e per questo motivo \u00e8 preferito alle imbarcazioni tradizionali in tutti gli utilizzi (professionali o da diporto).\nEvoluzione.\nUsato inizialmente come mezzo di salvataggio gonfiabile a bocca o autogonfiabile con bombola di gas al momento di necessit\u00e0, per equipaggi di navi e velivoli da combattimento da cui il nome identificativo di \"battello gonfiabile\". Nel dopo guerra ha assunto una grande diffusione per il tempo libero con modelli a pagliolato di legno o alluminio con specchio di poppa realizzato con un unico pezzo di multistrato al quale poteva essere applicato un motore fuoribordo di modesta potenza, al massimo 20 HP.\nInizialmente aveva come caratteristica principale quella di essere completamente pieghevole per poter essere riposto in una sacca, e veniva realizzato principalmente dalle ditte italiane Pirelli e Nautylatex e da quella francese Zodiac e Callegari. \nIn tempi recenti, verso met\u00e0 degli anni '70 grazie ad un'intuizione di Franco Donno ha preso piede la costruzione del gommone semirigido composto da uno scafo di vetroresina o alluminio contornato dal tubolare a tenuta d'aria in tessuto impermeabilizzato (con Hypalon o PVC) in alcuni casi \u00e8 stato realizzato in modelli totalmente in alluminio o composito di vetroresina. Questo tipo di configurazione era vista con grande scetticismo dagli appassionati puristi del gommone completamente in \"gomma\" ed inizialmente la prima azienda a credere in questa configurazione \u00e8 stata in Italia la azienda Asso, seguita e superata in successo dalla Novamarine, e quasi contemporaneamente varie altre aziende quali la Bat, la Joker Boat, la Gommorizzo, la Novurania, la Marshall, realizzarono in breve tempo molteplici modelli. Alla fine i vantaggi in termini di velocit\u00e0, robustezza e minore consumo di carburante che abbinati alla innumerevole possibilit\u00e0 di varianti, allestimenti e la possibilit\u00e0 di essere costruiti in maggiori dimensioni e con motorizzazioni di elevata potenza anche multiple, hanno determinato una grande diffusione ed attualmente decine di aziende costruttrici offrono centinaia di modelli per ogni esigenza.\nIl successo di tale mezzo \u00e8 stato tale che \u00e8 possibile vederne in tutti i porti e spiagge e numerosi ormai sono i club di appassionati e le associazioni che organizzano manifestazioni e raid di avventura.\nI modelli pi\u00f9 prestigiosi hanno assunto il ruolo di status symbol e ci\u00f2 ha portato alla costruzione di modelli di considerevoli dimensioni, fino ai 24\u00a0m dell'Heaven 80, da parte di aziende quali la Solemar, i Cantieri Magazz\u00f9 e la Sacs. Allestiti come degli yacht di lusso, con cabine e ambienti coperti e finiture pregiate, del gommone mantengono pienamente il comportamento dinamico, gli elementi stilistici e i vantaggi associati al tubolare in gomma che funge da comodo bottazzo paraurti, oltre a costituire - anche su queste dimensioni - elemento che incrementa la stabilit\u00e0 laterale e riserva di galleggiabilit\u00e0 del battello.\nSono stati sviluppati alcuni gommoni dotati di vela, in genere si tratta di esemplari nati per la propulsione a motore o a remi sui quali vengono montate delle derive laterali ed un albero. Una delle prime esperienze in tal verso si pu\u00f2 ricondurre ad Alain Bombard che nel 1952 attravers\u00f2 l'oceano Atlantico a bordo di un gommone a vela. Successivamente - negli anni '70 - la Metzeler commercializz\u00f2 anche in Italia un gommone a vela, dotato appunto di armo velico e derive.\nNel 2011 viene lanciata sul mercato Maribelle 615, una barca a vela con tubolari, una carena adatta alle andature a vela che integra una deriva zavorrata mobile.\nBibliografia.\nD. Pike \"Gommoni\" Mursia, Milano ISBN 9788842509547"}
{"id": "485205", "revid": "116896293", "url": "https://it.wikipedia.org/wiki?curid=485205", "title": "Overboost", "text": "L'overboost o sovraspinta \u00e8 un sistema che fornisce ulteriore potenza in caso di necessit\u00e0 nei motori sovralimentati con turbocompressore.\nDefinizione.\nL'\"overboost\" consente, perci\u00f2, in alcune automobili munite di turbocompressore, di innalzare momentaneamente la pressione di sovralimentazione al disopra del valore massimo impiegato nel funzionamento continuativo. Si viene cos\u00ec a disporre, in certe condizioni, di una vera e propria \"superpotenza\", anche se per periodi di breve durata (in genere la durata del funzionamento con sovraspinta viene controllata da una centralina elettronica), che pu\u00f2 risultare di grande utilit\u00e0 ad esempio nei sorpassi e in altre situazioni. Per ottenere questa pressione di sovralimentazione pi\u00f9 elevata, di norma vi \u00e8 un attuatore, collegato alla centralina, che agisce sulla valvola wastegate.\nFunzionamento.\nIl funzionamento consiste, al momento dell'azionamento massimo del comando gas (a \"tavoletta\" o a \"manetta\" in gergo), nell'aumentare per un breve periodo di tempo la pressione del turbocompressore, in modo tale da fornire per qualche istante una potenza superiore. Infatti questa funzione \"inganna\" la valvola wastegate per un periodo di tempo limitato per poi farla ritornare al suo funzionamento normale. Nelle versioni pi\u00f9 avanzate l'\"overboost\" si autodisattiva in seguito a diverse accelerazioni per non compromettere l'affidabilit\u00e0 del motore. L'aumento di pressione della turbina, infatti, pu\u00f2 mettere in serio rischio la durata del propulsore il quale non \u00e8 stato progettato per quelle sollecitazioni.\nNelle elaborazioni esiste inoltre un ulteriore tipo di sovraspinta che pu\u00f2 essere comandato direttamente dall'interno dell'abitacolo, il cosiddetto \"\"overboost\" manuale\". questo non \u00e8 altro che un'elettrovalvola, comandata da un interruttore posto sul cruscotto, che viene situata nel mezzo del condotto tra valvola wastegate e turbina. Quando questa elettrovalvola si apre, si viene a creare uno \"sfogo d'aria\", spesso calibrato tramite una valvola a spillo o da un getto da carburatore, che \"inganna\" la membrana della wastegate e la fa agire ad una pressione superiore. Questo metodo, unito ad un'opportuna taratura del sistema di iniezione/carburazione, genera notevoli incrementi di potenza nei motori turbo, anche se ne causa pure un pi\u00f9 rapido deterioramento dovuto alle sollecitazioni che comporta. \u00c8 pertanto utile rinforzare il motore nel caso in cui si punti ad utilizzare la \"sovraspinta manuale\" per raggiungere pressioni di sovralimentazione notevoli per non arrivare alla distruzione dei componenti pi\u00f9 stressati e quindi del motore.\nStoria e tipologie.\nI primi \"overboost\" erano elettromeccanici, pertanto la bacchetta dell'acceleratore a fondo corsa toccava un microrel\u00e8, collegato ad un temporizzatore, che attivava la chiusura della wastegate.\nIn Formula 1 veniva azionato dal pilota tramite un pulsante sul volante.\nOggi con l'avvento massiccio dell'elettronica, la sovraspinta viene completamente controllata dalla centralina del controllo motore; vengono usati attuatori elettropneumatici."}
{"id": "485208", "revid": "1871953", "url": "https://it.wikipedia.org/wiki?curid=485208", "title": "Massa critica (fisica)", "text": "In fisica nucleare con il termine massa critica di un materiale fissile si indica la quantit\u00e0 di tale materiale necessaria affinch\u00e9 una reazione nucleare a catena possa sostenersi in maniera autonoma. \nIn questa condizione, detta di \"criticit\u00e0\", nel caso della fissione nucleare il naturale decadimento radioattivo del materiale fissile determina l'avvio spontaneo di una reazione a catena che si autosostenta a partire dai neutroni rilasciati dai precedenti eventi o processi di fissione, con conseguente emissione di grandi quantitativi di energia e radiazioni ionizzanti. \nQuesta condizione fisica \u00e8 dunque necessaria e sufficiente in campo energetico per il funzionamento dei reattori nucleari ed una condizione minimale a partire dalla quale \u00e8 possibile ottenere esplosioni atomiche con le relative armi atomiche. \nStoria.\nPur profilandosi come una circostanza estremamente rara in natura, una particolare conformazione geologica e infiltrazioni di acqua ha potuto determinare la criticit\u00e0 di un giacimento, come avvenuto milioni di anni fa in una miniera di uranio situata nella zona del fiume Oklo, nel Gabon. Questa circostanza non \u00e8 pi\u00f9 possibile con le attuali concentrazioni di uranio 235 nell'uranio liberamente presente in natura, infatti le attuali concentrazioni, ridottesi a causa del decadimento, non permettono una configurazione critica con la presenza di acqua come moderatore dei neutroni.\nLa sottovalutazione di questo fondamentale principio di fisica nucleare e il non rispetto delle norme di sicurezza da esso derivanti sono stati anche alla base di un tipo di incidente nucleare detto incidente di criticit\u00e0 avvenuto in una fabbrica di combustibile nucleare a Tokaimura in Giappone.\nDescrizione.\nLa massa critica di un materiale fissile dipende naturalmente dalle propriet\u00e0 nucleari (per esempio la sezione d'urto per la fissione), e dalle propriet\u00e0 fisiche (in particolare la densit\u00e0), la forma e la purezza (materiali impuri contengono assorbitori neutronici). Circondare il materiale fissile con un riflettore di neutroni riduce la massa necessaria, mentre miscelare al fissile un assorbitore neutronico la fa aumentare: infatti il riflettore diminuisce le fughe di neutroni verso l'esterno concentrandole sul materiale fissile mentre al contrario l'assorbitore riduce il numero di neutroni disponibili per la reazione a catena.\nLivelli di criticit\u00e0.\nUn reattore nucleare in cui la reazione a catena pu\u00f2 manifestarsi in condizioni stazionarie \u00e8 chiamato critico e si dice che ha ottenuto la criticit\u00e0. In un tale complesso, senza un nuovo ingresso di neutroni generati per esempio da una fissione spontanea, la reazione si sostiene da sola e nel caso nel sistema vengano introdotti neutroni da una sorgente esterna il tasso di reazione (fissioni per unit\u00e0 di tempo) aumenta linearmente.\nUn reattore che ha una costante di moltiplicazione effettiva maggiore di 1 \u00e8 chiamato supercritico: in queste condizioni il tasso di reazione cresce esponenzialmente nel tempo e la reazione si propaga in maniera incontrollata come nel caso degli ordigni atomici. Di fatto questa particolare condizione \u00e8 assolutamente da evitare nei reattori nucleari a fissione per ovvi motivi di sicurezza. Si evita la supercriticit\u00e0 del reattore tramite opportuno dimensionamento della quantit\u00e0 di combustibile nucleare all'interno del nocciolo o nucleo o attraverso il \"moderatore\" della reazione o le barre di controllo.\nUn reattore si dice invece prontocritico quando pu\u00f2 sostenere una reazione a catena col solo contributo dei neutroni pronti. I neutroni si dividono in pronti, emessi in seguito alla fissione, e ritardati. Ogni complesso prontocritico \u00e8 destinato ad esplodere se non \u00e8 portato rapidamente sotto la criticit\u00e0 pronta.\nInfine se il complesso \u00e8 meno che critico, allora con un costante ingresso di nuovi neutroni liberi la reazione pu\u00f2 arrivare ad uno stato costante e il complesso si dice invece subcritico. Ne \u00e8 un esempio il reattore subcritico Rubbiatron.\nLa dimostrazione che un complesso supercritico non \u00e8 necessariamente un prontocritico \u00e8 attribuita a Enrico Fermi e consente la costruzione di reattori nucleari usando una reazione a catena di fissione."}
{"id": "485209", "revid": "287204", "url": "https://it.wikipedia.org/wiki?curid=485209", "title": "Fantomas (film)", "text": ""}
{"id": "485210", "revid": "287204", "url": "https://it.wikipedia.org/wiki?curid=485210", "title": "Cosimo Gamberucci", "text": "Biografia.\nProbabilmente allievo di Santi di Tito, venne immatricolato all'Accademia delle arti del disegno nel 1578. La sua attivit\u00e0 data dal 1580 al 1620, anno in cui dipinse la \"Samaritana al pozzo\" per la stanza del lavabo del complesso di San Salvi.\nLavor\u00f2 per molte chiese famose sia di Firenze che di altre citt\u00e0 della Toscana: la certosa del Galluzzo, il Duomo di San Miniato, la basilica di Santa Maria Novella (nel chiostro Grande), il Duomo di Pisa ecc. Proprio a Pisa si trova il suo capolavoro \"Santa Chiara e i saraceni\". Lavor\u00f2 alla galleria di Casa Buonarroti e fu autore di numerose pale d'altare, tra cui spiccano un\"Adorazione dei Magi\" (1595) nella chiesa di Santa Maria a Dicomano e un \"San Marziale\" pi\u00f9 tardo nel Duomo di Colle Val d'Elsa.\nNel 1606 comp\u00ec un viaggio a Roma e a Napoli, ma il suo stile non ne apparve influenzato.\nFu un esponente del tardo manierismo fiorentino, caratterizzato da composizioni semplici e pacate."}
{"id": "485211", "revid": "110157", "url": "https://it.wikipedia.org/wiki?curid=485211", "title": "Bullet (Svizzera)", "text": "Bullet (toponimo francese) \u00e8 un comune svizzero di 629 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nLa frazione Les Rasses \u00e8 una stazione sciistica specializzata nello sci di fondo.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "485213", "revid": "2225653", "url": "https://it.wikipedia.org/wiki?curid=485213", "title": "Ridolfo del Ghirlandaio", "text": "Biografia.\nSi form\u00f2 nella bottega di Fra Bartolomeo, guardando anche ai lavori di Raffaello, del quale divenne amico durante il suo soggiorno fiorentino. A met\u00e0 degli anni dieci del Cinquecento visse un periodo di notevole prestigio, affrescando la Cappella dei Priori in Palazzo Vecchio (1514) e la Cappella dei Papi in Santa Maria Novella (1514), quest'ultima in collaborazione col giovane Pontormo. \nSi distinse nella creazione di ritratti, tra cui il noto ritratto a Cristoforo Colombo. Nel 1511 realizz\u00f2 una \"Madonna in trono con Bambino e santi\", per la chiesa di Sant'Agostino a San Gimignano. Proveniente dalla chiesa di Sant'Agostino a Colle di Val d'Elsa \u00e8 il \"Compianto sul Cristo deposto\", oggi al Museo civico e d'arte sacra della citt\u00e0.\nNel 1543 affresc\u00f2 una \"Cena in Emmaus\" nel refettorio del terzo chiostro della chiesa di Santa Maria degli Angeli a Firenze. \nNella Sala del Capitolo della Certosa di Firenze ci sono due tavole attribuite a questo pittore, una con i \"Santi Lorenzo e Pietro Martiri\" e una \"Madonna col Bambino\". Altre opere si trovano nella chiesa di Santo Spirito, in Ognissanti, al Museo del Cenacolo di Andrea del Sarto, all'oratorio del Bigallo, nel Museo nazionale di San Marco, nella Galleria Palatina, nel tabernacolo del Torrino di Santa Rosa, a Villa La Quiete, alla pieve di San Pietro a Pitiana (Reggello), nel Museo civico di Pistoia e in quello di Prato, nel santuario delle Vertighe a Monte San Savino. \nFu maestro di Perino del Vaga.\nNella Chiesa del Convento di S. Niccol\u00f2 a Prato, che si trova all'interno del complesso monumentale del Conservatorio S. Niccol\u00f2, sull'altare laterale si trova una grande tavola di Ridolfo del Ghirlandaio con al centro l'immagine di S. Nicola, alla sua destra S. Tommaso e sulla sinistra S. Domenico.\nFamoso fu il suo diniego a recarsi a Roma, poich\u00e9 mai volle \"perder la Cupola di veduta\""}
{"id": "485214", "revid": "32698", "url": "https://it.wikipedia.org/wiki?curid=485214", "title": "Fissile", "text": ""}
{"id": "485215", "revid": "34392", "url": "https://it.wikipedia.org/wiki?curid=485215", "title": "Guardie di ferro", "text": ""}
{"id": "485218", "revid": "767487", "url": "https://it.wikipedia.org/wiki?curid=485218", "title": "Chiamata per il morto (film)", "text": "Chiamata per il morto (\"The Deadly Affair\") \u00e8 un film del 1966 diretto da Sidney Lumet.\nTrama.\nLondra, Anni sessanta: Charles Dobbs \u00e8 un funzionario, colto ed intelligente, del controspionaggio britannico. In piena guerra fredda viene incaricato d'indagare sul presunto passato filocomunista di Fennan, un alto funzionario del Foreign Office, a seguito di una lettera anonima ben articolata e attendibile, che in seguito si scoprir\u00e0 scritta dallo stesso Fennan, venuto a conoscenza che sua moglie era una spia comunista.\nL'apparente suicidio di quest'ultimo induce Dobbs a iniziare una sofferta indagine, che lo porter\u00e0 a scoprire l'attivit\u00e0 spionistica impiantata a Londra dalla moglie di Fennan e da Dieter Frey, un ex collaboratore di Dobbs, nonch\u00e9 suo amico al tempo della guerra. Nell'intreccio ha un ruolo importante la relazione difficile di Charles con la moglie Ann, fedifraga, che sar\u00e0 avvicinata proprio da Dieter per controllare l'indagine di Charles. Nel finale, Dieter strangola Elsa e spara a Mendel, ma viene poi ucciso a mani nude dall'infuriato Dobbs."}
{"id": "485219", "revid": "767487", "url": "https://it.wikipedia.org/wiki?curid=485219", "title": "Novalles", "text": "Novalles (toponimo francese) \u00e8 un comune svizzero di 101 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "485222", "revid": "767487", "url": "https://it.wikipedia.org/wiki?curid=485222", "title": "Lyle Mays", "text": "Biografia.\nNato nel 1953 nel Wisconsin in una famiglia di musicisti - madre pianista e padre chitarrista - vive in una fattoria nei pressi di Mc Allister fino al 1971. Comincia a studiare il pianoforte nel 1959. Nel 1967 frequenta il National Stage Band Camp alla Millikin University. Nel 1974 si trasferisce a Denton dove studia composizione e arrangiamento alla University of North Texas ed entra a far parte della North Texas Lab Band, che nel 1975 pubblica l'album LAB'75 che ricever\u00e0 la nomination al Grammy Awards. Nell'aprile dello stesso anno Mays partecipa con la North Texas Lab Band al Wichita jazz Festival e in estate si unisce alla band di Woody Herman, la Woody Herman's Thundering Herd. Nel 1976 si trasferisce a New York. Nel 1977 fonda con Pat Metheny, che aveva incontrato per la prima volta nel 1974, una delle jazz band di maggiore successo internazionale, il Pat Metheny Group. Con l'amico Pat, Lyle raggiunger\u00e0 vertici di notevole popolarit\u00e0 grazie anche, e soprattutto, alla sua straordinaria capacit\u00e0 di combinare armonie, suoni e melodie uniche nel suo genere, dando cos\u00ec un'impronta subito riconoscibile ai brani del gruppo. Nel 1986 registra il suo primo album intitolato \"Lyle Mays\" e comincia il tour promozionale del Lyle Mays Trio con Marc Johnson e Peter Erskine.\nLyle Mays \u00e8 morto il 10 febbraio 2020 a 66 anni, dopo una lunga malattia.\nDiscografia.\nDa solista.\nTracce\nFormazione\nLyle Mays - \"tastiere\"Alejandro N. Acuna - \"batteria\"Billy Drewes - \"sax alto e soprano\"Bill Frisell - \"chitarra\"Marc Johnson - \"basso\"Nana Vasconcelos - \"percussioni\"\nTracce\nFormazione\nLyle Mays - \"tastiere\"Steve Rodby - \"basso\"Steve Gadd - \"percussioni\"Bob Mintzer - \"sax tenore\"Bob Malach - \"sax tenore\"Bob Millikan - \"tromba\"Laurie Frink - \"tromba\"Dave Bargeon - \"trombone\"Keith O'Quinn - \"trombone\"Dave Taylor - \"trombone basso\"Bill Frisell - \"chitarra\"Marc Johnson - \"basso\"Vicki Randle - \"percussioni\"Steve Jordan - \"percussioni\"Randy Brecker - \"tromba\"Chris Seiter - \"trombone\"Peter Erskine - \"percussioni\"Glen Velez - \"percussioni\"Emilia Barros - \"voce\"Chamber Orchestra\nTracce\nFormazione\nLyle Mays - \"tastiere\"Marc Johnson - \"basso\"Jack DeJohnette - \"percussioni\"\nLyle Mays Quartet November 6, 2015"}
{"id": "485223", "revid": "184755", "url": "https://it.wikipedia.org/wiki?curid=485223", "title": "Maso da San Friano", "text": "Biografia.\nSecondo il Vasari, Maso fu allievo di Pier Francesco Foschi, mentre, secondo il Borghini, di Carlo Portelli.\nLa pala con la \"Visitazione\", dipinta nel 1560 per la chiesa di San Pier Maggiore a Firenze rappresenta la conclusione della sua fase giovanile e vi sono evidenti le derivazioni dal Rosso Fiorentino. \nDopo il 1561 dipinse l\u2019\"Assunzione\" di Ognissanti, e I'\"Incontro di Gioacchino e Anna\" in Santa Felicita, che attestano l'affermazione del pittore nell'ambiente fiorentino, confermata dalla sua partecipazione agli apparati per le esequie di Michelangelo nel 1564 e per le nozze di Francesco I de' Medici e Giovanna d\u2019Austria nel 1565.\nIl suo percorso si chiude con la partecipazione alla decorazione dello Studiolo di Francesco I nel 1571, per cui dipinge i due pannelli con \"Dedalo e Icaro\" e le \"Miniere di diamanti\". Qui, come nelle pale d'altare e nei dipinti di piccolo formato il linguaggio di Maso \u00e8 sempre attento agli effetti della luce, spesso visionaria, che sfida le figure, e si accosta nei risultati ai principi di comunicativa e di decoro ispirati dalla Controriforma."}
{"id": "485224", "revid": "36426", "url": "https://it.wikipedia.org/wiki?curid=485224", "title": "Maso Da San Friano", "text": ""}
{"id": "485225", "revid": "291370", "url": "https://it.wikipedia.org/wiki?curid=485225", "title": "Lorenzo da Viterbo", "text": "Biografia.\nLe notizie biografiche su di lui sono alquanto scarse. Indubbiamente \u00e8 stato uno dei protagonisti, accanto ad Antoniazzo Romano, della pittura della regione romana nella seconda met\u00e0 del Quattrocento.\nSappiamo dal cronista viterbese Niccol\u00f2 della Tuccia che \u201cMaestro Lorenzo figliolo di Jacopo di Pietro Paulo\u201d abitava \u201calla porticella, la quale va alla chiesa della Trinit\u00e0 in piano di Santo Faustino\u201d. \nNel 1459 c. fu probabile assistente di Piero della Francesca negli affreschi della Cappella d'Estouteville in S. Maria Maggiore, a Roma. \nNel 1464-66 circa esegu\u00ec gli affreschi della loggia (Uomini illustri) e della cappella (Storie di Cristo) nel Palazzo Orsini di Tagliacozzo per i duchi Napoleone e Roberto, feudatari di Alfonso d'Aragona. Appose la sua firma sulle colonne del loggiato: un monogramma che fonde insieme le lettere del suo nome: LAURENTIUS.\nNel 1468-69 realizz\u00f2, non ancora venticinquenne, il suo capolavoro: gli affreschi con Storie della Vergine nella cappella della famiglia Mazzatosta in Santa Maria della Verit\u00e0 a Viterbo. La scena dello Sposalizio della Vergine \u00e8 un insuperato ritratto collettivo dei cittadini pi\u00f9 eminenti della Viterbo del tempo, tra i quali figurava il citato Niccol\u00f2 della Tuccia. Lorenzo mostra una conoscenza aggiornata non solo del suo nume tutelare, Piero della Francesca, ma anche dell'avanguardia degli artisti fiorentini (Andrea del Castagno, Alesso Baldovinetti, Maso Finiguerra, Antonio Pollaiolo), e cita fonti trecentesche senesi (in particolare gli affreschi di Lippo Vanni nell'eremo di S. Leonardo al Lago).\nNel 1472, firma la sua ultima opera nota, la pala d'altare per la Chiesa di Santa Maria Maggiore a Cerveteri, raffigurante la Madonna e i Santi Michele e Pietro, oggi conservata nella Galleria nazionale di Palazzo Barberini a Roma. \nL'ultima notizia su di lui risale al 1473: il pittore \u00e8 a Firenze, come attesta una lettera del cardinale senese Jacopo Ammannati Piccolomini, il quale raccomanda il pittore a Lorenzo il Magnifico e lo loda per certi \"fregi\" che ha fatto per lui (forse nella villa del porporato a Monsindoli, alle porte di Siena)."}
{"id": "485226", "revid": "767487", "url": "https://it.wikipedia.org/wiki?curid=485226", "title": "Materiale fissile", "text": "In ingegneria nucleare un materiale fissile \u00e8 un materiale che \u00e8 in grado di sviluppare una reazione a catena di fissione nucleare.\nDescrizione.\nTutti i materiali fissili sono equamente in grado di sostenere una reazione a catena in cui dominano o i neutroni termici o i neutroni veloci. Cio\u00e8 possono essere usati come carburante:\n\"Fissile\" \u00e8 da distinguere da \"Fissionabile\": si dice \"Fissionabile\" di tutti quei materiali con atomi che possono essere posti in fissione mentre \"Fissile\" significa che sviluppa una reazione a catena con neutroni lenti. \"Fissile\" inoltre, \u00e8 pi\u00f9 restrittivo di \"Fissionabile\": sebbene tutti i materiali fissili siano fissionabili, non tutti i materiali fissionabili sono fissili. Alcune autorit\u00e0 spesso utilizzano il termine \"fissionabile\" per indicare solo materiali non fissili.\nIn particolare, l'uranio-238 \u00e8 fissionabile ma non fissile. La rapida fissione dell'uranio-238 nel terzo stadio delle armi fissione - fusione - fissione contribuisce fortemente al loro rendimento e al loro potere distruttivo. La veloce fissione dell'uranio-238 genera anche un contributo importante per la potenza in uscita di alcuni reattori chiamati reattori a neutroni veloci. Comunque, l'uranio-238 non pu\u00f2 realizzare la criticit\u00e0 da s\u00e9, quindi gli usi precedentemente descritti sono entrambi dipendenti dalla quantit\u00e0 di materiale fissile presente per sostenere la catena di reazioni.\nI materiali fissili pi\u00f9 importanti \nTutti questi sono usati con successo come combustibile nucleare. Anche il Plutonio-241 e il Nettunio-237 sono importanti elementi fissili, ma non sono usati direttamente come combustibile nucleare, bens\u00ec rimangono mischiati agli altri isotopi dopo il riprocessamento. Anche altri isotopi transuranici sono fissili, tutti questi hanno numero atomico pari e numero di massa dispari. Questi sono:\nPer essere usato come combustibile per una reazione di fissione a catena, il materiale deve:\nI materiali fissili possono essere categorizzati :"}
{"id": "485227", "revid": "36426", "url": "https://it.wikipedia.org/wiki?curid=485227", "title": "Ridolfo Del Ghirlandaio", "text": ""}
{"id": "485228", "revid": "767487", "url": "https://it.wikipedia.org/wiki?curid=485228", "title": "Lo specchio delle spie (film)", "text": "Lo specchio delle spie (\"The Looking Glass War\") \u00e8 un film del 1969 diretto da Frank Pierson.\nIl soggetto \u00e8 tratto dall'omonimo romanzo di spionaggio di John le Carr\u00e9.\nIl film racconta i meccanismi della Guerra fredda e dei rapporti umani tra le spie.\nTrama.\nUn Servizio di spionaggio militare britannico, attivo in tempo di guerra e ormai in decadenza perch\u00e9 progressivamente soppiantato da altri Servizi, sospetta che nella DDR stiano per essere installati dei missili che potrebbero costituire una grave minaccia per il Regno Unito. Invece di affidare l'indagine clandestina agli uomini del Circus, l'altro Servizio di Control e Smiley, viene richiamato Leiser, un polacco ex agente del tempo di guerra.\nDisposto a tutto pur di ottenere la cittadinanza inglese, questi accetta di recarsi in Germania orientale per una missione di spionaggio volta ad accertare che non vi siano missili puntati su Londra. Lo fa per sfida, per male di vivere e anche perch\u00e9 ha stretto un singolare rapporto virile con il funzionario del Foreign Office che lo affianca, che ha tutto ci\u00f2 che a lui manca - la famiglia, la stabilit\u00e0 - eppure \u00e8 ugualmente scontento. I due si scontrano e alla fine si rispettano. La missione comincia ma, come accade nel mondo delle spie, tutto ha una doppia faccia ed \u00e8 una guerra distorta da uno \u201cspecchio segreto\u201d, che deforma e mente. Leiser \u00e8 stato male equipaggiato, con attrezzature vecchie di vent'anni e male addestrato.\nAlla fine si scopre che la missione non conta, \u00e8 una copertura e il finale tragico arriva a dimostrazione di una tesi gi\u00e0 evidente nella morte quasi casuale di un altro agente nel prologo."}
{"id": "485229", "revid": "126257", "url": "https://it.wikipedia.org/wiki?curid=485229", "title": "RNA transfer", "text": "L'RNA transfer (o RNA di trasporto), abbreviato in tRNA, \u00e8 una piccola catena di RNA (costituita da circa 70-90 nucleotidi) che trasferisce un amminoacido specifico di una catena polipeptidica in crescita al sito ribosomiale della sintesi proteica durante la traduzione. Il tRNA ha un sito di attacco per l'amminoacido ed una regione con tre basi (nucleotidi), chiamata anticodone, che riconosce il corrispondente codone a tre basi dell'mRNA attraverso l'appaiamento di basi complementari. Ogni tipo di molecola di tRNA pu\u00f2 legarsi ad un solo tipo di amminoacido, ma essendo presenti nel DNA tipi diversi di codoni che specificano uno stesso amminoacido, molti tipi di tRNA con anticodoni differenti possono portare lo stesso amminoacido.\nLa molecola di RNA transfer \u00e8 dunque il dispositivo \"adattatore\" ipotizzato da Francis Crick, che media il riconoscimento della sequenza del codone nell'mRNA e permette la sua traduzione nell'amminoacido appropriato.\nStruttura del tRNA.\nIl tRNA ha una struttura primaria (l'ordine dei nucleotidi da 3' a 5'), una struttura secondaria (chiamata comunemente \"struttura a trifoglio\"), ed una struttura terziaria (tutti i tRNA hanno una simile struttura 3D a forma di L che permette loro di entrare nei siti P ed A dei ribosomi). La struttura primaria venne descritta nel 1969 da Robert W. Holley. Le strutture secondaria e terziaria derivarono dagli studi con la cristallografia a raggi X effettuati indipendentemente nel 1974 da due gruppi di ricerca, uno statunitense ed uno britannico, capeggiati rispettivamente da Alexander Rich ed Aaron Klug.\nCaratteristiche.\nLe braccia che caratterizzano la struttura secondaria \"a trifoglio\" del tRNA presentano le seguenti strutture e funzioni.\nEsistono numerose basi modificate, solitamente attraverso metilazione. Tali modificazioni sono pi\u00f9 frequenti presso i nucleotidi fiancheggianti o componenti l'anticodone. La terza base dell'anticodone, ad esempio, \u00e8 spesso modificata in inosina (derivata dall'adenina) o in pseudouridina (derivata dall'uracile).\nL'anticodone.\nUn anticodone \u00e8 costituito da tre nucleotidi che corrispondono alle tre basi del codone letto dal mRNA. Ogni specifico anticodone di tRNA contiene una sequenza (tripletta) che pu\u00f2 appaiarsi ad uno o pi\u00f9 codoni per uno stesso amminoacido. Ad esempio, un codone per la lisina \u00e8 AAA; l'anticodone della lisina deve essere UUU. Il codice genetico per\u00f2 \u00e8 ridondante, e ad alcuni amminoacidi corrispondono pi\u00f9 codoni di mRNA (quindi pi\u00f9 anticodoni di tRNA). Questo comporta che codoni diversi possano codificare per lo stesso amminoacido, oppure che l'appaiamento sia accurato per le prime due basi mentre per la terza pu\u00f2 esistere una tolleranza agli appaiamenti \"sbagliati\". Alcuni anticodoni infatti possono appaiarsi a pi\u00f9 di un codone, in base ad un fenomeno chiamato \"wobble pairing\" (o appaiamento incerto). Nel codice genetico \u00e8 comune che un singolo amminoacido occupi tutte e quattro le possibilit\u00e0 della terza posizione; ad esempio la glicina \u00e8 codificata dai codoni GGU, GGC, GGA e GGG.\nPer permettere una corrispondenza uno a uno tra molecole di tRNA e codoni, ci sarebbe bisogno di 61 molecole di tRNA per cellula. Invece le cellule contengono meno di 61 tipi di tRNA perch\u00e9 la base \"incerta\" (fenomeno del \"wobble pairing\") \u00e8 capace di legarsi a molti - non necessariamente tutti - codoni che specificano un particolare amminoacido.\nAmminoacilazione.\nL'amminoacilazione \u00e8 il processo di aggiunta di un gruppo amminoacile ad un composto. Questo produce delle molecole di tRNA con i loro CCA 3' terminali legati covalentemente ad un amminoacido.\nOgni tRNA \u00e8 amminocilato (o caricato) con uno specifico amminoacido dall'amminoacil-tRNA sintetasi. Esiste soltanto una amminoacil-tRNA sintetasi per ogni amminoacido, nonostante il fatto che possa esserci pi\u00f9 di un tRNA e pi\u00f9 di un anticodone per ogni amminoacido. Il riconoscimento del tRNA appropriato da parte della sintetasi non \u00e8 mediato soltanto dall'anticodone ed il sito accettore spesso gioca un ruolo importante.\nReazione:\nGeni che codificano i tRNA.\nGli organismi variano nel numero di geni che codificano per il tRNA. Il verme nematode \"C. elegans\", un organismo utilizzato come modello negli studi di genetica, ha 19000 geni nel suo genoma nucleare, 659 dei quali codificano per i tRNA. Nel genoma umano, che secondo stime del 2013 ha circa 21000 geni, ci sono 497 geni nucleari che codificano molecole di tRNA citoplasmatiche e 324 pseudogeni.\nI geni per tRNA citoplasmatico possono essere raggruppati in 49 famiglie secondo le caratteristiche del loro anticodone. Questi geni si trovano su tutti i cromosomi, tranne i cromosomi 22 ed Y.\nLe molecole di tRNA sono trascritte (nelle cellule eucariote) dalla RNA polimerasi III, diversamente dall'RNA messaggero (mRNA), che \u00e8 trascritto dalla RNA polimerasi II."}
{"id": "485230", "revid": "1776051", "url": "https://it.wikipedia.org/wiki?curid=485230", "title": "Ursins", "text": "Ursins (toponimo francese) \u00e8 un comune svizzero di 210 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "485231", "revid": "36426", "url": "https://it.wikipedia.org/wiki?curid=485231", "title": "Antonio Del Ceraiolo", "text": ""}
{"id": "485232", "revid": "36426", "url": "https://it.wikipedia.org/wiki?curid=485232", "title": "Maso di San Friano", "text": ""}
{"id": "485236", "revid": "1226", "url": "https://it.wikipedia.org/wiki?curid=485236", "title": "Sistema di supporto alla vita", "text": ""}
{"id": "485239", "revid": "1226", "url": "https://it.wikipedia.org/wiki?curid=485239", "title": "Supporto vitale", "text": ""}
{"id": "485240", "revid": "767487", "url": "https://it.wikipedia.org/wiki?curid=485240", "title": "Valeyres-sous-Ursins", "text": "Valeyres-sous-Ursins (toponimo francese) \u00e8 un comune svizzero di 247 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "485241", "revid": "438678", "url": "https://it.wikipedia.org/wiki?curid=485241", "title": "La tamburina (film)", "text": "La tamburina (\"The Little Drummer Girl\") \u00e8 un film del 1984 diretto da George Roy Hill, con Diane Keaton, tratto dall'omonimo romanzo di John le Carr\u00e9.\nTrama.\nUn terrorista palestinese e un funzionario dei servizi segreti israeliani sono i protagonisti di una caccia all'uomo. Per catturare la preda l'israeliano prepara una trappola tra Europa e Medio Oriente. Le pedine del suo gioco sono Joseph, ex soldato dei corpi speciali israeliani e Charlie, un'attrice inglese senza successo, che si trova al centro di una grandiosa finzione, costretta ad interpretare il ruolo pi\u00f9 impegnativo della sua vita."}
{"id": "485242", "revid": "104458", "url": "https://it.wikipedia.org/wiki?curid=485242", "title": "Essertines", "text": ""}
{"id": "485243", "revid": "1543377", "url": "https://it.wikipedia.org/wiki?curid=485243", "title": "Rudimento", "text": "Un rudimento \u00e8 una frase musicale semplice per lo studio del tamburo. I rudimenti tecnici per tamburo sono nati ufficialmente nel 1933 da un gruppo di batteristi e percussionisti statunitensi che costituirono \"The National Association of Rudimental Drummers\" (NARD).\nDiscutendo sulle tecniche di insegnamento, selezionarono 13 figure ritmiche, a cui in seguito aggiunsero 13 ulteriori figure, definite come i 26 rudimenti standard per il tamburo. Infine, la \"Percussive Arts Society\" (PAS) statunitense riorganizz\u00f2 i primi 26 rudimenti e ne aggiunse 14 per completare gli attuali \"40 rudimenti internazionali per tamburo\".\nEssenziali per l'apprendimento della tecnica del tamburo, se distribuiti sull'intero drum-set offrono l'occasione per l'esplorazione di nuove combinazioni e miscele sonore.\nLe 26 figure ritmiche.\nOgni rudimento viene eseguito partendo solitamente con la mano sinistra, indicata nell'esercizio con la lettera L (da \"left\", \"sinistra\" in inglese).\nMa alla suddetta convenzione si pu\u00f2 anche ovviare: generalmente nello spartito viene sempre indicata la mano alla quale tocca dare il primo colpo, se sinistra (L) o destra (R, da \"right\", \"destra\" in inglese)."}
{"id": "485245", "revid": "1776051", "url": "https://it.wikipedia.org/wiki?curid=485245", "title": "Essertines-sur-Yverdon", "text": "Essertines-sur-Yverdon (toponimo francese) \u00e8 un comune svizzero di 944 abitanti del Canton Vaud, nel distretto del Gros-de-Vaud.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "485246", "revid": "247222", "url": "https://it.wikipedia.org/wiki?curid=485246", "title": "Mainboard", "text": ""}
{"id": "485248", "revid": "767487", "url": "https://it.wikipedia.org/wiki?curid=485248", "title": "Il sarto di Panama", "text": "Il sarto di Panama (\"The Tailor of Panama\") \u00e8 un film del 2001 diretto da John Boorman.\nIl soggetto \u00e8 tratto dall'omonimo romanzo di John le Carr\u00e9, in parte ispirato al romanzo \"Il nostro agente all'Avana\" di Graham Greene portato sullo schermo col medesimo titolo nel 1959.\nTrama.\nAndy Osnard, un indisciplinato agente dell'MI6 con un debole per il gentil sesso, viene mandato a Panama in punizione per la sua condotta. Per acquisire informazioni utili, Andy si mette in contatto con Harry Pendel, un sarto di origini inglesi che veste tutte le persone pi\u00f9 influenti della citt\u00e0, incluso il presidente di Panama. Andy offre all'indebitato Harry di sanare le sue pendenze, in cambio di informazioni e del silenzio sulla sua vita passata, che egli nasconde anche alla moglie. Da giovane infatti Pendel era stato arrestato per truffa assicurativa e aveva imparato il mestiere di sarto in prigione; lo zio lo aveva poi mandato a Panama, dove aveva detto di aver imparato dallo zio stesso il mestiere del sarto.\nHarry, sotto le pressioni di Andy e non avendo informazioni, s'inventa che il presidente vuole vendere il canale a uno stato estero. Cita inoltre un inesistente movimento clandestino antigovernativo che chiama \"Opposizione silenziosa\", il cui capo sarebbe un suo amico, Mickie Abraxas. Andy sembra credergli e passa ai superiori le notizie che Harry continua a fornirgli. Il Pentagono, venuto a sapere della cosa, accetta di finanziare la fantomatica \"Opposizione silenziosa\" e si prepara ad attaccare Panama per sventare una possibile minaccia al canale.\nMa gli strani movimenti di Harry insospettiscono anche alcuni grossi esponenti dell\"establishment\" panamense, che incominciano a fare indagini. Sempre pi\u00f9 sotto pressione Harry, dopo aver discusso con la moglie, che lo vede allontanarsi da lei, e appresa la morte per suicidio del suo amico Mickie, spaventato dalle attenzioni rivoltegli dagli scagnozzi dei nuovi padroni di Panama, confessa ad Andy di aver inventato tutto, ma questi non \u00e8 per nulla stupito, dimostrando di non avergli mai creduto e di averlo assecondato solo per prendere i 15 milioni di dollari di finanziamento del Pentagono e fuggire in Svizzera. Intanto gli americani, appresa la notizia della morte di Mickie, che vedevano gi\u00e0 come futuro Presidente di Panama, si convincono della necessit\u00e0 di un intervento militare e mobilitano per la situazione una \"task force\" di \"marine\". Andy, dopo aver corrotto l'ambasciatore inglese, riesce a fuggire con i soldi stanziati dagli americani e da questi affidati a Luxmore, l'imbranato capo di Andy, per finanziare la fantomatica \"Opposizione silenziosa\", mentre la crisi che sta per aprirsi con l'intervento militare americano viene sventata dal presidente panamense, venuto a sapere del malinteso grazie all'intervento della moglie di Pendel, collaboratrice del responsabile dell'Amministrazione del Canale. Harry torna a casa e, per chiarire ogni fraintendimento con la moglie, confessa il suo vero passato, venendo perdonato.\nProduzione.\nCast e personaggi.\nNel film compare un giovanissimo Daniel Radcliffe, il ragazzo inglese in seguito divenuto famoso sul grande schermo per essere diventato il volto cinematografico di Harry Potter. Qui interpreta il giovane figlio del sarto Harry Pendel, a soli 12 anni.\nZio Benny \u00e8 interpretato dal grande drammaturgo inglese Harold Pinter, premio Nobel per la letteratura nel 2005."}
{"id": "485257", "revid": "767487", "url": "https://it.wikipedia.org/wiki?curid=485257", "title": "The Constant Gardener - La cospirazione", "text": "The Constant Gardener - La cospirazione (\"The Constant Gardener\") \u00e8 un film del 2005 diretto da Fernando Meirelles.\nTratto dal romanzo \"Il giardiniere tenace\" di John le Carr\u00e9, la pellicola vede un diplomatico britannico di stanza in Africa occidentale (interpretato da Ralph Fiennes) indagare sulla morte della moglie attivista (Rachel Weisz).\nI fatti raccontati sono liberamente tratti da un noto contenzioso legale che ha visto la multinazionale Pfizer coinvolta in una grave vicenda riferita ad una sperimentazione illegale di un proprio farmaco, caso che \u00e8 stato per la prima volta sollevato da una nota inchiesta del \"The Washington Post\".\nTrama.\nKenya. Justin Quayle, funzionario dell'Alto Commissariato Britannico in Kenya e appassionato giardiniere nel tempo libero, apprende che la moglie Tessa, durante un viaggio di lavoro, \u00e8 rimasta uccisa in mezzo al deserto, mentre il suo accompagnatore Arnold Bluhm, medico presso le popolazioni del luogo, sembra scomparso. La versione data dalle autorit\u00e0 incaricate delle indagini \u00e8 che i due erano amanti, e che l'uomo - preso dalla gelosia - l'ha ammazzata per poi darsi alla fuga. Prostrato dalla notizia, Justin ricorda il loro primo incontro, i momenti di intimit\u00e0, la dedizione della moglie per il suo lavoro nel quale non ha mai voluto coinvolgerlo, e anche la perdita del loro figlio, morto durante il parto.\nJustin, immediatamente dopo la morte della consorte, vede la sua casa perquisita dalla polizia, e subito dopo rinviene una strana lettera inviata dal collega diplomatico Sandy Woodrow alla moglie, iniziando quindi ad insospettirsi. Justin scopre inoltre che Bluhm era omosessuale, venendo poi fermato dalla polizia locale mentre ricerca un ragazzino la cui sorella era morta in ospedale lo stesso giorno del parto di Tessa, e sospetta vi sia un legame tra la somministrazione di farmaci sperimentali alla popolazione e l'omicidio della moglie. In particolare, scopre che la moglie aveva scritto una lettera a Bernard Pellegrin, capo di Justin e alla guida del Foreign and Commonwealth Office, riguardante l'illegalit\u00e0 dei test di un farmaco per la tubercolosi, sviluppato dalla multinazionale KDH.\nIl cadavere di Bluhm viene ritrovato torturato e dilaniato appeso a un albero. Non poteva quindi essere stato un delitto passionale, come inizialmente sostenuto. Come risposta nell'avanzare delle sue indagini, viene richiamato a Londra, e il suo passaporto viene revocato. Grazie al cugino avvocato e con l'utilizzo di documenti falsi, Justin dapprima si reca in Germania per approfondire le indagini iniziate dalla moglie, e in seguito riesce a tornare in Africa per confrontarsi dapprima con Sandy e poi con il dottor Lorbeer e arrivare alla verit\u00e0. La moglie \u00e8 stata uccisa da banditi su mandato di Pellegrin, preoccupato che Tessa mandasse a monte le sperimentazioni del farmaco KDH.\nRimasto in mezzo al deserto nel ricordo della moglie, Justin viene ucciso dagli stessi banditi nel medesimo luogo. A Londra si celebra il suo funerale; parlano i colleghi di Justin, e anche lo stesso Pellegrin, che si lancia in eloqui molto positivi su Justin. Ma \u00e8 la volta del cugino avvocato di prendere la parola, ed egli legge in pubblico una lettera confidenziale che il diplomatico corrotto aveva inviato a Sandy e che Tessa aveva rubato, nella quale esplicitamente ammetteva le sperimentazioni e la pericolosit\u00e0 della donna, smascherando cos\u00ec il funzionario.\nLocation.\nIl film \u00e8 stato girato tra Londra (a Canary Wharf e nella sua stazione della metropolitana, e nella Tate Modern), Berlino, Sudan e Kenya (a Nairobi, all'aeroporto di Lokichoggio e nel Lago Turkana).\nIncassi.\nLa pellicola \u00e8 costata 25 milioni di dollari ed ha incassato 33.565.375 $ al box office USA e 82.466.670 $ in tutto il mondo.\nCritica.\nGiudicato tra i migliori film dell'anno da Roger Ebert del \"Chicago Sun-Times\", e criticato invece da Michael Atkinson del \"The Village Voice\", secondo l'aggregatore Rotten Tomatoes la pellicola ha ricevuto l'83% di recensioni positive.\nBeneficenza.\nNell'estate del 2004, verso il termine delle riprese in Africa, il cast e la troupe del film decisero di donare 75\u00a0000 sterline (circa 80\u00a0000 euro) per costituire la Constant Gardener Trust, fondazione che si occupa di aiutare la popolazione locale."}
{"id": "485260", "revid": "1355461", "url": "https://it.wikipedia.org/wiki?curid=485260", "title": "Classe County (incrociatore)", "text": "La classe County \u00e8 una classe di incrociatori pesanti della Royal Navy costruita nel periodo interguerra, impostata in base ai criteri del Trattato navale di Londra, che limitava il dislocamento degli incrociatori pesanti a 10.000 tonnellate metriche. Si trattava di una classe numerosa, ben 13 navi varate e 5 altre cancellate, e anche cos\u00ec la pi\u00f9 numerosa della loro categoria.I County avevano il nome di contee inglesi ed erano suddivise in varie sottoclassi (Kent, London e Norfolk) progressivamente migliorate.\nObiettivi.\nI nuovi incrociatori da 10.000 tonnellate, noti anche come \"Treaty Cruiser\" vista la grande influenza che i trattati navali internazionali ebbero sulla loro progettazione, furono le prime unit\u00e0 costruite in base alle nuove restrizioni. Per contenere il dislocamento totale, i progettisti e l'Ammiragliato si trovarono a dover scegliere con attenzione quali caratteristiche sviluppare di pi\u00f9 nelle nuove navi. La US Navy ricorse ad un progetto di unit\u00e0 con torrette triple, in modo da ridurre la lunghezza delle navi per risparmiare peso da utilizzare per la protezione. Questo ovviamente aveva ripercussioni nelle velocit\u00e0 di punta degli incrociatori statunitensi. Le necessit\u00e0 dell'impero britannico, incentrate soprattutto sul controllo di estese rotte coloniali tra la madrepatria e le diverse zone dell'impero, spinsero i progettisti a privilegiare l'autonomia e la velocit\u00e0 delle nuove unit\u00e0 rispetto alla protezione. Vennero quindi mantenute le torrette principali binate ed uno scafo allungato per reggere il mare in ogni condizione meteorologica.\nLe caratteristiche dei County.\nProgetto e protezione.\nLo scafo delle navi di tale classe prevedeva un bordo libero notevolissimo, ovviamente a beneficio della tenuta di mare e dell'abitabilit\u00e0, entrambe eccellenti. Tre fumaioli molto snelli ed alti contribuivano a dare alle navi un aspetto imponente ed elegante, quasi da transatlantico. La superficie da proteggere, naturalmente, era molto ampia e anche per questo le navi erano dotate di una protezione assai limitata, specie per le torrette.Il miglior valore di protezione lo possedeva la cintura corazzata, variabile tra i 76 e i 102mm, mentre il ponte principale variava tra i 51 e i 127mm. Le torri e barbette disponevano di solo 25-51mm.\nPropulsione.\nIl sistema propulsivo prevedeva turbine Parsons o di altri modelli su ben 4 assi, per un totale di 80,000 hp. Ben 3.200 t di carburante davano un'autonomia estremamente elevata, anche perch\u00e9 la potenza era assai limitata per una tale nave.La velocit\u00e0 massima era indicata in 32 nodi, non molti ma mantenibili, come uso per la Royal Navy, in condizioni pratiche e non nelle prove in tempo di pace, come in uso in altre Marine (segnatamente, quella Italiana e anche la Marina imperiale giapponese).\nArmamento e velivoli.\nIl progetto dei County prevedeva 8 cannoni Mk VIII calibro 203mm, capaci di sparare fino a 27.000 metri proiettili da circa 120 kg Erano buone armi, anche se non straordinarie, in quanto le loro prestazioni erano tenute in secondo piano rispetto all'affidabilit\u00e0 complessiva (che pure ebbe problemi, inizialmente). L'armamento antiaereo verteva su 4 cannoni singoli calibro 4 pollici, 102mm, che vennero poi sostituiti da torrette binate, per dare alle navi una potenza di fuoco sufficiente.Altre armi erano gli impianti \"pom-pom\", affusti multipli per mitragliere Vickers, molto spettacolari ma tendenti ai guasti e molto difficili da tenere in efficienza. Mitragliere da 12,7 e poi da 20mm Oerlikon completavano le dotazioni antiaeree.Come armamento silurante erano installati 8 tubi di lancio calibro 533mm, mentre l'hangar per l'idrovolante non sempre era presente. \nServizio.\nPer molti anni l'elegante sagoma dei County segn\u00f2 la presenza della RN in ogni parte del mondo, quasi a garanzia della potenza colonialista e politica inglese. Degno di nota che nei 10 anni successivi la Royal Navy non costru\u00ec altri incrociatori pesanti, a parte gli York.Quando subentrarono le ostilit\u00e0, i County vennero impiegati in larga misura per proteggere la flotta mercantile e le rotte di navigazione.Essi presero parte a molti eventi bellici di grande importanza, come la caccia alla \"Bismarck\", innumerevoli missioni in Mediterraneo, l'attacco finale alla \"Scharnorst\". Ma il loro ruolo principale era quello, meno appariscente, di proteggere le navi da trasporto e distruggere i corsari tedeschi, come avvenne con l\"'Atlantis\", centrata dalla \"Devonshire\" da oltre 16.000 metri con 8 colpi.\nDue navi, l'HMAS \"Australia\" e l'HMAS \"Canberra\", vennero cedute alla Marina Australiana. Quest'ultima nave venne affondata durante la disastrosa notte della battaglia dell'Isola di Savo. Sempre per mano dei giapponesi, stavolta non con l'attacco notturno di una squadra di incrociatori, ma grazie all'aviazione imbarcata, andarono persi il \"Cornwall\" e il \"Dorsetshire\" della Marina Inglese, distrutti da circa 80 bombardieri in picchiata giapponesi nell'aprile 1942. Gli altri incrociatori, nonostante i numerosi danni via via subiti, sopravvissero (10 su 13) alla guerra e vennero via via radiati nel dopoguerra, ormai obsoleti. Caso a parte per la sottoclasse degli York, progettati per ultimi per essere pi\u00f9 economici nella costruzione e che solo per il calibro dei pezzi erano classificati come incrociatori pesanti. Le navi di questa sottoclasse, inizialmente prevista di otto esemplari di cui solo due realizzati, vennero entrambe affondate, l\"'Exeter\" in combattimento dai giapponesi nel corso della battaglia del mar di Giava, lo \"York\" dai mezzi d'assalto della marina italiana mentre era alla fonda nella baia di Suda, a Creta."}
{"id": "485267", "revid": "547992", "url": "https://it.wikipedia.org/wiki?curid=485267", "title": "Angela Maria Guidi Cingolani", "text": "Biografia.\nSi laure\u00f2 presso l'Istituto Universitario Orientale di Napoli in lingue e letterature slave. Molto attiva nel movimento cattolico, collabor\u00f2 a giornali come L'Avvenire d'Italia e il Corriere d'Italia. \u00c8 stata una delle prime giovani cattoliche a partecipare al Movimento nazionale pro suffragio femminile. Nel 1919 Guidi Cingolani s'iscrive al Partito Popolare Italiano, assumendo la carica di segretaria del gruppo femminile romano fino allo scioglimento del partito nel 1926 ad opera del fascismo.\nNel 1921 fonda il Comitato nazionale per il lavoro e la cooperazione femminile di cui sar\u00e0 segretaria fino al 1926. Nel 1922 \u00e8 nominata dal Ministero dell'Industria e commercio membro del Comitato delle piccole industrie e dell'artigianato. Nel 1925 vince il concorso per diventare Ispettore del lavoro; quattro anni dopo \u00e8 tra le fondatrici dell'Associazione nazionale delle professioniste ed artiste. Alla caduta del fascismo aderisce alla Democrazia Cristiana divenendone consigliere nazionale dal 1944 al 1947.\nNominata alla Consulta Nazionale nel 1945, fu la prima donna ad intervenire nelle discussioni con un forte intervento a favore della parita uomo-donna:\nL'anno dopo alle Elezioni politiche italiane del 1946 \u00e8 eletta alla Costituente e nel 1948 deputata nella prima legislatura. Nel 1951 in occasione della formazione del suo settimo governo, Alcide De Gasperi decide di affidarle la carica di sottosegretario per l'artigianato al Ministero dell'Industria e del commercio, diventando cos\u00ec la prima donna a diventare viceministro in Italia. Alle elezioni politiche italiane del 1953 non viene rieletta.\nEletta Sindaco di Palestrina nel 1954, mantiene la carica fino al 1965. Durante il suo mandato si dedica energicamente all'opera di ricostruzione post-bellica della cittadina del Lazio ed alla valorizzazione del suo patrimonio artistico e archeologico. \u00c8 presidente del Centro studi palestriniani fino al 1991, anno della sua morte.\nOnorificenze.\nNel 1986, nell'ambito della cerimonia per il suo novantesimo compleanno a Palestrina, organizzata del Sindaco Nazareno Dolce, riceve da Amintore Fanfani, Presidente del Senato, una medaglia d'oro al merito della sua attivit\u00e0 politica."}
{"id": "485274", "revid": "1840984", "url": "https://it.wikipedia.org/wiki?curid=485274", "title": "Paul Pietsch", "text": "Carriera.\nInizia la sua carriera nel 1932 con Bugatti e Alfa Romeo.\nConclude al terzo posto il Gran Premio d'Italia del 1935 con l'Auto Union e il Gran Premio di Germania del 1939 con la Maserati. Partecipa a 3 gare del campionato mondiale di Formula 1 tra il 1950 e il 1952. In seguito \u00e8 stato anche giornalista ed editore, fondatore dell'autorevole Auto Motor und Sport.\nAvendo compiuto i 100 anni a giugno 2011, era diventato il pi\u00f9 anziano ex-pilota di Formula 1 vivente, e il primo fra questi a raggiungere il secolo di vita.\n\u00c8 scomparso il 31 maggio 2012, poco prima del suo 101-esimo compleanno."}
{"id": "485278", "revid": "767487", "url": "https://it.wikipedia.org/wiki?curid=485278", "title": "Famiglia monogenitoriale", "text": "Con famiglia a genitore unico o anche educatore unico si definisce un genitore, anche minorenne, che si occupa dell'educazione di figli minorenni. Si tratta perci\u00f2 di padri e madri divorziati, celibi, vedovi, per molto tempo separati e che non vivono insieme ad un altro adulto in una comunit\u00e0 domestica comune. Il bambino, quindi, ha come unica persona di riferimento il genitore che vive con lui. Con l'altro genitore (finch\u00e9 questo \u00e8 ancora vivo e non ha ancora costituito un rapporto col bambino) ci sono spesso solo contatti di visita sporadici. Questi possono essere chiariti in caso di contenzioso dal tribunale di famiglia.\nAnche se entrambi i genitori hanno il diritto di sostegno (sostegno genitoriale) in senso giuridico (non tuttavia il diritto di regolamento di soggiorno, che dal 1\u00ba luglio 1998 nella repubblica federale di Germania anche dopo un divorzio costituisce il caso pi\u00f9 normale), il bambino vive nella regola presso uno dei due genitori, che ne esercita di fatto l'unica funzione di allevamento essenziale.\nGli educatori unici hanno, per quanto l'altro genitore non adempia al suo obbligo di alimenti anche solo irregolarmente, per bambini sotto i 12 anni il diritto all'acconto sul sostentamento. La situazione tributaria degli educatori unici (classe tributaria 2) \u00e8 diventata meno a buon mercato dopo una decisione del tribunale costituzionale federale.\nEducatori unici \"non proprio veri\" sono genitori nel cui nucleo familiare vivono ancora altre persone maggiorenni (p.e. nonni del figlio o della figlia; coniugi non sposati, ecc). Qui solo uno dei genitori ha il diritto di sostentamento giuridico e perci\u00f2 l'obbligo di allevamento, mentre le altre persone di una tale famiglia plurigenerazionale, o del tipo patchwork, sono impegnate regolarmente alle effettive misure di allevamento.\nGli educatori unici vivono pi\u00f9 spesso come genitori sposati al di sotto della soglia di povert\u00e0, poich\u00e9 mancano le entrate del coniuge.\nIn Italia, l'assegno \u00e8 generalmente erogato da Comuni e/o Province, secondo regolamenti decisi dai singoli enti locali, senza nessuna uniformit\u00e0 di regole a livello nazionale. Per legge, \u00e8 dovuto a ogni madre un contributo \"una tantum\" alla nascita del figlio di circa 1.500 euro.\nPer quanto riguarda i contributi per le ragazze madri, nulla \u00e8 dovuto per la legge italiana a una madre, nemmeno minorenne, che non dispone di un reddito adeguato al mantenimento del figlio; n\u00e9 al padre in difficolt\u00e0 economiche, nel caso di madre che d\u00e0 il figlio in affido e padre che accetta di riconoscerlo; n\u00e9 nel caso di sopraggiunta morte di uno dei genitori biologici.\nI contributi erano previsti dall'art. 4 lettera c) del R.D.L. n.798/1927 (abrogato col \"Taglialeggi\"), con competenza conferita prima alle Province dalla Legge n. 67 del 18/03/1993, e poi ai Comuni con l'art. 56 commi 1 e 2 della Legge 11 del 23/10/2007, sempre in assenza di un quadro normativo armonico dei requisiti e dei benefici.\nFra i requisiti non necessariamente \u00e8 previsto il mancato riconoscimento paterno, la richiesta giudiziale di un accertamento di paternit\u00e0 verso i padri presunti, ovvero il risarcimento da parte del padre biologico del contributo per ragazza-madre in caso di successivo riconoscimento del figlio naturale.\nI regolamenti degli enti locali prendono in considerazione requisiti quali l'et\u00e0 e il reddito del genitore (cumulati con il reddito eventuale del figlio). \nIn molti casi il diritto al sussidio \u00e8 esteso alle donne in difficolt\u00e0 economiche senza un preciso requisito di et\u00e0, ovvero anche ai padri biologici a patto che l'altro partner non abbia riconosciuto legalmente il figlio all'atto della nascita.\nPer prevenire gli abusi, il sussidio \u00e8 limitato ai figli riconosciuti legalmente soltanto da uno dei genitori biologici (in genere, la madre), escludendo in questo modo dal contributo quelle coppie conviventi che in passato evitavano di sposarsi, per non cumulare i redditi e rientrare nelle fasce degli aventi diritto.\nIl codice civile prevede che il giudice del Tribunale dei Minori possa dichiarare lo stato di adottabilit\u00e0, qualora il genitore o la coppia non dispongano di un reddito adeguato al mantenimento del figlio, anche nel caso in cui il minore sia stato riconosciuto da entrambi i genitori biologici.\nSi configura il reato di falso in atto pubblico e truffa, nei casi in cui il padre biologico non riconosce il minore e la coppia \u00e8 effettivamente convivente: sono elementi di prova rilevanti il cognome del minore e gli appellativi con i quali si rivolge ai famigliari, la residenza e coabitazione, il conferimento di beni o denaro alla madre e al figlio disconosciuto. Nei casi pi\u00f9 critici, il giudice pu\u00f2 disporre esami genetici ed ematici obbligatori per accertare la reale paternit\u00e0.\nLa giurisprudenza ha pi\u00f9 volte rilevato l'iniquit\u00e0 di questa norma che non considera l'interesse legittimo e il grave trauma psicologico del minore sottratto alla sua famiglia di origine, e inoltre non prevede che il contributo erogato dallo Stato agli istituti (religiosi o pubblici) affidatari, possa essere destinato direttamente ai genitori biologici prima di dichiarare l'adottabilit\u00e0, ovvero, a parit\u00e0 o con minori oneri per lo Stato, ad integrazione del reddito di coppie disponibili e idonee all'adozione, fino al raggiungimento della soglia di reddito minimo ritenuta inderogabile.\nAppare chiaramente discriminatoria e illegittima, \"in primis\" verso il minore e poi verso il genitore escluso, una disciplina che riservi un sussidio alle sole madri, alle sole famiglie monogenitoriali, ovvero interponga un requisito di et\u00e0 anagrafica. \nNon vi sono particolari ragioni per escludere a priori dal sostegno economico minori appartenenti a famiglie dove sono presenti entrambi i genitori biologici, oppure nelle quali il genitore affidatario del minore convive con un altro partner senza superare il requisito di reddito. \nProseguendo con queste analisi, il contributo per ragazze madri e per la maternit\u00e0 confluiscono in un unico sostegno e disciplina comuni per i minori, genericamente appartenenti a famiglie mono o plurigenitoriali in difficolt\u00e0 economiche.\nCon questo tipo di approccio, \u00e8 affrontata la tematica del sostegno famigliare in altri Paesi dell'Unione Europea, sebbene altre nazioni -come Francia, Regno Unito, Germania e Olanda- riservino un contributo alle sole madri, a prescindere dall'et\u00e0 e dal reddito.\nLa normativa, come accaduto nel Regno Unito e in Sudamerica, pu\u00f2 trasformarsi in un incentivo economico a una maternit\u00e0 precoce e non responsabile."}
