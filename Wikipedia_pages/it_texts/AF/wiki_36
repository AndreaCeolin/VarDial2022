{"id": "448054", "revid": "15756", "url": "https://it.wikipedia.org/wiki?curid=448054", "title": "StarCraft (serie)", "text": "StarCraft \u00e8 una serie di videogiochi a tema fantascientifico, creata dalla Blizzard Entertainment. Il videogioco \u00e8 uscito nel 1998 col primo capitolo \"StarCraft\", a cui \u00e8 seguita un'espansione: \"StarCraft: Brood War\", e poi a partire dal 2010 \u00e8 uscita la trilogia del secondo capitolo: \"StarCraft II\".\nSull'universo creato da questa serie sono anche stati scritti diversi romanzi.\nRomanzi.\nDai videogiochi sono stati tratti dei romanzi, tutti pubblicati da Simon &amp; Schuster.\nStoria.\nIl possente popolo degli Xel'Naga.\nIn antichit\u00e0 esisteva una potente razza di bio-creatori: gli Xel'Naga. Essi provavano felicit\u00e0 nel migliorare le specie della galassia. Ma nessuna di quelle che avevano incontrato aveva le potenzialit\u00e0 per raggiungere la perfezione. Quando si imbatterono nel pianeta Aiur, scoprirono in una specie di cacciatori tribali umanoidi il candidato ideale per la \"purezza della forma\". Questi esseri erano dotati di enormi poteri mentali, di cui essi avevano imparato ad usare solo una piccola frazione. Tuttavia, condividevano un legame psionico comune, tramite il quale erano tutti collegati. Gli Xel'Naga li chiamarono Protoss (ossia primogeniti) e impazienti di aspettare la loro naturale evoluzione, li manipolarono artificialmente per aumentarne popolazione ed evoluzione, esponendoli all'influsso di numerosi cristalli khaidariani celati sotto la superficie del pianeta. Infine, quando furono reputati pronti, gli Xel'Naga si rivelarono ai Protoss, i quali presero ad adorarli come dei e, tra tutte le trib\u00f9, la Shelak divenne la favorita. I protoss si evolvettero fisiologicamente e tecnologicamente molto in fretta, ma questa velocit\u00e0 li port\u00f2 a diventare arroganti. Iniziarono a sorgere dubbi sulle reali intenzioni degli Xel'Naga. Questi ultimi erano molto intrigati dalla divergenza ideologica che si stava delineando. Nascosero due cristalli gemelli, l'Uraj e il Khalis presso le due trib\u00f9 Sargas e Akilae, rispettivamente capofila dei due diversi schieramenti. Con stupore, notarono che i due cristalli rispondevano caricandosi di due diversi tipi di energia. Le divergenze tra i Protoss crebbero fino a un livello critico, per cui nessuna trib\u00f9 si fidava pi\u00f9 delle altre. Questo port\u00f2 alla rottura del legame psionico che li accomunava. Fu un evento estremamente traumatico che port\u00f2 la societ\u00e0 Protoss nel caos. Confusi e impauriti, i Protoss iniziarono una sanguinosa guerra civile. Gli Xel'Naga non erano contenti di quello che stava succedendo, tuttavia riconobbero proprio nel loro intervento la causa di quell'evento. Avevano forzato i Protoss ad evolvere fino a un livello estremo, e a una velocit\u00e0 eccessiva. A malincuore, si prepararono ad abbandonare il pianeta. La notizia della partenza degli Xel'Naga fu percepita come un abbandono dai Protoss, i quali in preda al risentimento li attaccarono facendo centinaia di vittime. Gli Xel'Naga lasciarono molti cristalli sul pianeta, ed almeno una nave. Convinti che i Protoss avessero ormai perso la \"purezza della forma\", si lanciarono nello spazio alla ricerca di una nuova razza da portare alla perfezione.\nTrovarono cos\u00ec per caso il punto di partenza in uno strano anellide del pianeta Zerus. La minuscola e bizzarra creatura, chiamata Zerg, aveva la capacit\u00e0 di impiantarsi all'interno delle carni degli altri organismi prendendone cos\u00ec il controllo. In essa, gli Xel'Naga riconobbero la \"purezza dell'essenza\". Gli Xel'naga lavorarono sulla creatura affinch\u00e9 si evolvesse pi\u00f9 in fretta e donandogli aspetti e capacit\u00e0 particolari. In particolare, emerse la capacit\u00e0 di manipolare il DNA dei loro organismi ospite. Per fare in modo che il processo evolutivo fosse focalizzato, e per evitare gli eventi occorsi su Aiur, dotarono inoltre gli zerg di una coscienza collettiva chiamata \"Unica Mente\", la quale governasse e controllasse tutto lo sciame. Ci\u00f2 doveva evitare l'errore occorso coi Protoss, dove l'individualit\u00e0 e l'indipendenza degli ego aveva fatto emergere conflitti. Dopo breve tempo tuttavia, gli Xel'naga, si resero conto che anche la loro nuova creazione aveva ormai raggiunto dei ritmi di crescita preoccupanti. In poco tempo gli zerg riuscirono ad assimilare ogni creatura vivente del loro pianeta, cambiandone completamente forma e aspetto. L'Unica Mente si era rivelata un essere molto efficiente nell'assorbire e manipolare il DNA delle varie specie di Zerus, combinandoli sapientemente, fino a creare individui zerg specializzati in un singolo compito, ma perfettamente integrati nello sciame. Ci\u00f2 che gli Xel'Naga non sapevano era che l'Unica Mente aveva sviluppato una personalit\u00e0 sconfinatamente curiosa e pericolosamente ambiziosa. Grazie ai raffinati sensi che aveva sviluppato, l'Unica mente era perfettamente al corrente delle navi degli Xel'Naga in orbita su Zerus. E avendo assorbito ogni essere vivente del pianeta, gli Xel'Naga rappresentavano l'unica possibilit\u00e0 per saziare la sua fame di perfezione. Tuttavia lo spazio restava fuori dalla portata degli zerg, che avevano bisogno di atmosfera per sopravvivere. Fino a quando uno stormo di un'ignara specie di viaggiatori spaziali non pass\u00f2 per quel sistema solare. L'Unica Mente inizi\u00f2 ad emettere richiami mentali attirandoli cos\u00ec sulla superficie del pianeta, dove i guerrieri zerg li sorpresero prontamente. Con quella genetica ormai assorbita, in pochi giorni gli zerg furono in grado di lanciarsi nello spazio riversandosi a milioni sulle navi degli ignari Xel'Naga, i quali ebbero la peggio. Fu allora, tramite i computer di bordo delle navi Xel'Naga, che l'Unica Mente venne a conoscenza della primogenie dei Protoss, la purezza della forma. Nella sua infinita ambizione, fu chiaro all'Unica Mente che il percorso verso la perfezione passava necessariamente per l'assorbimento dei protoss nello sciame dei secondogeniti zerg, la purezza dell'essenza. E cos\u00ec, appreso anche il segreto dei rift spaziali (per il viaggio interplanetario), gli zerg si lanciarono nel cosmo assorbendo ogni forma di vita che incontrassero nello sciame, col fine ultimo di trovare Aiur, i Protoss e raggiungere la perfezione.\nLa ricostruzione dei Protoss e l'esilio dei templari oscuri.\nDopo la partenza degli Xel Naga, la guerra civile e il caos tra i protoss si protrasse per numerose generazioni. Fino a quando Khas, un guerriero della trib\u00f9 Shelak non vi pose fine. Khas era uno dei pochi protoss a non essere sotto l'effetto del risentimento collettivo che pervadeva la sua specie. Fu cauto comunque a tenerlo nascosto. Egli si dedic\u00f2 a proteggere e a studiare numerose reliquie degli Xel Naga. Le reliquie contenevano numerosi scritti, ma la scrittura era una forma di comunicazione sconosciuta ai protoss del tempo, poich\u00e9 essi conoscevano soltanto la telepatia. Con sufficiente studio Khas riusc\u00ec a decifrarli, venendo a conoscenza del legame psionico naturale tra tutti i protoss quando tocc\u00f2 un cristallo khaidariano. L'odio per loro stessi, del quale lo schizofrenico sentimento di amore/odio per gli Xel'Naga era solo un sintomo, era nato quando i protoss avevano perso il loro legame psionico collettivo. Ma riabilitandolo essi avrebbero potuto essere curati. Khas cos\u00ec cominci\u00f2 ad educare la sua trib\u00f9, per poi passare alle altre. In breve la maggior parte dei protoss abbracci\u00f2 di nuovo il legame psi, tornando ad essere una societ\u00e0 unita. Khas ide\u00f2 la \"via dell'ascesa\" (in seguito chiamata Khala in suo onore) e divise quindi la rinata societ\u00e0 protoss in 3 caste: giudici (amministratori, guidati dall'organo supremo detto il Concilio o Conclave), templari (guerrieri) e khalai (scienziati e manifattori).\nMolto tempo dopo, i protoss erano ormai diventati una delle potenze pi\u00f9 grandi della galassia, controllavano centinaia di mondi e avevano numerose specie sotto la loro protezione. I templari a quell'epoca erano guidati da Adun, l'esecutore (comandante in capo dei templari). Fu proprio Adun che venne convocato dalla conclave (l'organo di governo composto dai giudici) per risolvere una questione molto delicata. Era infatti stato scoperto che esistevano alcuni protoss i quali rifiutavano il legame collettivo. Questi individui, rifiutando il Khala mettevano a rischio tutta la societ\u00e0 protoss, rischiando di scatenare una nuova era di caos e di guerre. Ad Adun fu quindi comandato di rintracciare ed uccidere questi protoss in gran segreto, per evitare che il resto della societ\u00e0 venisse a conoscenza di questo pericolo. Adun era molto turbato dai suoi nuovi ordini. Non era felice di dover spargere il sangue dei suoi fratelli protoss, e allo stesso tempo non capiva perch\u00e9 qualcuno volesse rifiutare il Khala. Il primo obiettivo di Adun era una giovane femmina protoss di nome Raszagal. Nonostante i suoi ordini fossero di ucciderla, egli disobbed\u00ec mentendo alla conclave. Anche se il fatto stesso di essere al di fuori dal Khala provvedeva gi\u00e0 di per s\u00e9 un buon nascondiglio per questi protoss disobbedienti, Adun insegn\u00f2 loro l'arte dell'invisibilit\u00e0 (capacit\u00e0 che solo Adun tra i templari possedeva) per nasconderli meglio dai giudici. Con sua sorpresa, i disobbedienti impararono in fretta e presero ad adorarlo. Tutto questo continu\u00f2 fino al verificarsi di un tragico incidente. Uno dei disobbedienti mentre studiava come controllare i suoi poteri, rilasci\u00f2 accidentalmente una tempesta psionica che uccise i suoi compagni e distrusse miglia e miglia di giungla su Aiur. Altri disobbedienti intorno a lui furono presi dal panico, finendo per alimentare ulteriormente la tempesta su Aiur e su numerosi altri mondi. La Conclave non ci mise molto a scoprire la causa di tanta devastazione. Essa tuttavia non poteva n\u00e9 punire Adun n\u00e9 uccidere i disobbedienti, senza rendere di pubblico dominio la loro esistenza. Fu cos\u00ec deciso di caricarli su un'antica, ma ancora funzionale, nave degli Xel Naga, e di spedirli nello spazio. Mentre i disobbedienti salivano a bordo tuttavia, Koltanur (leader della Conclave) rassicurato dalla presenza di Adun attacc\u00f2 psichicamente i disobbedienti, i quali risposero a tono. Temendo che potessero scatenare un'altra tempesta fuori controllo, Adun usando una combinazione di energie del Khala e di altre strane energie, cre\u00f2 una nebbia blu che circond\u00f2 e protesse i disobbedienti permettendo loro di fuggire sulla nave. Tuttavia, l'aver inconsapevolmente usato le energie psichiche luminose e del vuoto nello stesso momento, caus\u00f2 ad Adun il prendere fuoco come una stella, consumandosi fino a sparire del tutto, anche dal Khala. In seguito, la storia dei disobbedienti divenne leggenda su Aiur, ed essi vennero ricordati nei secoli successivi col pittoresco nome di Templari Oscuri.\nLa venuta dei Terrestri.\nPer gli umani, la storia di StarCraft inizia molto lontano dal settore Koprulu, e cio\u00e8 sulla Terra.\nLa storia prende il via dal XXIII secolo in cui l'umanit\u00e0 ha raggiunto livelli tecnologici senza pari, ormai tecnologie sofisticatissime come apparati cibernetici per il potenziamento delle attivit\u00e0 umane erano all'ordine del giorno ed erano ampiamente diffuse.\nMa a tutto ci\u00f2 si contrapponeva una situazione energetica e demografica assai grave: la popolazione nei secoli precedenti era cresciuta vertiginosamente causando problemi di sovrappopolazione e ormai l'enorme richiesta energetica globale aveva portato al pressoch\u00e9 totale esaurimento delle materie prime, come il petrolio. A tutto ci\u00f2 si aggiunse il sempre pi\u00f9 preoccupante peggioramento del clima. In questo quadro di declino mondiale, il potere occidentale sub\u00ec una grave battuta d'arresto, iniziarono una lunga serie di conflitti bellici spaventosi e ci\u00f2 fu la causa della messa in commercio sui mercati neri di notevoli testate nucleari. In questo modo anche i paesi pi\u00f9 poveri si dotarono di ordigni atomici che potevano mettere in ginocchio potenze del passato come gli USA. Sulle ceneri dell'ormai defunta ONU, il 22 novembre del 2229 venne fondata la LPU (Lega delle Potenze Unite) che in futuro sarebbe diventata il DTU, fazione presente nelle vicende di \"\". La LPU ebbe come obiettivi la riunione di tutti gli stati mondiali sotto un'unica nazione. Per far ci\u00f2 inizi\u00f2 una lunga campagna di unione, combattendo i ribelli che non volevano unirsi. Il progetto pi\u00f9 importante intrapreso dalla LPU fu quella di riprendere in considerazione un valido programma spaziale per la futura colonizzazione di altri pianeti. In questo progetto furono spese enormi risorse e nel giro di alcuni decenni l'umanit\u00e0 inizi\u00f2 a fondare colonie all'interno del sistema solare. Negli anni successivi, un brillante scienziato di nome Doran Routhe inizi\u00f2 una serie di lunghi studi per la fondazione di colonie fuori dal sistema solare e, conclusi questi studi, riusc\u00ec a ottenere la fiducia e il via libera da parte della LPU per questo suo ambizioso progetto.\nLa LPU, assieme allo scienziato Doran Routhe, decise di utilizzare delle \"cavie\". Queste cavie erano numerose persone, tutti carcerati e gente considerata come \"feccia\" della societ\u00e0 che erano stati puniti e perseguitati dalla LPU soprattutto per reati politici.\nTra queste persone ne vennero selezionate le pi\u00f9 idonee per reggere un lungo viaggio spaziale e che poi sarebbero riuscite ad adattarsi al nuovo clima del pianeta extrasolare scelto, \"Gantris VI\", situato nella costellazione di Alfa Centauri, e quindi relativamente vicino al sistema solare. Cos\u00ec, in quegli anni, si costruirono 4 enormi astronavi colonizzatrici completamente automatizzate e guidate da un computer denominato ATLAS. In queste navi di ultima generazione, dotate di reattori nucleari avanzatissimi e un sistema di ibernazione criogenica per gli occupanti, ne furono caricati 40.000 individui, tenuti in animazione sospesa. Il viaggio sarebbe dovuto durare solo un anno. Per la maggior parte del viaggio la navigazione fu tranquilla e supervisionata dal computer che gestiva la rotta, la navigazione e monitorava lo stato dei \"dormienti\", aggiornando Doran Routhe ed i suoi scienziati, che seguivano l'operazione, ad intervalli regolari. Improvvisamente il computer and\u00f2 in tilt e tutte le rotte di viaggio e le analisi sui viaggiatori andarono perdute, rimasero funzionanti solo il sistema di ibernazione e quello per avviare le procedure di emergenza. A questo punto le 4 navi viaggiarono nel vuoto, alla deriva, per circa 30 anni percorrendo migliaia di anni luce. Si arriv\u00f2 infine al punto in cui i reattori delle astronavi iniziarono a rischiare il collasso. Ci\u00f2 determino l'attivazione del sistema di emergenza, il quale individu\u00f2 i pianeti pi\u00f9 vicini idonei per la colonizzazione, o quantomeno, per tentare un atterraggio di fortuna.\nCos\u00ec le 4 navi, a 60.000 anni luce dalla Terra, si trovarono in quello che divenne noto come il settore Koprulu, e tentarono un atterraggio di emergenza in diversi pianeti situati nello stesso sistema solare. La nave Sarengo si schiant\u00f2 sulla superficie di Umoja uccidendo i prigionieri; la Reagan riusc\u00ec ad atterrare sempre su Umoja, dando inizio alla colonia; l'Argo invece atterr\u00f2 su Moria e infine la Nagglfar atterr\u00f2 su Tarsonis e vi fond\u00f2 l'omonima colonia. Tutte le colonie si erano sviluppate all'insaputa l'una dell'altra, ma tutte consce dell'impossibilit\u00e0 di ritornare a casa. Le colonie si svilupparono velocemente, ma fu Tarsonis ad avere il vantaggio tecnologico. La Nagglfar infatti ospitava a bordo il sistema ATLAS, il potente computer nel quale erano memorizzati tutti i progressi tecnologici terrestri. Nonostante ci\u00f2, ci vollero 60 anni per sviluppare un motore interstellare subspaziale. Quando ci\u00f2 accadde, Tarsonis scopr\u00ec di non essere l'unica colonia terrestre nel sistema. Tuttavia, avendo le altre 2 colonie scelto di seguire la loro strada, Tarsonis si lanci\u00f2 da sola nella colonizzazione spaziale, fondando quella che sarebbe diventata la \"Confederazione Terrestre\", un'organizzazione di stampo imperialista con un governo di tipo oligarchico, in cui poche famiglie si dividevano il potere. Subito dopo Tarsonis, fu Moria a fondare le sue colonie spaziali. Se infatti la Confederazione aveva potuto contare sul vantaggio tecnologico, Moria aveva potuto contare sul vantaggio economico, essendo il pianeta sovrabbondante di risorse. Il governo di Moria era diviso in due, da una parte la Gilda Kelanis e dall'altra la Coalizione Mineraria di Moria, entrambe con leader democraticamente eletti (anche se poi difficili da sostituire). Moria concentr\u00f2 il suo programma spaziale nell'estrazione di risorse, fondando numerose colonie minerarie. Ci\u00f2 attir\u00f2 le attenzioni della Confederazione, e dopo numerose scaramucce si arriv\u00f2 infine alla Guerra delle Gilde, dove alla fine della guerra la Gilda Kelanis e la Coalizione Mineraria di Moria si fusero nell'Alleanza Kel-Moriana. Fu subito chiaro per\u00f2 che tale alleanza non aveva la forza per tenere testa alla Confederazione. Infatti dopo 4 anni di scontri, prevalentemente sui pianeti Char e Mar Sara, la guerra termin\u00f2, con l'alleanza costretta a cedere tutte le sue gilde secondarie insieme a ricche colonie come Mar Sara e Chau Sara, pur mantenendo la sua indipendenza. Umoja reag\u00ec all'aggressivit\u00e0 Confederata fondando il Protettorato di Umoja, chiudendosi in un isolazionismo armato. Nonostante la sconfitta, l'Alleanza Kel-Moriana accrebbe il suo potere, quando la Confederazione fu costretta a comprare da loro rifornimenti di carburanti e materie prime. Ci\u00f2 port\u00f2 la Confederazione a dichiarare illegali e perseguire ogni incursione ai danni dell'Alleanza.\nLa guerra delle gilde non fu l'unico episodio violento, nella breve storia delle colonie. Ben peggiore fu l'affare Korhal IV. Korhal IV era la maggiore e pi\u00f9 ricca delle colonie Confederate, nonch\u00e9 uno dei suoi mondi fondatori. Tra tutti i pianeti era quello che aveva contribuito maggiormente al successo militare e tecnologico della Confederazione. Non solo, grazie a una lungimirante e rigida politica di sviluppo imposta dalla classe dirigente, Korhal nonostante la fiorente industria era l'unico mondo industrializzato dove fosse bello vivere. Severe norme ambientali e copiosi investimenti nel campo delle energie rinnovabili, avevano fatto s\u00ec che Korhal si fosse mantenuto un mondo verde e rigoglioso pur diventando il principale polo industriale del settore. Ci\u00f2 aveva dato origine a numerose realt\u00e0 \"dinastiche\" dove immensi patrimoni venivano passati di generazione in generazione. Nonostante Korhal fosse un mondo idilliaco per\u00f2, i rapporti con Tarsonis non erano affatto buoni. La ricchezza prodotta da Korhal finiva per alimentare l'immensa macchina Confederata, la quale per \"ricompensa\", finiva per finanziare le sue industrie controllate a scapito di quelle Korhaliane che invece faticavano ad imporsi. Alla lunga i malumori sfociarono da prima di rivolte ed infine in una ribellione aperta. A capo di questo movimento c'era il senatore Angus Mengsk, membro di una delle vecchie famiglie di Tarsonis a capo della Confederazione. Quando la Confederazione tent\u00f2 di assassinarlo, Mengsk guadagn\u00f2 l'appoggio del Protettorato umojano, la cui assistenza si spinse addirittura al rifornimento di carroarmati. Le forze Confederate ormai stavano venendo completamente distrutte su Korhal, e, allo stesso tempo, la Confederazione non poteva permettersi di perdere il suo fiore all'occhiello, il gioiello confederato. Per due motivi, il primo di immagine, poich\u00e9 Korhal era sempre stato additato come l'esempio di virt\u00f9 della politica confederata, il motivo per cui tutti avrebbero dovuto unirsi alla confederazione. Il secondo di stampo economico. Korhal era il maggior contribuente della confederazione, perderlo, magari addirittura a favore dei rivali Kel-Moriani o Umojani era del tutto inaccettabile. Alla fine della Guerra delle Gilde, Angus Mengsk dichiar\u00f2 l'indipendenza di Korhal, e il suo movimento elimin\u00f2 con successo tutte le forze confederate sul pianeta. La Confederazione rispose inviando 3 agenti (uno dei quali era Sarah Kerrigan) del suo Progetto Fantasma (umani psichicamente dotati, armati con il meglio della tecnologia militare ed addestrati con tecniche di condizionamento mentale per diventare spietate macchine da guerra; questi Fantasmi erano per\u00f2 costretti ad una vita militare quasi da tortura perch\u00e9 veniva fatto loro un lavaggio del cervello per renderli soldati ubbidienti ed efficienti e inoltre dopo ogni missione veniva loro cancellata la memoria), ad eliminare la famiglia Mengsk. L'indomani, furono rinvenuti i corpi decapitati della famiglia Mengsk: Angus, sua moglie e la figlia; la testa di Angus non fu mai ritrovata. L'assassinio fu una pessima mossa per la Confederazione, poich\u00e9 Angus venne rimpiazzato dal figlio Arcturus, uomo ben pi\u00f9 pericoloso, che al momento della strage della sua famiglia non si trovava l\u00ec. Arcturus Mengsk era uno degli eroi della guerra delle Gilde, avendo egli guidato insieme al generale Edmond Duke le forze Confederate nelle battaglie contro l'Alleanza. Come comandante militare egli era al corrente dell'esistenza del programma Fantasma della Confederazione, e ben informato sui loro metodi. Da quel momento egli divenne il Leader della Ribellione di Korhal portando la guerra al di fuori del pianeta. Tra i suoi obiettivi segreti, vi era quello di vendicarsi dei tre fantasmi coinvolti nell'uccisione di suo padre. Riusc\u00ec infine a rintracciarli tutti, ma al momento di uccidere l'ultimo, il fantasma n.24 responsabile della decapitazione di suo padre, ebbe un ripensamento e prefer\u00ec arruolarlo nelle sue fila trovandolo pi\u00f9 utile come alleato piuttosto che come vittima. Si trattava di Sarah Kerrigan, che Mengsk recuper\u00f2 in stato di amnesia (la cancellazione della memoria era una procedura a cui in genere tutti i fantasmi venivano sottoposti dopo ogni missione) durante un esperimento che la Confederazione stava eseguendo su di lei ed alcune forme di vita aliene (poi rivelatisi avanguardie zerg). La Ribellione oramai non solo controllava completamente il pianeta, ma contava un esercito con milioni di effettivi. La Confederazione non si fece scrupoli questa volta, decisa a impartire una lezione esemplare una volta per tutte. Una salva di migliaia di missili nucleari classe Apocalisse venne sparata direttamente dai silos nucleari di Tarsonis in direzione di Korhal. Il risultato fu l'incinerazione del pianeta, il genocidio di 4 milioni di persone e la distruzione dell'ecosistema Korhaliano, ridotto ad un pianeta desertico abitato solo da forme di vita mutate dalle radiazioni (come l'animale Skantis) e dai fantasmi dei suoi coloni. Sfortunatamente per la Confederazione per\u00f2, Mengsk in quel momento si trovava impegnato in un'operazione militare anti-confederata nel protettorato di Umoja, sopravvivendo cos\u00ec all'eccidio. Da quel momento i sopravvissuti presero il nome di Figli di Korhal, continuando la loro guerra contro la Confederazione come la principale delle numerose \"Milizie Pirata\" anti confederate del settore, e venendo additati come terroristi sanguinari dalla macchina propagandistica Confederata. Arcturus divenne il capo dei Figli di Kohral.\nSotto l'occhio invisibile dei protoss e la discreta presenza degli zerg, i terrestri continuarono nelle loro scaramucce e lotte fratricide, fino al giorno in cui un evento eccezionale sconvolse tutti i mondi del settore.\nI protoss e la minaccia zerg.\nI protoss osservarono con curiosit\u00e0 l'emergere dallo spazio delle navi umane, ai confini del loro spazio. Come avevano gi\u00e0 fatto con numerose altre razze, i protoss si tennero a distanza osservando nell'ombra i nuovi arrivati. Gli umani erano caratterizzati da una vita breve, ma erano molto prolifici ed adattabili. Ci\u00f2 che preoccupava i protoss, era la loro continua brama di risorse. Essi infatti appena occupavano un mondo, non cercavano l'equilibrio bens\u00ec lo consumavano velocemente fino ad esaurirlo, per poi spostarsi su un altro o attaccare altri loro simili per prendere possesso delle loro risorse. Tuttavia, il settore dei terrestri divenne improvvisamente di primo piano nell'agenda protoss a causa di un'allarmante scoperta. Nello spazio terrestre infatti erano state rinvenuti alcuni organismi molto strani. Una volta portati su Aiur e opportunamente studiati, questi organismi si erano rivelati una specie di sonde biologiche, capaci di raccogliere dati e di spedirli psichicamente al loro mittente. Non solo, gli organismi sembravano rispondere positivamente alle energie dei cristalli Khaidariani, il che era una prova certa del fatto che erano stati manipolati dagli Xel'Naga, proprio come i protoss nella loro infanzia. Ma non fu tanto questo a preoccupare i protoss, quanto i pensieri che riuscirono ad estrapolare da questi organismi. Essi erano molto semplici, non avevano propriamente un cervello. Tuttavia i loro collegamenti sinaptici conservavano alcune direttive primarie che potevano essere riassunte con parole come \"trovare l'umanit\u00e0\", \"imparare\", \"evolvere\". Era abbastanza chiaro che queste sonde biologiche appartenevano ad una specie non certo amichevole. Erano programmate per raccogliere informazioni e spedirle al mittente tramite un canale psichico. Ci\u00f2 poteva significare soltanto che presto un esercito di questi alieni biologici avrebbe attaccato l'umanit\u00e0. Tuttavia, il fatto stesso che fossero stati potenziati dagli Xel'Naga, li rendeva una minaccia molto seria anche per i protoss. Nonostante l'esecutore attuale (capo dei templari), Tassadar, fosse dell'opinione che l'umanit\u00e0, come tutte le altre specie presenti nell'impero dei protoss, fosse sotto la loro protezione e responsabilit\u00e0 secondo la legge del Dae'Uhl, il Conclave, stabil\u00ec che l'indegna specie umana era ormai stata compromessa e corrotta e ordin\u00f2 all'esecutore di muovere la flotta nel settore Koprulu al fine di distruggerli, prima che potessero essere ulteriormente ammorbati dagli Zerg. In seguito, si sarebbero occupati di questi ultimi. Una volta arrivato nel settore Koprulu, Tassadar scopr\u00ec a malincuore che l'invasione zerg era gi\u00e0 in atto su numerosi mondi umani. Il sistema Sara era ormai caduto nelle mani degli Zerg. Il pianeta Chau Sara, in particolare, era stato completamente assorbito, mentre il mondo gemello Mar Sara era prossimo a cadere. Tassadar non capiva perch\u00e9 i terrestri non avessero reagito all'invasione. Tuttavia, avendo appurato che ormai i terrestri sopravvissuti su Chau Sara erano al di l\u00e0 di ogni speranza, comand\u00f2 alla flotta di emergere presso il pianeta e di sterilizzarlo dall'orbita con delle potenti scariche psioniche come ordinato dalla Conclave. Fu questa la prima volta che l'Unica Mente vide i protoss. Il loro arrivo inaspettato, si era rivelata una gradita sorpresa per l'Unica Mente, la quale rimase meravigliata dalla grazia con cui questi incenerirono l'intero pianeta insieme a tutti i suoi servitori. Eccitata dall'aver finalmente trovato la sua preda, l'unica Mente decise di rallentare l'assorbimento dei terrestri, e di studiare ulteriormente il suo nemico. L'invasione del settore Koprulu infatti, non aveva niente a che fare coi protoss, dei quali l'Unica Mente era ancora alla ricerca. L'unico interesse dell'Unica Mente era quello di assorbire le acerbe peculiarit\u00e0 psioniche degli umani nello sciame. Nonostante infatti i terrestri fossero ancora giovani sia tecnologicamente, sia biologicamente, l'unica Mente aveva scoperto in loro grandi potenzialit\u00e0 psioniche. La loro genetica, opportunamente sviluppata, avrebbe portato un sicuro giovamento allo sciame in vista della futura battaglia contro i protoss, garantendo agli zerg un certo grado di potenzialit\u00e0 psioniche con cui contrastare quelle avversarie.\nIn seguito alla distruzione di Chau Sara, i protoss fecero rotta per Mar Sara. Questa volta per\u00f2 il maggiore governo terrestre del settore, la Confederazione Terrestre, invi\u00f2 una flotta comandata dal generale Edmund Duke ad intercettare i protoss. Tassadar, che non voleva la distruzione dell'umanit\u00e0, si ritir\u00f2 oltre i sensori dei terrestri, sperando che questa flotta reagisse finalmente all'invasione zerg in atto sul pianeta. Prontamente, Duke spacci\u00f2 questa inaspettata ritirata avversaria come una cruciale vittoria confederata, e si sistem\u00f2 nell'orbita del pianeta per perseguire la sua oscura agenda.\nCon entrambi gli zerg e i protoss in fase di reciproco studio, il destino dei coloni del settore Koprulu era riposta nelle loro stesse mani.\nLa Caduta della Confederazione e la nascita del nuovo Ordine.\nEra l'8 dicembre 2499 quando su Chau Sara una flotta aliena di 50 astronavi inizi\u00f2 un massiccio attacco planetario che port\u00f2 al totale annichilimento di ogni forma di vita sulla superficie del pianeta.\nLa classe dirigente confederata rimase traumatizzata e inetta a prendere decisioni, e tutte le colonie caddero nel panico.\nVedendo che i Protoss si stavano dirigendo verso Mar Sara, la Confederazione decise di attaccare la loro flotta.\nI Protoss anche se nettamente superiori alle flotte terrestri, decisero di ritirarsi dal settore.\nMa le cose andarono di male in peggio e 4 giorni dopo, su Mar Sara, fu avvistata un'ulteriore razza aliena, che per\u00f2 era diversa dai Protoss. Essi erano di chiara origine insettoide, gli Zerg.\nLa campagna del videogioco inizia appunto il 12 dicembre 2499 e il giocatore impersona un magistrato coloniale che per ordine della Confederazione deve salvare la sua gente dalla minaccia aliena.\nQui si far\u00e0 la conoscenza dello sceriffo coloniale Jim Raynor incaricato di proteggere ed evacuare i coloni dagli avamposti pi\u00f9 remoti della colonia.\nDopo le prime operazioni belliche, per\u00f2, si scopre che la Confederazione ha completamente abbandonato Mar Sara, mettendola in quarantena.\nCos\u00ec, con gli Zerg che dilagano per il pianeta, Raynor e il magistrato si uniranno ai Figli di Korhal, una milizia ribelle molto ben organizzata e capitanata da Arcturus Mengsk, ex agente confederato, deciso a far crollare la Confederazione dopo i crimini e il genocidio commessi su Korhal. Prima di evacuare definitivamente il pianeta, i figli di Korhal eseguono un raid in un centro di ricerca Confederato, dove vengono a conoscenza del fatto che la Confederazione era a conoscenza della minaccia Zerg da molto tempo, e che invece di combatterla aveva preferito sviluppare tecnologia per cercare di controllarla e di usarla come arma, usando degli emettitori psichici in grado di simulare l'attivit\u00e0 neurale di un terrestre psionico, ma con potenza maggiore. Era stato scoperto infatti che gli alieni rispondevano positivamente all'attivit\u00e0 psichica dei terrestri psichicamente dotati, e che da essa erano irresistibilmente attirati. Appena evacuato il pianeta, la flotta protoss riappare improvvisamente e ne incenerisce la superficie sterminando tutti gli zerg su di essa.\nApprofittando dell'invasione Zerg, i Figli di Khoral si muovono sul pianeta Antiga Prime, liberando la colonia dal giogo dello squadrone Alpha della Confederazione con l'aiuto di Sarah Kerrigan, primo luogotenente di Mengsk. \u00c8 qui che avviene il primo incontro tra Sarah e Raynor, tra i quali nasce subito del feeling, nonostante il carattere chiuso e instabile della ragazza dovuto alle ombre del suo passato (tutti i fantasmi vengono privati della memoria). Tuttavia i Confederati rispondono inviando anche lo squadrone Delta sul pianeta. Mengsk a questo punto decide di sfruttare gli Zerg per distruggere le forze confederate, nonostante le resistenze di Kerrigan e Raynor. I Figli di Korhal quindi posizionano un Emettitore Psi nella base confederata, e poi iniziano a ritirarsi. Come previsto, gli zerg invadono il sistema e si riversano sulle forze confederate facendole a pezzi. Prima di lasciare il sistema Antiga tuttavia, i figli di Korhal rispondono ad una chiamata di soccorso del generale confederato Edmund Duke, che \u00e8 caduto in un'imboscata tesagli dagli Zerg. Messo davanti all'alternativa di essere lasciato in balia degli zerg, Duke tradisce la Confederazione, allineando quindi lo squadrone Alpha della Confederazione con i figli di Korhal. Subito dopo, come da copione, la flotta protoss emerge nel sistema e dall'orbita inizia a fare fuoco sulla superficie, incenerendo gli zerg e ogni forma di vita ancora presente sul pianeta.\nI figli di Korhal ora sono pronti ad assaltare Tarsonis, il pianeta capitale della confederazione, nonch\u00e9 il mondo pi\u00f9 popolato dell'intero settore. Per farlo lo squadrone Alpha assalta le piattaforme orbitali che lo difendono. \u00c8 a questo punto che si viene a conoscenza del folle piano di Mengsk: usare l'emettitore psi per attirare gli zerg su Tarsonis, distruggendo s\u00ec il cuore della malvagia Confederazione, ma mandando contemporaneamente al massacro miliardi di civili innocenti. Inaspettatamente i Protoss ricompaiono nel settore e decidono di intervenire, questa volta chirurgicamente, scendendo in campo con le loro truppe di terra per distruggere l'alveare zerg situato sulla piattaforma orbitale di New Gettisburg prima che da questa i feroci alieni si riversino su Tarsonis massacrandone la popolazione. Siccome le forze combinate di confederazione e protoss avrebbero ottime possibilit\u00e0 di respingere l'invasione zerg, tocca a Sarah Kerrigan l'ingrato compito di difendere gli zerg dai protoss, nonostante un Raynor imbufalito cerchi di riportare alla ragione Mengsk e soprattutto Kerrigan (quest'ultima mossa da un malriposto senso di lealt\u00e0 verso Mengsk). Kerrigan riesce nel suo intento, ma subito dopo, gli zerg si riversano a milioni sulle sue forze, costringendola a chiedere un'evacuazione immediata. Spietatamente per\u00f2 Mengsk ordina ai figli di Korhal di spostare la flotta verso altri obiettivi confederati su Tarsonis, lasciando Kerrigan e le sue truppe al loro triste destino. Raynor, inferocito, con la guida dell'ex magistrato di Mar Sara occupa l'Hyperion, la nave ammiraglia di Mengsk, e insieme ad alcuni dissidenti lascia i Figli di Korhal i quali subito iniziano a dargli la caccia. Raynor si rende conto troppo tardi di essersi innamorato di Kerrigan, ed avendola ormai persa per sempre decide di votare la sua vita a combattere Mengsk. Tuttavia il danno ormai \u00e8 fatto: dopo che gli zerg hanno sterminato tutti gli abitanti di Tarsonis annientando il cuore della Confederazione, Mengsk \u00e8 diventato il pi\u00f9 potente leader tra i terrestri, e su Korhal si auto incorona imperatore del Dominio Terrestre, ponendosi agli occhi dei suoi concittadini come un dittatore benevolo: l'unica speranza di salvezza davanti all'orrore degli zerg e la inarrestabile potenza dei protoss, ora che la Confederazione \u00e8 stata distrutta dallo sciame su Tarsonis. Cos\u00ec tutti i mondi che precedentemente facevano parte della Confederazione, ritrovatisi improvvisamente senza protezione nel bel mezzo di una doppia invasione aliena, si annettono volontariamente al neonato Dominio. A Raynor invece viene cucita addosso la fama di spietato terrorista, nemico dell'umanit\u00e0 non meno di zerg e protoss.\nGli Zerg e la conquista di Aiur.\nNel secondo episodio della campagna il giocatore veste i panni di uno speciale Cerebrato. I Cerebrati sono i primi luogotenenti dell'Unica Mente, le uniche entit\u00e0 zerg davvero senzienti, anche se geneticamente incapaci di disobbedire all'Unica Mente. Mentre per\u00f2 in genere i cerebrati nascono gi\u00e0 con la conoscenza e si occupano di una vasta porzione dello sciame, il cerebrato/giocatore imparer\u00e0 con l'esperienza dai suoi errori, e inoltre gli sar\u00e0 affidato un singolo compito per volta (questo espediente \"narrativo\" giustifica l'improbabile impersonificazione del giocatore di un cerebrato, ed \u00e8 ampiamente giustificato dall'intenzione dell'Unica Mente di inglobare nello sciame le peculiarit\u00e0 dell'umanit\u00e0). Per portarlo a termine si avvarr\u00e0 del supporto e dell'esperienza degli altri cerebrati. Il primo compito affidatogli \u00e8 quello di prendersi cura di una crisalide che contiene la nuova creatura dell'unica mente, e che diventer\u00e0 l'orgoglio dello sciame. La crisalide si trova su Tarsonis. Il cerebrato la difender\u00e0 con successo dalle incursioni dei sopravvissuti umani, dopodich\u00e9 forzer\u00e0 il blocco orbitale dei protoss e si lancer\u00e0 con la crisalide nell'iperspazio raggiungendo Char, un pianeta vulcanico divenuto la fortezza degli zerg nel settore Koprulu.\nQui, le emanazioni psichiche della crisalide attirano numerosi terrestri. Nonostante l'assalto dello squadrone Alpha prima, e dei Randagi di Raynor poi, la crisalide si schiude rivelando il suo ospite. Si tratta niente di meno di Sarah Kerrigan, la quale \u00e8 rinata come il nuovo campione dell'Unica Mente e che ora \u00e8 una creatura zerg dalle sembianze umane e che si fa chiamare la Regina delle Lame. Guidati da Kerrigan gli zerg sbaragliano velocemente i randagi di Raynor, il quale viene fatto prigioniero. Raynor, sconvolto, chiede a Kerrigan cosa ne sar\u00e0 dei suoi uomini. Con un ultimo atto di umanit\u00e0, Kerrigan decide di lasciar fuggire Raynor, intimandogli di dimenticarla e di non mettersi mai pi\u00f9 sulla strada degli zerg. Essendo a corto di alternative, Raynor obbedisce.\nTassadar intanto, alto templare Protoss che aveva l'ordine di estirpare gli Zerg dai mondi terrestri anche a scapito di sterminare questi ultimi, scopre che i Templari Oscuri, una stirpe eretica religiosa esiliata dalla societ\u00e0 Protoss, sono anch'essi arrivati su Char per combattere gli zerg. Non solo, i templari oscuri, manipolando le energie psioniche vuoto sono in grado di distruggere definitivamente i cerebrati, i quali altrimenti sono in grado di reincarnarsi se uccisi da attacchi fisici o psionici convenzionali. Cos\u00ec si allea con loro ed inizia una furiosa battaglia con Kerrigan, con per\u00f2 il solo scopo di distoglierla dal loro vero obiettivo. Zeratul, un grande guerriero e prelato dei templari oscuri, si introduce nell'alveare del cerebrato Zasz, uccidendolo. \u00c8 panico nello sciame, poich\u00e9 questa \u00e8 la prima volta che un cerebrato viene colpito con un attacco al di l\u00e0 della possibilit\u00e0 di reincarnazione. La stessa Unica Mente cade in un profondo silenzio, lasciando Kerrigan e i cerebrati da soli a gestire la crisi. Per prima cosa viene massacrata la genia (o covata o nidiata) di Zasz. Questa infatti, ritrovatasi senza guida, aveva preso ad attaccare con isterica confusione le covate degli altri cerebrati. Successivamente, i Cerebrati accerchiano i templari oscuri, e quindi iniziano a massacrarli. Infine finalmente l'Unica Mente si risveglia. Bench\u00e9 provata dalla ferita infertole da Zeratul, essa \u00e8 pronta per portare la guerra allo stadio successivo. L'Unica Mente infatti rivela ai suoi Cerebrati che mentre Zeratul infliggeva il colpo di grazia a Zasz, egli stabiliva un legame psichico reciproco con l'Unica Mente. In quel momento, i loro pensieri si erano fusi, permettendo all'Unica Mente di scoprire la segreta ubicazione di Aiur, il pianeta natale dei protoss.\nCos\u00ec mentre Kerrigan resta su Char per dare la caccia ai templari Oscuri sopravvissuti (unica reale minaccia per gli Zerg), lo Sciame si getta nell'iperspazio, giungendo in breve su Aiur e portando morte e distruzione ovunque. Dopo violentissime battaglie, i protoss senza il grosso della flotta (ancora impegnata nel settore Koprulu) perdono il controllo del loro pianeta. L'unica mente riesce quindi ad impossessarsi di un cristallo Khaidariano e dopo aver distrutto un sacro tempio degli Xel Naga, posiziona il cristallo sulle sue rovine. Usando le potenti energie psioniche insite nel luogo, l'Unica Mente \u00e8 infine in grado di manifestarsi fisicamente. Questo gigantesco essere, una sorta di massivo cervello, erge i suoi tentacoli suoi cieli di Aiur, radicandosi nel contempo nella superficie del pianeta ed iniziando a diventare un tutt'uno con questa. A questo punto \u00e8 solo questione di tempo prima che l'unica mente riesca ad assorbire l'essenza dei protoss nello sciame Zerg, diventando di fatto l'entit\u00e0 pi\u00f9 potente mai esistita nell'universo.\nIl sacrificio di Tassadar.\nL'ultimo episodio della campagna \u00e8 dedicato ai protoss. Il giocatore viene informato da Aldaris, un leader della casta dei giudici, di essere appena stato nominato Esecutore (comandante supremo dei templari) rimpiazzando di fatto Tassadar, il quale aveva colpevolmente contravvenuto agli ordini del Conclave rendendosi responsabile della tragedia su Aiur (notare che, successivamente, il ruolo dell'Esecutore nella storiografia viene tolto al giocatore ed accreditato invece ad Artanis, personaggio introdotto con \"Starcraft: BroodWar\". Una conseguenza del \"cambio di politica\" della Blizzard nello \"story telling\", dal momento che da Warcraft III in poi il giocatore non \u00e8 pi\u00f9 un personaggio che vive nel gioco, ma un semplice regista delle gesta dell'eroe di turno).\nLa situazione \u00e8 drammatica, la flotta protoss \u00e8 ancora impegnata su Char al seguito di Tassadar e gli zerg hanno gi\u00e0 conquistato gran parte della superficie del pianeta. Ma i protoss non sono intenzionati ad arrendersi cos\u00ec facilmente e, come Esecutore, il giocatore \u00e8 incaricato di comandare la controffensiva. Il primo passo consiste nel rinforzare un avamposto sotto assedio, Antioch. Appena arrivati, Fenix, pretore dei templari, fa gli onori di casa spiegando velocemente la situazione tattica. Con Fenix a guidare l'assalto in prima linea e l'esecutore a comandare i templari, l'avanzata zerg sul continente viene facilmente arrestata ottenendo la prima seppur piccola vittoria dei protoss. \u00c8 a questo punto, mentre Fenix, Aldaris e l'Esecutore pianificano la loro nuova mossa che Tassadar si mette in comunicazione da Char. Subito Aldaris si scaglia contro il traditore rinfacciandogli le sue azioni, ma Tassadar non \u00e8 tipo da farsi mettere i piedi in testa e lo zittisce. A Tassadar preme riportare importanti informazioni. La prima \u00e8 che su Char si \u00e8 ricongiunto con i loro fratelli perduti, i templari oscuri. La seconda \u00e8 invece \u00e8 un'informazione tattica: sono i cerebrati il punto debole degli zerg, per fermare lo sciame \u00e8 necessario liberarsi di loro, in quanto un mero scontro frontale non \u00e8 in grado di danneggiare realmente lo sciame (per l'Unica Mente le singole creature zerg sono del tutto sacrificabili e facilmente rimpiazzabili). Aldaris non \u00e8 convinto della strategia, non si fida di Tassadar e soprattutto \u00e8 ulteriormente alterato dal realizzare il rapporto di Tassadar coi templari oscuri (considerati degli eretici). Tuttavia grazie all'intercessione di Fenix, che come l'Esecutore ha una lunga storia di battaglie alle spalle combattute assieme a Tassadar, si decide di improvvisare una sortita contro un cerebrato particolarmente esposto. L'Esecutore assalter\u00e0 le forze zerg frontalmente, tenendole impegnate. Nel frattempo Fenix condurr\u00e0 una piccola ma potente forza d'assalto alle spalle dei nemici in modo da colpirli sul loro lato scoperto. Il piano \u00e8 un successo e la covata scende nel caos, ma al ritorno ad Antioch una triste notizia li attende. Il cerebrato che \u00e8 appena stato ucciso \u00e8 stato prontamente reincarnato dall'Unica Mente, e ha ricominciato immediatamente a dirigere la sua covata contro i protoss. La posizione di Tassadar, ormai, appare indifendibile, perci\u00f2 il potere decisionale ritorna saldamente alla Conclave. \u00c8 chiaro che i protoss prevarranno solo affrontando frontalmente gli zerg in uno scontro frontale, dove possono mostrare il loro valore. La Conclave delibera quindi che l'Esecutore guidi i templari nella regione di Scion al fine di sterminare tutti gli zerg ivi presenti. Fenix rimarr\u00e0 invece a proteggere Antioch con un piccolo distaccamento. I templari non incontrano troppi problemi a Scion, ma all'improvviso l'Esecutore riceve una chiamata di soccorso da Antioch: approfittando dell'assenza del grosso delle forze, gli zerg hanno attaccato. All'arrivo dell'Esecutore, la battaglia \u00e8 gi\u00e0 finita. Gli zerg sono stati respinti ma a quale prezzo: Fenix \u00e8 perito eroicamente in battaglia (si scoprir\u00e0 poi che \u00e8 rimasto vittima di un malfunzionamento alle sue lame psioniche durante uno scontro con delle Idralische). Verr\u00e0 poi fatto rivivere nel corpo di un Dragone Protoss.\nNonostante la pesante perdita e l'ennesima dimostrazione di quanto insidiose e ragionate siano le tattiche zerg, il Conclave si sente sicuro delle ultime vittorie sul campo, perci\u00f2 convinto di stare vincendo la guerra sposta la sua attenzione su questioni prettamente politiche. All'Esecutore viene ordinato di condurre una piccola flotta su Char, al fine di arrestare Tassadar e condurlo a giudizio. Dal momento che i templari hanno gi\u00e0 tradito una volta la Conclave, questa volta Aldaris accompagner\u00e0 l'Esecutore in modo da controllarlo. I protoss dispiegano un piccolo distaccamento delle loro forze su Char Aleph, una piattaforma orbitale terrestre su Char. Dopo numerose insidie ed imboscate da parte degli zerg le forze dell'Esecutore raggiungono finalmente l'accampamento di Tassadar il quale \u00e8 sconvolto dallo scoprire che il Conclave ha spedito l'Esecutore anni luce da Aiur nel bel mezzo dell'invasione zerg. Aldaris non \u00e8 della stessa opinione e si affretta ad elencare a Tassadar i crimini per cui sta per essere preso in custodia. A prendere le difese di Tassadar troviamo una vecchia conoscenza, Jim Raynor, il quale ha unito le sue forze a quelle di Tassadar allo scopo di sfuggire all'ira di Kerrigan. La presenza di un umano nelle sue fila non fa altro che peggiorare la reputazione di Tassadar presso il Conclave. All'Esecutore \u00e8 ordinato di arrestare Tassadar con la forza se necessario. Ma l'Esecutore non \u00e8 dello stesso avviso, e come Tassadar fece precedentemente, contravviene agli ordini, evacua i superstiti e rispedisce Aldaris su Aiur. A questo punto Tassadar spiega il suo piano: ritrovare, salvare e portare su Aiur Zeratul, il prelato dei templari Oscuri. Solo i suoi poteri infatti sono in grado di sconfiggere gli zerg. La debole traccia psionica dei Templari oscuri viene rintracciata in una base del Dominio infestata dagli zerg sulla superficie del pianeta. L'Esecutore deve quindi sbaragliare una piccola flotta del Dominio ed assediare l'alveare zerg posto a protezione dell'installazione umana infestata il tempo necessario per lasciare che Tassadar e una piccola scorta si infiltrino in essa. Una volta al suo interno Tassadar e la sua scorta devono affrontare ogni genere di orrori, ma infine riescono a recuperare Zeratul, il quale ringrazia e, onorato, accetta di mettersi al servizio della spedizione dell'Esecutore.\nLa flotta quindi ritorna finalmente su Aiur, decisa a sconfiggere l'Unica Mente.\nAll'arrivo, Fenix provvede con una trasmissione a fare un aggiornamento della situazione. La campagna contro gli zerg non ha fatto ulteriori progressi e il Conclave ha esautorato la leadership dei templari prendendone il comando. Tassadar e l'Esecutore sono stati nominati nemici pubblici, mentre un mandato di cattura \u00e8 stato emanato anche nei confronti di Zeratul e i suoi compagni. Tassadar \u00e8 piacevolmente sorpreso dal ritrovare il vecchio compagno di battaglia, in quanto le voci che aveva sentito lo avevano dato per morto. Fenix per nulla abbattuto si appresta a spiegare che dopo la sua sfortunata sconfitta il suo corpo \u00e8 stato recuperato e posto all'interno di un dragone al fine di continuare a servire Aiur anche nella morte. La prima battaglia quindi \u00e8 gi\u00e0 stata decisa per loro: non si tratter\u00e0 degli zerg ma dei loro fratelli stessi. L'esecutore dovr\u00e0 evacuare Tassadar e Zeratul all'interno della base di Fenix e poi annientare le forze templari sotto il controllo della Conclave. L'Esecutore quindi ingaggia una battaglia particolarmente difficile a sanguinosa, e senza esclusione di colpi. Sul campo di battaglia appaiono anche arconti e portastormo. \u00c8 nel culmine della battaglia che Tassadar decide di porre termine alla follia. A patto che gli scontri cessino e che il Conclave ritorni a combattere gli Zerg, egli si consegna volontariamente ad Aldaris, il quale lo trasporta all'interno di una camera di stasi (dove i suoi poteri psionici sono inibiti) in attesa dell'esecuzione. Dal momento che i templari oscuri sono scomparsi, l'Esecutore e Fenix si ritrovano da soli a dover elaborare un piano per salvare Tassadar. Fenix inizia a porsi dei dubbi sulla lealt\u00e0 di Zeratul, ma si ritrova sulla stessa linea d'onda di Jim Raynor quando questi, deciso a ripagare il debito con Tassadar (il quale lo aveva salvato da Kerrigan) scende in campo con la sua nave, l'Hyperion. \u00c8 l'inizio di una grande amicizia. Il Conclave \u00e8 una delle postazioni pi\u00f9 fortificate di Aiur, ma le forze dell'Esecutore non si fanno impressionare. Dopo un lungo assedio raggiungono finalmente la camera di stasi, liberando Tassadar. A questo punto tuttavia si scopre che Aldaris aveva previsto tutto. Egli infatti appare all'improvviso con una vasta armata intimando la resa a tutti i rivoltosi. Sembra che il Conclave abbia vinto, ma dalle ombre alle spalle di Aldaris emergono improvvisamente Zeratul e i suoi Templari, che li tengono sotto scacco. Dopo un reciproco scambio di accuse, Zeratul attribuisce la sconfitta contro gli zerg alla miopia del Conclave. Tassadar e i suoi compagni vengono quindi lasciati liberi.\nAvendo finalmente sconfitto il Conclave, la spedizione \u00e8 finalmente libera di concentrarsi sulla vera minaccia: lo sciame e l'Unica Mente. Zeratul decide quindi di rivelare ci\u00f2 che sa sull'Unica Mente ai suoi compagni, raccontando di come, durante l'assassinio del cerebrato Zasz su Char le loro menti si fossero fuse. L'Unica Mente \u00e8 davvero una creazione degli Xel Naga, come i protoss avevano temuto fin dall'inizio. Non solo, come nel loro peggiore incubo, Zeratul ha chiaramente visto che le intenzioni dell'essere sono di assorbire il potenziale psionico dei protoss, e una volta incorportatolo nello sciame, di partire alla conquista dell'intero universo eliminandone ogni forma di vita. I protoss quindi non combattono solo nel nome della loro sopravvivenza, ma per tutta la vita presente dell'universo. Prima di assaltare direttamente l'Unica Mente per\u00f2, \u00e8 necessario indebolirne le difese. La spedizione si stabilisce nei pressi delle covate di Grendel e Baelrog. Le forze dell'Esecutore daranno battaglia frontale allo sciame, mentre Zeratul si infiltrer\u00e0 negli alveari al fine di assassinarne i due cerebrati. Un piano audace che alla fine ha successo. Con le due proli in rivolta, la strada verso l'Unica Mente \u00e8 finalmente aperta. L'assalto avverr\u00e0 su due fronti: da nord Tassadar a bordo della portastormo Gantritor guider\u00e0 l'assalto delle forze protoss rimaste. Da sud invece ci sar\u00e0 l'avanzata dei Randagi di Raynor che scendono in campo a pieni ranghi. Infine arriva anche la rancorosa benedizione della Conclave, la quale davanti all'innegabile sterminio dei due cerebrati, non pu\u00f2 fare altro che ammettere di trovarsi dalla parte del torto. Nonostante l'indebolimento dello sciame e l'ingaggio del nemico su due fronti da entrambi protoss e umani, la battaglia \u00e8 lunga dall'essere vinta. L'Unica Mente \u00e8 protetta da un ingente numero di zerg e i vari attacchi, anche quando hanno successo, non sono mai definitivi. L'Unica Mente infatti viene s\u00ec danneggiata fisicamente, ma dopo la caduta del guscio esterno appare evidente che i danni infertile sono solo meramente superficiali. L'essere ormai \u00e8 profondamente radicato nel pianeta, rendendo pressoch\u00e9 impossibile infliggere il \"colpo mortale\". \u00c8 a questo punto che Tassadar prende la sua eroica decisione. Come alto templare ha piena padronanza dei poteri del Khala, mentre come allievo di Zeratul ha guadagnato sufficiente padronanza dei poteri del vuoto per poterli maneggiare con disinvoltura. Mentre l'Esecutore gli fornir\u00e0 la necessaria copertura Tassadar, usando il corpo della Ganthritor come un gigantesco accumulatore, intende dar vita a una possente attacco psionico composto da entrambe le energie del Khala e del vuoto col fine ultimo di liberarle a piena potenza contro l'Unica Mente. L'attacco \u00e8 efficace e la combinazione di entrambe le energie dei protoss d\u00e0 origine un varco dimensionale che risucchia inesorabilmente l'Unica Mente, sradicandola dal terreno. Come Adun prima di lui, anche Tassadar si consuma bruciando come il nucleo di una stella (destino che attende tutti i protoss, qualora utilizzino contemporaneamente entrambe le polarit\u00e0 dell'energia psionica).\n\u00c8 finalmente arrivata la fine dell'Unica Mente, ma la battaglia per Aiur \u00e8 tutto fuorch\u00e9 vinta. Oramai privi di controllo, gli zerg si lanciano selvaggiamente in tutte le direzioni sul pianeta, rendendo evidente ai protoss che il loro mondo natale \u00e8 ormai perso.\nContemporaneamente ad anni luce da Aiur, sul remoto pianeta Char, Kerrigan, la famigerata Regina delle lame, realizza improvvisamente che il tempo della sua ascesa \u00e8 finalmente giunto (la campagna finisce cos\u00ec in giugno del 2500).\nLa riunificazione dei Protoss su Shakuras.\nGli eventi da qui in poi vengono narrati nell'espansione Brood War, che -nella cronologia del gioco- inizia circa un mese dopo, ovvero nel luglio del 2500. La Guerra delle Covate (ovvero BroodWar) ha inizio immediatamente dopo la morte dell'Unica Mente. Aiur \u00e8 in rovina e gli zerg impazziti danno la caccia a tutti i protoss superstiti. La flotta \u00e8 stata annientata perci\u00f2 i cieli sono completamente in mano agli zerg. Il 70% della popolazione \u00e8 stata uccisa e, tra questi, vi \u00e8 anche la Conclave. Il comando quindi viene preso dagli eroi superstiti: il giudice Aldaris, il pretore Fenix, il prelato Zeratul e il loro compagno terrestre il comandante Jim Raynor. Per prima cosa viene nominato un nuovo Pretore, Artanis (notare che nella linea temporale ufficiale -sistemata anni dopo il rilascio del game-, Artanis prender\u00e0 il posto del giocatore nel ruolo di Esecutore, sia negli eventi di Starcraft che in quelli di Brood War). Zeratul, convinti i compagni che il pianeta \u00e8 ormai perduto, propone di evacuare i superstiti sul mondo adottivo dei Templari Oscuri, Shakuras. Una volta vinta la diffidenza di Aldaris, conscio ormai degli ingiusti crimini perpetuati dai giudici contro i Templari Oscuri, e incerto sulla possibilit\u00e0 di essere fraternamente accolti da questi ultimi, i nostri si mettono finalmente in azione. Essendo la flotta andata persa, per evacuare \u00e8 necessario prendere possesso di un antico \"portale warp\", lasciato degli Xel Naga. Quello \u00e8 l'unico portale in grado di mettere in salvo tutti i profughi. Sotto la guida dell'Esecutore, Zeratul insieme a un gruppo di Khalai riesce ad aprirsi la strada fino al portale warp e a metterlo in azione. Le potenti emanazioni psioniche tuttavia eccitano gli zerg, che iniziano ad attaccare selvaggiamente. Per evitare quindi che il portale cada nelle mani dei nemici, Raynor e Fenix restano su Aiur permettendo cos\u00ec l'evacuazione. Appena arrivati su Shakuras, i Khalai guidati da Artanis fondano un avamposto nei pressi del portale: Nuova Antiochia. Dapprima non entrano in contatto con nessuno dei templari oscuri. Questi infatti sembrano popolare solo alcune zone del pianeta (Shakuras \u00e8 infatti un pianeta desertico perennemente avvolto nell'ombra). Tuttavia entrano immediatamente in contatto con gli zerg, i quali si lanciano sull'avamposto appena eretto. Fortunatamente, l'arrivo dei templari oscuri scongiura il pericolo. Ma gli zerg hanno preso il controllo del portale su Aiur e si sono stabiliti nei pressi del portale su Shakuras. I Khalai insieme ai Templari Oscuri lanciano quindi un'offensiva dapprima per prendere possesso del portale, poi per distruggere gli alveari che lo circondano. Durante la battaglia un messaggio di Fenix e Raynor informa i guerrieri che sono riusciti a riprendere il controllo del portale su Aiur ma non potendo garantire di poterlo mantenere, si apprestano a disabilitarlo. In questo modo per loro non vi sar\u00e0 n\u00e9 via di fuga, n\u00e9 possibilit\u00e0 di ricevere rinforzi.\nDopo la vittoria i nostri eroi vengono convocati ad una riunione con Raszagal, matriarca (leader) dei templari oscuri. Questa, informa i nuovi arrivati che dal momento in cui la Conclave \u00e8 stata sterminata, i Templari Oscuri non hanno pi\u00f9 nessuna \"vendetta\" in corso coi Khalai, e perci\u00f2 sono tutti i benvenuti sul pianeta. Ma questo non significa che siano in salvo. Gli zerg non hanno perso tempo per spargersi sul pianeta e presto anche Shakuras potrebbe cadere. L'unica speranza risiede in un antico tempio degli Xel Naga su Shakuras, il quale pu\u00f2 accumulare entrambe le energie del Khala e dell'Ombra e scatenarle contro lo sciame. Anche se per farlo \u00e8 necessario acquisire i due cristalli perduti: L'Uraj e il Khalis. Innanzitutto, si decide di procedere con la liberazione del tempio. L'esecutore dirige un'offensiva contro due cerebrati che si sono stabiliti presso il tempio. Durante la battaglia appare chiaro che il caos in cui gli zerg erano caduti alla morte dell'Unica Mente \u00e8 sparito, e che essi agiscono di nuovo guidati da una mente senziente. Alla fine i cerebrati vengono uccisi e il tempio liberato. Ma in quel momento fa la sua comparsa un ospite inaspettato: Kerrigan la Regina delle Lame chiede umilmente udienza presso il consiglio dei Protoss. Nonostante le rimostranze di Aldaris, Raszagal decide di concedergliela. Una volta arrivati alla cittadella, Kerrigan racconta la sua storia. Dopo la morte dell'Unica Mente \u00e8 tornata in possesso della sua volont\u00e0. Tuttavia, una nuova Unica Mente sta lentamente crescendo su Char. \u00c8 stato Daggoth a ordinarne la formazione, attraverso la fusione di numerosi cerebrati. Per ora essa \u00e8 ancora allo stadio larvale, ma quando sar\u00e0 matura essa prender\u00e0 possesso di tutto lo sciame e Kerrigan perder\u00e0 di nuovo la sua libert\u00e0. Aldaris, che non crede a una parola, lascia il consiglio adirato. Zeratul d'altro canto, non \u00e8 molto interessato alla nuova Unica Mente. Per salvare Shakuras \u00e8 sufficiente recuperare i due cristalli (in qualche modo, sembra rassegnarsi alla perdita di Aiur). Kerrigan si offre di aiutare i protoss nella loro ricerca. Artanis, Zeratul, Kerrigan e l'Esecutore partono alla ricerca dei cristalli.\nL'Uraj viene localizzato sul mondo glaciale di Braxis, ora occupato dal Dominio di Mengsk. Per\u00f2 la matrice warp rimane danneggiata durante lo sbarco, rendendo impossibile il dispiegamento di unit\u00e0 aeree. Ciononostante le truppe protoss coadiuvate direttamente da Kerrigan schierata in prima linea iniziano ad avanzare verso il cristallo. Zeratul spiega che il pianeta era in antichit\u00e0 una fiorente colonia protoss di nome Khyrador, ma che rimase abbandonata durante l'eone del caos. I terrestri hanno colonizzato il pianeta solo di recente. Una volta recuperato il cristallo, i nostri eroi si apprestano a lasciare il pianeta, quando ricevono una trasmissione da parte di una flotta terrestre sconosciuta che durante la battaglia ha completamente messo in quarantena il pianeta. Il gruppo si identifica come la Flotta di Spedizione del Direttorato della Terra Unita e intima ai protoss la resa incondizionata. Zeratul, \u00e8 sorpreso di sentire il nome Terra. Egli riferisce di averne sentito parlare da Raynor: si tratta nientemeno che il mondo natale dei terrestri, la cui locazione \u00e8 perduta da tempo. Quindi, lapidario, conclude come questi terrestri abbiano viaggiato a lungo per portare guerra ai protoss. Il blocco del pianeta, avviene principalmente grazie a numerose piattaforme spaziali armate di torrette missilistiche. Artanis guida una piccola forza d'infiltrazione attraverso le piattaforme disabilitandone i generatori. I protoss possono cos\u00ec lasciare indenni Braxis e dirigersi su Char, dove, nei pressi della nascente Unica Mente giace il Khalis (i poteri del Khalis vengono usati dai cerebrati per catalizzare la loro fusione). Kerrigan propone di approfittare della debolezza dell'unica mente per recuperare velocemente il Khalis, mentre Zeratul, constatato quanto fortificata sia la posizione del cristallo, teorizza come una volta inflitte abbastanza ferite alla nascente creatura lo sciame possa essere reso inerme il tempo sufficiente per recuperare il cristallo. Per aiutare i protoss nell'impresa, Kerrigan usa i suoi poteri psionici per prendere il controllo di un alveare staccato dagli altri. Quindi, le forze combinate di zerg e protoss recuperano il cristallo sotto la guida dell'Esecutore e fanno rotta per Shakuras.\nQui, un'amara sorpresa li attende. Aldaris, ha radunato i suoi sostenitori guidandoli in un'aperta rivolta contro Raszagal. I nostri eroi non riescono a capacitarsi di come questo sia potuto accadere, ma, davanti all'innegabilit\u00e0 dei fatti, sono costretti a scendere in armi contro i loro stessi fratelli. La battaglia si preannuncia oltremodo difficile. Aldaris pu\u00f2 contare sul supporto di Alti Templari e addirittura di arconti. In tutta risposta, Raszagal autorizza i Templari Oscuri ad evocare gli Arconti Oscuri, che come le loro controparti khalai sono potenti emanazioni psioniche avvolte per\u00f2 da fiamme del colore del sangue. Zeratul, rimane sorpreso dalla furia della sua matriarca, in quanto era abituato a vederla come un animo gentile. Tuttavia, riconoscendo che non ci sono alternative, decide di non indagare oltre. La battaglia \u00e8 particolarmente cruenta, ma alla fine \u00e8 Aldaris ad avere la peggio. Messo alle strette dalle forze dell'Esecutore viene raggiunto da Zeratul il quale gli intima la resa, ponendo quindi termine alla \"sua follia\". In tutta risposta Aldaris risponde di non essere lui il folle, bens\u00ec Zeratul e i suoi compagni. Durante la loro assenza ha infatti scoperto qualcosa riguardo alla matriarca. Non fa tuttavia in tempo a riferirlo, poich\u00e9 Kerrigan appare repentinamente insieme ad una piccola scorta di nascosti ed assassina il giudice. Zeratul \u00e8 furibondo per questo gesto, l'alleanza con Kerrigan viene immediatamente rotta ed egli stessa viene bandita da Shakuras. Ma per Kerrigan questo non \u00e8 affatto un problema: infatti \u00e8 gi\u00e0 riuscita con successo ad usare i protoss per indebolire i suoi nemici all'interno dello sciame.\nA questo punto i protoss riunificati si preparano a combattere la battaglia finale. L'esecutore deve scortare Zeratul ed Artanis, rispettivamente con l'Uraj ed il Khalis, presso il tempio degli Xel Naga, facendosi strada tra massicce orde di zerg. Una volta dentro il tempio, essi iniziano ad incanalarne le energie psioniche. In tutta risposta, gli zerg attaccano con veemenza, cercando in tutti i modi di riconquistarlo o distruggerlo. Tuttavia le forze dell'Esecutore riescono a difendere il tempio abbastanza a lungo da permetterne il completo caricamento. I difensori perci\u00f2 si rifugiano immediatamente nel tempio, subito prima che questo venga attivato.\nL'esplosione che ne risulta \u00e8 talmente potente da sconvolgere il terreno nelle immediate vicinanze del tempio, mentre l'onda d'urto investe l'intera superficie del pianeta, vaporizzando di fatto ogni zerg presente su Shakuras e disinfestandolo quindi con successo. Come effetto addizionale, su Shakuras avviene un'alba, fenomeno piuttosto raro per un pianeta solitamente avvolto nell'ombra.\nLa stretta del DTU.\nIl capitolo dedicato ai terrestri in Brood War vedr\u00e0 il giocatore vestire i panni di un capitano del DTU (Direttorato della Terra Unita). Si scopre infatti che la Terra non ha mai perso i contatti con i coloni, e che li ha sempre segretamente spiati. Tuttavia, a causa della loro immensa lontananza, i coloni non hanno mai rappresentato un concreto interesse per i governi del Sistema Solare e di fatto sono stati abbandonati a s\u00e9 stessi. Questo fino alla comparsa di Zerg e Protoss. Similmente a quanto avvenuto nel settore Koprulu, la rivelazione dell'esistenza di razze aliene ostili ha provocato il panico generale. Tuttavia, a differenza di quest'ultimo, nel sistema solare questa fobia ha portato alla fusione di tutti i governi presenti (principalmente tutte le nazioni che si erano mantenute indipendenti sulla Terra), che si sono volontariamente fatti annettere alla LPU (in quanto unica vera superpotenza). Il Direttorato della Terra Unita ha quindi avuto origine, con capitale la Terra, colonie su quasi tutti i pianeti e satelliti del Sistema Solare e dei sistemi di Alpha Centauri, Beta Centauri e Tau Ceti. Il suo principale obiettivo in agenda \u00e8 quello di prendere il controllo del settore Koprulu nel nome dell'umanit\u00e0 intera. Bench\u00e9 non si sappia moltissimo del Direttorato, pare che il sistema di governo sia una dittatura che pone al centro della sua ideologia il concetto/valore di \"uomo\", elevato praticamente allo stato di \"divinit\u00e0\". Nel DTU ogni persona possegga una religione, una mutazione, una modifica cibernetica o un'altra ideologia rivale viene considerata \"impura\" e dunque eliminata). La tecnologia e le risorse umane e militari del Direttorato sono nettamente superiori a quelle dei governi coloniali, tuttavia la flotta di spedizione non si avvarr\u00e0 della piena tecnologia della Terra (come i \"laser tachionici\") poich\u00e9 a causa della distanza risulterebbe impossibile ottenere rifornimenti e supporto per tale componentistica. La flotta quindi operer\u00e0 principalmente usando le risorse recuperate nel settore Koprulu (sottraendole al Dominio quindi). Questo spiega sia perch\u00e9 i mezzi militari impiegati siano gli stessi dei coloni (con alcuni miglioramenti), sia le varie missioni di \"requisizione\" ai danni del Dominio.\nLa campagna inizia a bordo dell'Alexander, nave ammiraglia della Flotta di Spedizione del DTU con l'ufficiale medico che aggiorna il capitano, appena svegliatosi dal sonno criogenico come gran parte dei suoi commilitoni, sugli ultimi eventi. La flotta, guidata dall'ammiraglio Gerard DuGalle e dal suo secondo il vice-ammiraglio Alexei Stukov, ha preso posizione attorno al Pianeta Braxis. Subito dopo viene trasmesso il discorso di Du Galle alla flotta: il loro obiettivo \u00e8 semplice, per la salvezza dell'umanit\u00e0 devono prima prendere possesso delle colonie, poi ridurre all'obbedienza l'Unica Mente ed infine pacificare i protoss lanciandogli contro lo sciame. A questo punto \u00e8 Stukov ad affidare al capitano la sua prima missione. Mentre la flotta blocca le comunicazioni il capitano scender\u00e0 con il suo reggimento sulla superficie di Braxis e ne occuper\u00e0 la capitale, Boralis. Nelle installazioni militari della citt\u00e0 infatti sono presenti importanti informazioni tattiche sulle forze militari del Dominio e permetteranno al DTU di pianificare le mosse successive.\nLa posizione di sbarco \u00e8 infelice, poich\u00e9 non presenta nessuna disponibilit\u00e0 di gas. L'avanzata perci\u00f2 procede con mere forze di fanteria e consta numerose perdite. Tuttavia, presto i nuovi arrivati entrano in contatto con un piccolo gruppo antagonista guidato da un certo tenente Samir Duran. Egli rivela di guidare un gruppo di lealisti confederati, ma non avendo nessuna possibilit\u00e0 di vittoria contro il Dominio si offre di mettersi a disposizione del Direttorato. \u00c8 Stukov a negoziare la \"diserzione\", per nulla convinto di fare un affare. Ma Duran sa essere persuasivo: oltre a un geyser di vespene sotto il suo controllo, possiede un'accurata mappa della regione con un percorso alternativo per la citt\u00e0 che consentirebbe di evitare gran parte delle fortificazioni avversarie. Per Stukov \u00e8 sufficiente, e le forze di Duran vengono arruolate come \"coscritti\", mentre Duran prende servizio come tenente. Boralis quindi cade facilmente sotto la superiore potenza militare del DTU. Il secondo passo contro il Dominio \u00e8 piuttosto audace. Basandosi sulle informazioni raccolte a Boralis, il DTU individua nello spazioporto di Dylaris, il principale bacino di rifornimento della flotta di incrociatori del Dominio. Occupare lo spazioporto non solo significa tagliare i rifornimenti a gran parte della flotta del dominio, ma anche la possibilit\u00e0 di mettere le mani su un gran numero di incrociatori che vi sono ancorati. Duran, tuttavia mette in guardia Du Galle e il capitano riguardo a una sicura rappresaglia del Dominio, il quale \u00e8 in grado di mandare rinforzi allo spazioporto in pochi minuti. Du Galle non prova simpatia per Duran, in quanto lo considera un traditore, ma Stukov prende le sue difese: le sue informazioni saranno molto utili per il successo della missione. Il capitano guida quindi una piccola forza all'interno del porto, catturando sistematicamente ogni incrociatore e, sapendo dell'arrivo dei rinforzi nemici, schiera la flotta di incrociatori in modo da tendere una trappola ai rinforzi. Il generale Edmond Duke in persona, convinto di trovarsi di fronte all'ennesima fazione ribelle, intima la resa ai nemici. Ancora una volta \u00e8 Stukov a fare le presentazioni. Duke \u00e8 incredulo nel venire a conoscenza che i suoi nemici vengono direttamente dalla Terra, ma non intende farsi indietro. La flotta del Dominio viene quindi distrutta, lo spazioporto demolito e le navi in esso presenti inglobate nella flotta del DTU.\nFrattanto, un team di scouts del Direttorato scopre un Disgregatore Psi sulla superficie di Tarsonis, ormai in mano agli zerg. Duran rivela che il congegno fu sviluppato dalla Confederazione ai fini di usare lo sciame come arma. Il suo scopo era di rendere impossibili le comunicazioni tra gli zerg. Siccome l'obiettivo del DTU \u00e8 quello di ridurre in schiavit\u00f9 l'Unica Mente, Duran sostiene che il dispositivo rappresenta una minaccia per la spedizione e suggerisce di distruggerlo. Stukov ha delle obiezioni ma Du Galle ha gi\u00e0 deciso per la sua distruzione. Duran scende su Tarsonis sotto gli ordini del capitano. Su suggerimento di Duran, le armate del DTU puntano direttamente alle incubatrici. Infatti, una volta distrutte, gli zerg rimangono stranamente disorientati. Una volta assicurata l'area Duran sta per procedere alla demolizione ma viene rilevato da un team di specialisti inviato da Stukov. Ora che il sito \u00e8 stato messo in sicurezza si occuperanno loro della demolizione.\nEliminata la minaccia del disgregatore, per il DTU \u00e8 arrivato il momento di realizzare la prima parte del piano: deporre L'Imperatore Mengsk prima che possa organizzare le sue forze per la guerra. Per fare ci\u00f2, la spedizione punta per un assalto frontale a Khoral ed in particolare ad Augustgrad, la capitale del Dominio. L'impresa non \u00e8 facile, poich\u00e9 Mengsk pu\u00f2 schierare un gran numero di incrociatori e di testate nucleari per la difesa (infatti poich\u00e9 il pianeta fu in passato completamente incenerito con armi nucleari dalla Confederazione, Mengsk non avr\u00e0 scrupoli a usare armi nucleari in \"casa sua\"). Troppe minacce sia per tentare un assalto alla citt\u00e0, sia per disabilitarle entrambe prima dell'arrivo dei rinforzi del dominio. Si opta per una soluzione intermedia. Il capitano decider\u00e0 in base alla sua convenienza se puntare ai silos nucleari o in alternativa ai laboratori fisici che forniscono energia ai sistemi d'arma degli incrociatori. Poi, si proceder\u00e0 all'assalto della citt\u00e0. A seconda di come il giocatore termina questa missione quindi, la battaglia per la citt\u00e0 vedr\u00e0 il Dominio schierare un numero esagerato di incrociatori oppure si vedr\u00e0 costantemente sotto la minaccia di un bombardamento nucleare. In ogni caso, il capitano riuscir\u00e0 a farsi strada fino al centro di comando di Mengsk, il quale tenta la fuga. Ma non \u00e8 intenzione del DTU prolungare il conflitto: l'incrociatore di Mengsk viene intercettato dall'Alexander e una piccola flotta. Du Galle fa i complimenti al \"cittadino Mengsk\" per come ha rallentato la loro avanzata e lo informa che l'indomani, la sua testa campegger\u00e0 nella piazza della citt\u00e0. In aiuto di un Mengsk decisamente disperato interviene una misteriosa flotta protoss guidata niente meno che dal suo peggior nemico: James Raynor. Gli intrusi circondano la nave di Mengsk e si fanno richiamare dimensionalmente sfuggendo alle forze DTU. Nella camera di briefing incontriamo un Du Galle imbufalito. Tuttavia, gli scout del DTU hanno localizzato i fuggitivi sul pianeta natale dei protoss: Aiur. I randagi di Raynor sono accampati insieme ad alcune forze protoss presso il portale Warp e si apprestano a lasciare il pianeta attraverso esso. Nonostante la massiccia presenza di zerg tutt'intorno, Du Galle non ha intenzione di lasciare in libert\u00e0 un personaggio pericoloso come Mengsk. Perci\u00f2 ordina al capitano di scendere sulla superficie e di catturare Mengsk, mentre Duran a nord e Stukov a sud terranno a bada il grosso delle forze zerg eccitate dal portale Warp. Per assicurarsi la completa superiorit\u00e0 aerea, in questa missione vengono dispiegate anche le fregate Valkirie, particolarmente efficaci contro gli zerg. Nonostante la forte presenza di zerg nell'area, il capitano riesce a farsi strada fino al portale tagliando fuori Raynor e i suoi alleati dalla loro via di salvezze. Tuttavia, un'inaspettata ondata di zerg proveniente dal settore di Duran investe le forze del DTU. Nel caos risultante, mentre Stukov e Duran si scambiano reciproche accuse, Raynor e Mengsk riescono a darsi alla fuga attraverso il portale.\nDopo la battaglia su Aiur Stukov fa rotta per Braxis. Un gruppo di scout rileva sulla superficie del pianeta la traccia psi del disgregatore (che si pensava fosse stato distrutto in una precedente missione su Tarsonis, come ordinato da DuGalle), rendendo evidente che Stukov lo ha smontato e ricostruito sul pianeta ghiacciato. Du Galle \u00e8 sconvolto nell'apprendere la doppiezza del suo sottoposto, ma incapace di dare una spiegazione logica ai fatti, si convince del tradimento del suo vice e ordina a Duran e al capitano di uccidere Stukov e distruggere il Disgregatore una volta per tutte. Una forza d'infiltrazione viene guidata da Duran all'interno della struttura che ospita il disgregatore. Infine, Stukov viene stanato e ferito mortalmente da Duran, che subito dopo scompare e fa partire il conto alla rovescia per l'autodistruzione dell'impianto; nel frattempo un'ordata di zerg si infiltra nella struttura creando il caos. Prima di morire, Stukov fa in tempo a spiegare a Du Galle come davvero stanno le cose: \u00e8 Duran il traditore. Ha sempre agito nell'interesse dello sciame. Come su Aiur, lasciando fuggire Mengsk. Il disgregatore psi inoltre, impedendo le comunicazioni tra gli zerg, \u00e8 l'arma definitiva per pacificare gli alieni e catturare l'Unica Mente, per questo Duran lo voleva distrutto. Du Galle infine realizza la sua sprovvedutezza, e ordina ai soldati della task force di guadagnare l'accesso al computer principale per fermare il conto alla rovescia. \u00c8 una corsa contro il tempo e contro ondate di zerg, ma alla fine i valorosi soldati del DTU hanno successo. Il disgregatore \u00e8 salvo.\nOra che le colonie sono state annesse e che il disgregatore \u00e8 attivo, \u00e8 finalmente giunto il momento di procedere con la seconda parte del piano del DTU: catturare l'Unica Mente. Il grosso della flotta del DTU emerge in orbita intorno a Char. Grazie al disgregatore, gli zerg sono senza guida e la flotta riesce a sbarcare facilmente sulla superficie vulcanica del pianeta. Tuttavia 3 cerebrati particolarmente potenti sono sistemati attorno all'Unica Mente, e questi ultimi, riuscendo ancora a mantenere coesione nonostante l'influenza del disgegatore, rendono ardua se non impossibile l'impresa. Nonostante i pronostici per\u00f2, la valorosa spedizione della Terra riesce a sconfiggere i cerebrati e, cosa incredibile a dirsi, a rivendicare l'Unica Mente come trofeo di guerra. Kerrigan a questo punto fa la sua comparsa, introdotta a Du Galle da Duran (come ormai era evidente, Duran era stato infestato da Kerrigan fin dall'inizio). Kerrigan lascia un avvertimento sibillino a Du Galle. Gli zerg sono di sua propriet\u00e0 e ben presto lei guider\u00e0 le varie forze del settore contro il DTU. Ma DuGalle la sfida a provarci, dato che col disgregatore psi \u00e8 in grado di impedirle di esercitare il controllo sugli zerg.\nIn conclusione, attraverso potenti droghe neuro-stimolanti gli scienziati della spedizione riescono a ridurre la giovane Unica Mente all'obbedienza. Il DTU in questo modo, si impadronisce della stragrande maggioranza dello sciame e diventa la fazione pi\u00f9 potente del settore. Inoltre man mano che l'Unica Mente arriva a maturazione, essa prende possesso di sempre pi\u00f9 zerg. \u00c8 solo questione di tempo prima che tutto lo sciame (inclusa la stessa Kerrigan) cada sotto il controllo del DTU.\nMa Du Galle si trova in una posizione contemporaneamente di forza e di debolezza: per mantenere il potere infatti deve presidiare contemporaneamente 3 siti chiave. Khoral, la ex capitale del Dominio. Char, dimora dell'Unica Mente. Braxis, dove risiede il Disgregatore Psi. Le sue forze devono quindi rimanere costantemente divise, rendendole vulnerabili. Ha inoltre perso il suo sottoposto pi\u00f9 brillante e sagace, il viceammiraglio Stukov, che \u00e8 stato ucciso dalla sua stessa miope arroganza. Dalla sua c'\u00e8 la flotta del DTU, di gran lunga la pi\u00f9 potente del settore, e lo sciame, ora sotto il suo controllo anche se non nel pieno della potenza. Bench\u00e9 quindi il settore sia stato effettivamente conquistato dalla Terra, la supremazia deve ora essere mantenuta.\nL'ascesa della nuova volont\u00e0 dello sciame.\nL'ultimo capitolo vede di nuovo il giocatore impersonare un cerebrato, che tuttavia \u00e8 stato \"catturato\" da Kerrigan e che quindi \u00e8 posto al suo servizio, cos\u00ec come Duran (palesemente infestato). Kerrigan ha la sua base operativa su Tarsonis, ex capitale confederata, da dove controlla una discreta porzione di sciame. Il DTU per\u00f2 punta il disgregatore psi contro il pianeta, dando vita a una rivolta nei ranghi zerg. Kerrigan perci\u00f2 \u00e8 costretta ad ingaggiare una logorante battaglia per sterminare i ribelli e riacquistare il controllo delle sue incubatrici. Una volta messo in sicurezza Tarsonis, Kerrigan \u00e8 finalmente libera di lanciare il primo fondamentale attacco ai danni del DTU. Per riuscirci mette assieme un'improbabile alleanza con Raynor, Fenix e l'odiato Mengsk, il responsabile della sua morte come umana. Mengsk, in particolare, possiede ancora degli emettitori psi in grado di replicare la sua impronta psi (gli stessi che aveva usato spingere gli zerg a travolgere la Confederazione). Specificamente, questo apparecchio sarebbe in grado di farle prendere il controllo degli zerg localizzati nei pressi del disgregatore psi. Mengsk naturalmente non si fida di Kerrigan, ma \u00e8 disposto a tutto pur di riacquistare il potere, ed essendo il DTU ormai diventato il nemico di tutti accetta di correre il rischio e fornendole gli emettitori. Una task force dei randagi di Raynor scende sulla superficie di Braxis, sabotando il generatore che alimenta il disgregatore psi. Nel contempo, Mengsk invia i suoi uomini a \"catturare\" gli zerg ancora frastornati usando l'emettitore psi sincronizzato sull'impronta mentale di Kerrigan, che \u00e8 cos\u00ec in grado di prenderne il controllo e farli suoi. In poco tempo gli zerg riallineati danno vita a un alveare dal quale si organizzano per lanciare un attacco che distrugge il disgregatore psi. Con questo dispositivo non pi\u00f9 in funzione, Kerrigan \u00e8 ora in grado di controllare tutto lo sciame non ancora sotto l'autorit\u00e0 dell'immatura Unica Mente.\nA questo punto i suoi alleati iniziano a porsi dei dubbi: poich\u00e9 il disgregatore \u00e8 stato distrutto temono che Kerrigan possa disfarsi di loro. Ma Raynor conosce Kerrigan a sufficienza per sapere che \u00e8 davvero intenzionata ad eliminare il DTU. Il vero problema, semmai, sar\u00e0 cosa succeder\u00e0 una volta che questo sar\u00e0 sconfitto. Come spesso accade nella vita, i tre scelgono il male che conoscono contro il male che non conoscono, e perci\u00f2 l'alleanza prosegue. Mengsk, che ha fornito l'emettitore psi, ora pretende il rispetto dei patti e quindi la liberazione del suo trono su Khoral. Ma prima che la covata di Kerrigan sia in grado di assaltare Augustgrad, \u00e8 necessario che Kerrigan la rinforzi per rimpiazzare le perdite subite durante la rivolta su Tarsonis. Si decide perci\u00f2 di effettuare una sortita su Moria, il pianeta pi\u00f9 ricco di risorse del settore e controllato dall'alleanza Kel Moriana. L'Alleanza \u00e8 un'organizzazione interessata unicamente al profitto, e come dopo le guerre di Gilda si era alleata con la Confederazione, dopo la caduta di Tarsonis si era alleata col Dominio. Dopo la battaglia di Augustgrad l'alleanza si era prontamente allineata con il DTU, sempre disposta a supportare chiunque fosse disposto a comprarne (a caro prezzo) carburanti e materie prime. \u00c8 il veterano protoss Fenix che si trova a svolgere l'ingrato compito di guidare gli zerg in battaglia contro le avide gilde di Moria, un giorno che non avrebbe mai pensato di vedere. Gli zerg riescono ad avere velocemente ragione delle forze terrestri, e una volta assicuratisi un ampio bottino di risorse, abbandonano il pianeta per fare rotta su Korhal.\nA difendere quella che era la capitale dell'ex dominio il DTU schiera gran parte delle sue forze, insieme a un vasto numero di zerg. La presa della citt\u00e0 quindi si preannuncia decisamente sanguinosa. Per limitare le vittime si decide perci\u00f2 che le \"sacrificabili\" forze di Kerrigan affronteranno il carico maggiore, assaltando direttamente il centro della citt\u00e0. I randagi di Raynor, i templari di Fenix e i lealisti di Mengsk invece si occuperanno dei dintorni della citt\u00e0. La battaglia \u00e8 molto incerta ma alla fine, grazie alla vasta quantit\u00e0 di risorse saccheggiata su Moria, la covata di Kerrigan \u00e8 in grado di dare vita a un esercito in grado di sovrastare le forze combinate di DTU e Unica Mente. Augustgrad viene quindi liberata e Mengsk assume di nuovo la carica di imperatore del Dominio terrestre.\nCon questa vittoria, ormai solo le poche forze DTU presenti su Char rappresentano per Kerrigan una vera minaccia. \u00c8 quindi arrivato per lei il momento di disfarsi dei suoi alleati. Mentre terrestri e protoss stanchi per la battaglia si concedono dei festeggiamenti per la vittoria, Kerrigan decide di scoprire le sue carte. Ordina al suo Cerebrato di attaccare entrambi gli eserciti di Mengsk e Fenix. Questi, presi alla sprovvista, solo troppo tardi riescono a riorganizzarsi. Per protoss e terrestri il tradimento si conclude con un bagno di sangue ai loro danni. Pochissimi sopravvivono. Gli stessi comandanti, il Generale del dominio Edmond Duke e il Pretore Fenix di Aiur vengono uccisi in questo vile attacco. In uno dei momenti pi\u00f9 toccanti dell'intera saga di Starcraft, un Raynor disperato e accecato dalla rabbia si rende conto che della donna di cui si era innamorato non \u00e8 pi\u00f9 rimasto nulla, e sulle spoglie del fidato amico Fenix giura eterna vendetta a Kerrigan: non importa quando e come, ma sar\u00e0 lui, con le sue stesse mani a ucciderla. Kerrigan dal canto suo non \u00e8 per nulla impressionata. Con le forze di Raynor e di Mengsk colpite a morte, adesso \u00e8 libera di concentrarsi completamente sul DTU, lasciando i due a tormentarsi per aver compiuto l'errore di fidarsi di lei.\nLa covata fa ritorno su Tarsonis, dove Kerrigan decide di prendersi una pausa dopo il bagno di sangue su Korhal. Tuttavia il DTU bussa alla porta: Du Galle ha inviato una grossa porzione di sciame su Tarsonis, al fine di liberarsi di Kerrigan una volta per tutte. Il cerebrato quindi \u00e8 chiamato a difendere gli alveari dall'assalto degli zerg del DTU. Dei 5 in suo possesso, solo uno si salva e viene messo sotto assedio da tutte le direzioni. Tuttavia, durante gli scontri, Duran scopre che il DTU ha installato un campo contenente numerose apparecchiature e scienziati nei pressi degli alveari. Kerrigan intuisce subito di che cosa si tratta. Siccome l'Unica Mente \u00e8 contemporaneamente allo stadio infantile, sotto l'effetto di potenti sedativi nonch\u00e9 molto lontana -su Char-, per coordinare efficacemente l'assalto, il DTU \u00e8 stato costretto ad inviare una task force di scienziati a dirigere lo sciame direttamente sul campo. Il cerebrato di Kerrigan quindi, ordina alle sue genie di rovesciarsi all'interno dell'installazione nemica uccidendone tutto il personale. Senza pi\u00f9 una guida, lo sciame si placa ponendo fine all'assedio. Per Kerrigan \u00e8 arrivato il momento di chiudere la partita, distruggendo l'Unica Mente e liberandosi cos\u00ec dalla minaccia futura di cadere preda ancora una volta della sua volont\u00e0. Ma per mettere a segno il colpo definitivo ha bisogno di assicurarsi la collaborazione dei Templari oscuri, suoi nemici. Una task Force guidata da Duran infestato fa rotta per Shakuras con l'obiettivo di recuperare Raszagal, la matriarca. Per evacuare la matriarca infatti Kerrigan ha bisogno di un diversivo e Duran glie ne fornir\u00e0 uno: piazzando delle cariche esplosive presso le reti di piloni che forniscono alimentazione alla cittadella dei protoss, Duran riuscir\u00e0 a causare un sovraccarico generale permettendo la fuga di Raszagal. Il piano riesce alla perfezione, la cittadella esplode e Raszagal viene presa.\nKerrigan quindi dirige la sua covata sull'orbita di Char insieme al suo ostaggio. Ella sa bene che per uccidere l'Unica Mente una volta per tutte sono necessari gli attacchi psi negativi dei templari oscuri. Non passa molto tempo prima che Zeratul si faccia vivo per riscattare la sua Matriarca. Le condizioni di Kerrigan sono chiare: per riaverla indietro Zeratul e i suoi fratelli dovranno fornirle assistenza durante la battaglia contro l'Unica Mente. Zeratul non \u00e8 per niente d'accordo, ma Raszagal interviene ricordando a Zeratul che l'Unica Mente \u00e8 un nemico comune sia di Kerrigan sia dei protoss, perci\u00f2 gli ordina di \"cedere al ricatto\" in nome del bene comune. Zeratul seppur riluttante obbedisce. La covata di Kerrigan quindi discende sul pianeta e inizia l'avanzata verso l'Unica Mente affrontando ancora una volta le forze DTU e zerg congiunte e infine, riesce ad aprire la strada verso l'Unica Mente ad una task force di templari oscuri che la distruggono. Per mettere a segno il colpo di grazia, Zeratul in persona scende sulla superficie del pianeta. A questo punto le condizioni sono state rispettate e Zeratul pretende il rilascio della Matriarca. Qui avviene il colpo di scena: con gran sorpresa di Zeratul la matriarca si rifiuta di lasciare Kerrigan. Essa infatti \u00e8 stata infestata, gi\u00e0 molto tempo prima che i protoss evacuassero Aiur. Zeratul realizza infine quanto i protoss abbiano sottovalutato i poteri psi di Kerrigan, i quali l'hanno messa in grado di corrompere un essere potente come la Matriarca senza dover mettere piede sul pianeta e senza che nessuno se ne accorgesse. Per tutta la durata della guerra delle Covate, i protoss sono stati inconsapevolmente manipolati da Kerrigan, che li ha usati per eliminare i cerebrati che ostacolavano la sua scalata alla leadership dello sciame. Sperando ancora di poterla salvare, Zeratul la rapisce e lascia il campo di battaglia con l'assistenza di una nave di classe Giudice.\nCon la morte dell'Unica Mente Kerrigan ormai \u00e8 la signora incontrastata dello sciame, ma nonostante questo non \u00e8 intenzionata a lasciare a Zeratul il suo burattino, la matriarca. Mentre le sue incubatrici vengono ricollocate in orbita per il trasferimento, ordina al suo cerebrato di lanciare lo sciame sulle forze protoss prima che queste possano effettuare il richiamo dimensionale per Shakuras. Non c'\u00e8 niente che i protoss possano fare per fermare la piena furia dello sciame, ed in breve tempo gli zerg raggiungono la camera di stasi dove \u00e8 rinchiusa Raszagal. Con una decisione coraggiosa ma sofferta, Zeratul decide di togliere la vita alla sua amata matriarca personalmente, piuttosto di lasciarla nelle mani di Kerrigan. Kerrigan \u00e8 insieme stupita e divertita da questo epilogo e, convinta che il senso di colpa col tempo avrebbe logorato Zeartul fino alla pazzia, decide di lasciar partire i protoss superstiti. A Zeratul non resta altro da fare se non fare rotta per Shakuras sperando di trovare Artanis ed altri superstiti.\nTrasferitasi su Char Aleph, la piattaforma orbitale intorno al pianeta, la vittoriosa Kerrigan ha una brutta sorpresa. 3 flotte sono appena emerse nei dintorni del pianeta e si preparano a darle battaglia, e questo proprio mentre Samir Duran \u00e8 sparito e gran parte delle sue forze sono ancora dislocate sulla superficie del pianeta. Le restano solo un manipolo di zerg schierati a difesa della piattaforma, sulla quale sono appena state ubicate tutte le sue incubatrici. Le tre flotte rispondono rispettivamente ai comandi di Mengsk (che in qualche modo \u00e8 riuscito a mettere rapidamente insieme una spedizione nonostante la recente sconfitta), ad Artanis (al comando dei sopravvissuti di Shakuras) e a Du Galle (alla guida di tutto ci\u00f2 che rimane del DTU nel settore Koprulu). Le tre flotte, tutte animate da ben motivate sentimenti di vendetta, si ritrovano cos\u00ec a formare un'alleanza sul campo ai danni di Kerrigan, la quale \u00e8 circondata e tagliata fuori da gran parte delle sue forze. Tuttavia, tutte e 3 le fazioni hanno subito grandi perdite nelle recenti battaglie e ora sono solo l'ombra della loro potenza originaria. Nonostante lo svantaggio tattico perci\u00f2, la Regina delle Lame riesce a respingerle. Mengsk ed Artanis fanno ritorno ai loro rispettivi mondi con la coda tra le gambe. Ma per Du Galle e i soldati del DTU non c'\u00e8 scampo, essendo la Terra lontana oltre ogni possibilit\u00e0 di fuga. Du Galle si dice disposto alla resa, se questo potr\u00e0 servire a salvare la vita ai suoi uomini. Ma Kerrigan non \u00e8 interessata a fare prigionieri. Perci\u00f2 ordina all'Ammiragio di fare rotta per la Terra al massimo della potenza. Conceder\u00e0 loro un po' di vantaggio prima di lanciargli l'intero sciame alle calcagna.\nIn definitiva, Kerrigan conquista di fatto il settore Koprulu avendo ereditato il pieno controllo dello sciame ed essendo contemporaneamente riuscita a distruggere completamente tutte le flotte protoss e terrestri esistenti. Della spedizione del DTU in particolare, nessun superstite riuscir\u00e0 a raggiungere la Terra per riferire ci\u00f2 che \u00e8 successo. Lo stesso Du Galle invia una lettera alla moglie raccontandole segretamente la verit\u00e0 e si suicida momenti prima che lo sciame si riversi sulle sue navi malandate, uccidendo tutti quanti.\nArtanis prende la guida dei protoss e intraprende la ricostruzione della loro societ\u00e0 su Shakuras cercando di riconciliare Khalai e Templari Oscuri, reduci da millenni di incomprensioni. Mengsk invece deve rifondare il Dominio terrestre, uscito completamente distrutto dalla guerra per il controllo degli zerg. Per impedirglielo, Raynor intraprende una lotta di resistenza contro Mengsk, ma i suoi sforzi sono vanificati dalla macchina propagandistica imperiale. Zeratul, infine, sparisce ancora una volta nel vuoto: dopo essere venuto a conoscenza di un oscuro segreto riguardo alle origini di entrambi zerg e protoss si mette alla ricerca di risposte.\nKerrigan invece, nonostante abbia ora la possibilit\u00e0 di annientare terrestri e protoss una volta per tutte, sente improvvisamente incombere su di lei una grave sensazione di minaccia. Pone quindi fine alla guerra comandando a tutti gli zerg di ritirarsi su Char dove, nei profondi anfratti del vulcanico pianeta, fa intraprendere allo sciame un lungo processo di evoluzione al fine di prepararlo al meglio per la futura battaglia... nessuno da allora ha pi\u00f9 notizie degli zerg poich\u00e9 nessuno tra gli sventurati che vi si sono recati ha pi\u00f9 fatto ritorno da Char. Ma tutti sanno che presto o tardi gli zerg completeranno la loro mostruosa evoluzione e che Kerrigan torner\u00e0 a finire ci\u00f2 che ha iniziato durante la Guerra delle Covate.\nL'oscuro segreto di Samir Duran.\nDalla complicata trama della Guerra delle Covate, alla fine emerge come ogni evento sia stato il risultato dell'abile manipolazione di Kerrigan, che \u00e8 riuscita ad ingannare protoss, DTU, Dominio e i Randagi di Raynor in modo da ostacolarsi a vicenda o aiutarla a eliminare i cerebrati suoi rivali nella scalata alla leadership dello sciame. Per farlo, si \u00e8 impossessata di due esseri dotati di poteri psionici quali Samir Duran della resistenza Confederata e di Raszagal la matriarca, infestandoli.\nTuttavia, un'altra pi\u00f9 oscura chiave di lettura emerge dal videogame, qualora il giocatore riesca a completare in meno di 10 minuti la penultima missione della campagna zerg, ovvero la distruzione dei protoss prima che possano abbandonare Char con la matriarca. Qualora vi riesca infatti guadagna l'accesso ad una missione segreta che rivela inquietanti retroscena sulla vicenda.\nIl protagonista \u00e8 uno Zeratul in fuga da Char verso Shakuras, che individua la presenza di emissioni psi protoss da una luna desolata mai colonizzata dai suoi simili. Una volta atterrato sulla superficie scopre la presenza di una piccola installazione terrestre, ospitante diverse camere di stasi contenenti esemplari zerg e protoss in ibernazione criogenica e costantemente analizzati da computer terrestri. Inizialmente Zeratul crede si tratti di un azzardo degli umani, ma proseguendo nelle sue indagini si rende conto che la verit\u00e0 \u00e8 un'altra, molto pi\u00f9 agghiacciante. In una camera di stasi particolarmente protetta scopre un abominio che non avrebbe mai pensato di vedere: un ibrido protoss/zerg (cio\u00e8 il fine ultimo dell'ambiziosa Unica Mente, creata dagli Xel Naga). Inorridito, Zeratul comprende che questa mostruosit\u00e0 va oltre le capacit\u00e0 dei folli umani, e a conferma di ci\u00f2 Samir Duran gli appare rivelandosi per quello che \u00e8 veramente. N\u00e9 un umano, n\u00e9 un burattino di Kerrigan: Duran \u00e8 altres\u00ec un essere millenario che gli fa capire come tutti gli eventi finora accaduti siano parte di un disegno antico quanto le stelle. L'ibrido dentro la camera di stasi \u00e8 la tappa finale del processo evolutivo di protoss e zerg, e quando questa creatura si sveglier\u00e0 l'universo non sar\u00e0 pi\u00f9 lo stesso.\nAlla fine Zeratul, distrugge l'ibrido, ma non prima che Duran gli riveli che altri migliaia di ibridi sono in attesa su altrettanti mondi remoti e desolati, rendendo cos\u00ec impossibile localizzarli e distruggerli tutti prima che maturino.\nIncredulo e agghiacciato da tali verit\u00e0, l'eroe fugge dal pianeta verso una meta ignota, incapace di raccontare ci\u00f2 che ha visto ai suoi compagni. La campagna Brood War finisce cos\u00ec a settembre/ottobre del 2500.\nWings of Liberty.\nSono passati quattro anni dagli avvenimenti narrati nell'espansione del primo episodio, \"Brood War\" e precisamente siamo a settembre del 2504. Sarah Kerrigan, la Regina delle Lame, si \u00e8 ritirata sul pianeta Char per rinforzare lo sciame, mentre Arcturus Mengsk \u00e8 tornato al potere del Dominio e lo tiene col pugno di ferro. I Protoss superstiti sono ancora su Shakuras, riappacificatisi coi loro fratelli rinnegati. L'ex sceriffo del pianeta Mar Sara James Raynor, ha dato vita ad un'organizzazione ribelle chiamata \"I Randagi di Raynor\", con quartier generale sull'incrociatore \"Hyperion\", appartenuto alla flotta di Mengsk e ora al comando di Matt Horner. La storia \u00e8 narrata dal punto di vista di Raynor, il quale, dopo la perdita dell'amata Sarah Kerrigan per mano dello stesso tiranno che aveva ingenuamente aiutato a salire al potere (sentendosi colpevole di entrambe le cose), \u00e8 caduto in una depressione che lenisce solo quando \u00e8 ubriaco. Viene contattato da un vecchio amico, tale Tychus Findlay, un condannato in precedenza compagno di scorribande di Raynor. Questi viene liberato dalla Fondazione Moebius, organizzazione scientifica interessata a recuperare e studiare manufatti Xel'Naga, l'antico popolo che cre\u00f2 all'alba dell'universo i Protoss e gli Zerg. Da qui inizia l'avventura di Raynor attraverso le varie missioni (26 in tutto: 25 normali, pi\u00f9 una segreta) su vari pianeti e stazioni spaziali del settore Koprulu. Quattro sono i filoni principali della trama: contrastare il Dominio (missioni proposte da Horner), recuperare i manufatti Xel'Naga da una setta di fanatici Protoss, i Tal'Darim, per poi rivenderli e finanziare la rivoluzione (missioni proposte da Findlay), salvare milioni di esseri umani da una nuova ondata Zerg (missioni proposte dalla dottoressa Ariel Hanson), aiutare mercenari come Gabriel Tosh nel raggiungere i suoi obiettivi. Fa inoltre la sua comparsa il Protoss Zeratul, il quale consegna a Raynor un manufatto che gli permette di rivivere i ricordi del Templare Oscuro sotto forma di missioni dove si scopre che Sarah Kerrigan \u00e8 l'eletta di una profezia, che la vuole come unica speranza di salvezza dell'universo dalla minaccia degli ibridi Protoss-Zerg. La battaglia finale si svolge sul pianeta Char, infestato dagli Zerg: Raynor, usando i manufatti recuperati, riesce a liberare Sarah Kerrigan dall'infestazione, riportandola alla forma umana. La campagna finisce cos\u00ec nel dicembre del 2504.\nHeart of the Swarm.\nPoco dopo la battaglia su Char, Kerrigan viene portata in un laboratorio di ricerca dal principe Valerian per capire se e come le sia ancora possibile controllare gli Zerg. Il laboratorio viene per\u00f2 improvvisamente attaccato da soldati del dominio con l'ordine di uccidere la Regina delle Lame. I Randagi, Valerian e Kerringan riescono a fuggire a bordo dell'Hyperion, ma Raynor rimane disperso durante la fuga. I notiziari informano in seguito dell'esecuzione dell'ex sceriffo.\nDeterminata a vendicarsi di Mengsk per averla tradita su Tarsonis e aver ucciso Raynor, Kerrigan comincia a riprendere il controllo dello sciame tornando su Char, dove sconfigge le truppe del dominio guidate dal generale Horace Warfield, e sulla luna ghiacciata Kaldir, dove annienta una spedizione protoss prima che avvertano Shakuras. Mentre \u00e8 impegnata in questa impresa, Zeratul appare a Kerrigan le suggerisce di viaggiare fino a Zerus, il pianeta natale degli Zerg, dove potr\u00e0 apprendere le conoscenze necessarie a far evolvere gli zerg ad una forma ancor pi\u00f9 potente e superiore.\nSu Zerus Kerrigan risveglia Zurvan l'Antico, il primo Zerg, da cui apprende che l'entit\u00e0 che minaccia la galassia \u00e8 un antico Xel'Naga rinnegato di nome Amon, che nei tempi antichi rub\u00f2 alcuni zerg dal pianeta per asservirli al suo volere. L'unico modo per Kerrigan di fermare tutto ci\u00f2 \u00e8 prendere il controllo totale dello sciame, e per farlo si immerge in una nuova crisalide uscendone come una nuova e pi\u00f9 potente (ma dotata di un animo umano) Regina delle Lame.\nDopo aver sconfitto tutti i capobranco di Zerus, Zurvan compreso, Kerrigan riprende il suo viaggio, ricevendo la chiamata di Alexei Stukov, l'ex ammiraglio della flotta del DTU ucciso da Samir Duran. Riportato in vita da un cerebrato, Stukov \u00e8 stato infestato e divenuto una cavia del dominio. Con l'aiuto del nuovo alleato, Kerrigan distrugge il laboratorio dove vengono condotti studi sugli ibridi, e uccide il dottor Narud, capo della fondazione Moebius, ma anche capo del progetto di ricerca degli ibridi.\nNarud \u00e8 in realt\u00e0 un antico mutaforma servitore dello Xel'Naga rinnegato Amon. In punto di morte, questi rivela che in realt\u00e0 il suo signore \u00e8 gi\u00e0 resuscitato.\nDopo aver appreso che Raynor \u00e8 ancora vivo, e tenuto prigioniero a bordo di una nave prigione, Kerrigan, con l'aiuto di Valerian e Matt riesce a liberarlo, ma Jim, vedendo Sarah di nuovo nella forma della Regina delle Lame, rifiuta di starle vicino e la abbandona andandosene per conto proprio.\nKerrigan rivolge quindi la furia dello sciame verso Korhal, per compiere la sua vendetta contro Arcturus. Grazie anche all'aiuto di Raynor, pentitosi della sua condotta con Kerrigan, Sarah riesce a raggiungere Mengsk all'ultimo piano del suo palazzo.\nL'imperatore cerca di eliminare la Regina delle Lame usando il dispositivo Xel'Naga usato per liberarla dall'infestazione, ma con l'intervento provvidenziale di Jim il suo tentativo fallisce, e Kerrigan pu\u00f2 finalmente compiere la propria vendetta.\nCon la morte di Mengsk, Kerrigan e Jim si separano nuovamente, non prima per\u00f2 che Raynor possa confessare in parte i propri sentimenti alla Regina delle Lame, che forte del suo nuovo potere e del controllo assoluto dello Sciame si prepara ad affrontare il suo vero nemico, Amon. La campagna finisce cos\u00ec all'inizio dell'aprile del 2505.\nLegacy of the Void.\nNel prologo, chiamato \"Sussurri di oblio\", Zeratul scopre il tassello finale della misteriosa profezia degli Xel'naga e decide di tornare dalla sua gente per allarmarli. \nEgli giunge da Artanis subito prima dell'inizio dell'invasione di Aiur da parte dell'Armata d'Oro, ma il gerarca decide di procedere all'attacco. Quando le forze Protoss ingaggiano gli zerg che dovrebbero essere selvaggi, si rendono conto che al loro comando ci sono degli ibridi. Allarmato da ci\u00f2 Artanis decide di inviare Zeratul a recuperare il manufatto Xel'Naga su Kohral che secondo lo stesso templare oscuro sar\u00e0 l'arma per annientare Amon. Improvvisamente per\u00f2, quest'ultimo, entra nel Khala, la connessione che unisce tutti i templari, soggiogandoli al suo volere. Zeratul, immune poich\u00e9 come gli altri Nerazim ha tagliato i cordoni neurali che legano al Khala i Protoss, riesce a tagliare quelli di Artanis, ma a costo della vita. Artanis, con i Nerazim e tutti i templari che \u00e8 riuscito a separare dal Khala, attiva l'ultima delle tre grandi arche, la \"Lancia di Adun\" e fugge dal pianeta ormai sotto il controllo di Amon. Artanis scopre ben presto che il suo nemico sta attaccando in tutto il settore con forze Zerg, i Protoss soggiogati, i Tal'darim a lui fedeli, nonch\u00e9 gli umani della Divisione Moebius sotto il suo controllo. Artanis riesce a recuperare l'artefatto Xel'Naga da Kohral e ad evacuare Shakuras prima di farlo esplodere per eliminare tutti gli zerg che lo avevano invaso. Seguendo le informazioni presenti nell'artefatto, i Protoss giungono ad Ulnar, origine degli Xel'Naga. Sempre ostacolati dalle forze di Amon, Artanis entra nel tempio dove incontra Kerrigan, anch'essa alla ricerca degli antichi d\u00e8i. I due scoprono con orrore che per\u00f2 gli Xel'Naga che l\u00ec riposavano sono stati tutti uccisi da Amon e riescono a sfuggire alla trappola tesa dal loro nemico grazie anche all'aiuto di Alarak, primo Ascendente dei Tal'darim. Questi ha scoperto le false promesse di Amon alla sua trib\u00f9 e desidera vendicarsi. Artanis decide di stringere un patto con lui e lo aiuta a diventare monarca dei Tal'darim cos\u00ec che si schierino al suo fianco nella lotta contro Amon. Il gerarca decide anche di risvegliare i purificatori, macchine con intelligenza artificiale facenti parte di un progetto abbandonato dal Conclave. Avuto anche il loro supporto, Artanis e i suoi alleati attaccano Aiur distruggendo prima il corpo ospite di Amon, quindi utilizzano l'artefatto Xel'Naga per bandirlo dal Khala e farlo ritornare al Vuoto.\nNon molto tempo dopo, Kerrigan contatta Artanis e Raynor, chiedendo il loro aiuto per uccidere definitivamente Amon dopo essere entrati nel vuoto, prima che ritorni una minaccia. Seguendo la voce di Tassadar, le loro forze si fanno strada nel vuoto fino a uccidere Narud, anch'egli tornato al Vuoto dopo essere stato ucciso come ogni Xel'Naga. Lo spirito di Tassadar si rivela in realt\u00e0 Ouros, l'ultimo Xel'Naga, che offre la sua essenza a Kerrigan per fare diventare ella stessa una Xel'Naga. Con il nuovo potere acquisito, sempre supportato da Raynor e Artanis, Kerrigan riesce infine a uccidere Amon.\nI terrestri, guidati da Valerian Mengsk e Matt Horner, ricostruiscono il Dominio portando cos\u00ec la pace. I Protoss ricostruiscono la loro civilt\u00e0 su Aiur, esclusi alcuni Tal'darim guidati da Alarak che decidono di unirsi ai Templari e trovare un proprio pianeta. Gli Zerg, guidati da Zagara si impongono sui pianeti vicino a Char. In tutto il sistema si prospetta un periodo di pace e prosperit\u00e0.\nNell'ultimo filmato del gioco si vede Jim su Mar Sara a rivivere i ricordi dei suoi amici caduti e del suo amore perduto finch\u00e9, dalla porta del bar, esce una luce e si vedono dei capelli rossi mossi dal vento che aspettano lui, Jim si gira sorridendo e, lasciando il suo distintivo sul bancone, si allontana per raggiungere quella figura che sembra Sarah Kerrigan quando era ancora umana per vivere una nuova vita. Non si sapr\u00e0 pi\u00f9 nulla di lui.\nCosmologia.\nI pianeti di StarCraft sono locati principalmente nel settore Koprulu, nel settore Dinares, nel settore Tursobis e nel settore Omega, tutti settori della galassia Via Lattea. \nI settori sono divisi in vari quadranti (i cui pi\u00f9 noti sono il quandrante Delta nel settore Omega e i quadranti Sigma e Theta nel settore Koprulu).\nI quadranti sono a loro volta divisi in varie regioni, le cui pi\u00f9 note sono quelle del settore Koprulu, ovvero: Fringe (marginale), Outer (esterna), Core (centrale) e Kelanis Rift (Spaccatura Kelanis).\nNota: vengono anche menzionati pianeti del sistema solare e nei sistemi di Alfa Centauri, Beta Centauri e nella stella Tau della Balena (Tau Ceti).\nPersonaggi principali.\nI personaggi sono divisi per razza e in ordine alfabetico.\nVoce nell'Oscurit\u00e0.\n\u00c8 uno dei molti nomi per una entit\u00e0 basata sul Vuoto, ostile agli Xel'naga e ai loro seguaci, i Protoss. Si \u00e8 anche autochiamato \"Il Signore dei posti nel mezzo\", il \"Cuore Vivente del Vuoto\", e il \"Vero Dio\" (in contrasto con gli Xel'naga, che si riferisce a loro come \"falsi dei\" ). \u00c8 a conoscenza della storia degli Xel'naga e possiede anche la conoscenza della tecnologia psionica. Egli proclama che il suo comportamento \u00e8 maligno perch\u00e9 questo \u00e8 il modo in cui la galassia lo ha fatto, e disprezza gli Xel'naga perch\u00e9 cambiano l'ordine naturale, e anche per averlo imprigionato piuttosto che ucciso. Gli Xel'Naga, durante il loro vagabondare alla ricerca dell'essere potenzialmente perfetto incontrarono un divoratore di civilt\u00e0. Questa entit\u00e0 del Vuoto venne chiamata la Voce nell'Oscurit\u00e0 e fu responsabile di molti degli eventi pi\u00f9 catastrofici e violenti dell'intera galassia. Gli Xel'Naga, che avevano a cuore ogni forma di vita, non riuscirono a uccidere questo essere. Sfruttando i cristalli Argus e lo stesso potere del Vuoto, decisero di imprigionarlo nelle profondit\u00e0 del pianeta KL-2. Era un mondo disabitato che orbitava attorno ad una stella morta e per questo fu erroneamente considerato un luogo sicuro. Molte migliaia di anni dopo la creazione della prigione, un team di ricerca della Fondazione Moebius arriv\u00f2 sul pianeta e trov\u00f2 un'antichissima struttura circondata da innumerevoli cristalli Argus che sembrava essere stata costruita dai protoss. Uno dei ricercatori, la Dottoressa Morrigan, possedeva dei flebili poteri psionici ed impar\u00f2 ad amplificarle per sondare la struttura. Non essendo in grado di comprendere cosa avesse di fronte, si convinse di essere la chiave di quella serratura cristallina e nel tentativo di aprirla, la danneggi\u00f2. L'essere imprigionato al suo interno cominci\u00f2 a liberarsi e in poco tempo distrusse la sua prigione. Uccise met\u00e0 del team di ricerca e possedette il resto facendoli diventare suoi schiavi. Ebbe cos\u00ec inizio la vendetta di questa entit\u00e0 del Vuoto che da quel momento si intromise nei piani degli Xel'Naga cercando di mandarli in frantumi.\nXel'Naga.\nAmon.\nUno dei pochi superstiti dell'ultima generazione Xel'Naga, viene anche chiamato \"il Caduto\" o \"Voce Oscura\". Vuole comandare l'universo ed impedire il Ciclo degli Dei, in cui gli Xel'Naga prendono vita, ma con il passare del tempo diventano sterili; per sopravvivere, devono dare origine a due razze, che posseggono una la purezza dell'essenza e l'altra la purezza della forma. Queste due razze sono destinate a fondersi tra loro, per dare origine a una nuova razza di purezza assoluta, che diventa la successiva generazione di Xel'Naga, e cos\u00ec via. Se il ciclo per qualche motivo dovesse interrompersi, gli Xel'Naga cesserebbero di esistere. Lo scopo di Amon \u00e8 interrompere il ciclo, per diventare lui, al posto degli Xel'Naga, il padrone dell'universo; egli si serve di un mutaforma (Dottor Emil Narud/Samir Duran) come aiutante ed \u00e8 servo della Voce dell'Oscurit\u00e0.\nDottor Emil Narud/Samir Duran.\nXel'Naga mutaforma al servizio di Amon, ha avuto vari nomi col passare dei millenni e il suo compito \u00e8 per lo pi\u00f9 quello di creare ibridi Protoss/Zerg. Nelle sembianze del tenente Samir Duran \u00e8 dapprima al servizio della Confederazione, poi passa sotto il DTU e infine sotto gli Zerg, come comandante in seconda dopo Kerrigan. Nelle sembianze del dott. Narud \u00e8 a capo della fondazione Moebius e ne risponde al proprietario: Velerian Mengsk. Viene ucciso da Kerrigan alla stazione Skygeirr e come ogni Xel'Naga ritorna al vuoto, dove viene ucciso dalle forze combinate di Kerrigan, Artanis e Raynor.\nIbridi Protoss/Zerg.\nQuando due razze, l'una pura nell'essenza e l'una pura nella forma, si uniscono, danno vita alla razza pura assoluta, che prende il nome di Xel'Naga. Questa razza per\u00f2, per ragioni sconosciute, diventa sterile ed \u00e8 condannata all'estinzione. Gli Xel'Naga hanno il potere di ricreare due razze, una pura nella mente e una nella forma, affinch\u00e9 si ricongiungano e ricreino il \"ciclo degli dei\", che tramite la loro fusione d\u00e0 vita a una nuova stirpe di Xel'Naga. Pertanto nell'universo, nel corso dei millenni, ci sono state varie generazioni di Xel'Naga. In questo caso si devono ricongiungere i Protoss, puri nella mente, e gli Zerg, puri nella forma. Ma gli esseri ottenuti da Amon non sono Xel'Naga, dato che sono stati ottenuti artificialmente, per essere soggiogati al suo volere.\nOrus.\nCerca Tassadar"}
{"id": "448055", "revid": "287204", "url": "https://it.wikipedia.org/wiki?curid=448055", "title": "Carpocraziani", "text": ""}
{"id": "448057", "revid": "287204", "url": "https://it.wikipedia.org/wiki?curid=448057", "title": "Epifane", "text": ""}
{"id": "448058", "revid": "1226", "url": "https://it.wikipedia.org/wiki?curid=448058", "title": "Il sessantotto", "text": ""}
{"id": "448075", "revid": "124758625", "url": "https://it.wikipedia.org/wiki?curid=448075", "title": "Ossario di Giacomo", "text": "L'ossario di Giacomo \u00e8 un ossario in calcare rinvenuto in Israele nel 2002 ritenuto appartenere a Giacomo il Giusto, chiamato anche \"Giacomo fratello di Ges\u00f9\" che, successivamente al suo ritrovamento, \u00e8 stato oggetto di controversia circa la sua autenticit\u00e0, in quanto da alcuni ritenuto un falso moderno.\nLa provenienza dell'ossario \u00e8 ignota: il reperto, secondo le dichiarazioni del suo possessore, Oded Golan, era stato acquistato da un mercante arabo; lo stesso Golan fu connesso poi ad un altro controverso \"ritrovamento\" archeologico, quello dell'\"iscrizione Jehoash\". Sebbene la Israel Antiquities Authority lo abbia presto dichiarato un falso, ancora nel 2005 la Biblical Archeological Society ne sosteneva l'autenticit\u00e0 attraverso l\u2019attestazione riconosciuta dai suoi studiosi e archeologi. Nel 2008 un egiziano di nome Samah Shoukri Ghatas, avrebbe confessato di aver falsificato alcuni reperti per Golan, il quale fu conseguentemente messo sotto processo per contraffazione, truffa e traffico di opere d\u2019arte. Tuttavia, nel 2012, Golan \u00e8 stato riconosciuto innocente e totalmente assolto dall'accusa di contraffazione e truffa dal tribunale di Gerusalemme, venendo condannato solo a una pene lieve per traffico di opere d'arte. La questione dell'autenticit\u00e0 dell'ossario resta quindi una contesa aperta.\nStoria.\nIl 21 ottobre 2002 fu organizzata una conferenza stampa dal canale televisivo Discovery Channel e dalla Biblical Archaeology Society, che anticipava i contenuti di un articolo contenuto nel numero di novembre della \"Biblical Archaeology Review\", nel quale si parlava di un piccolo ossario che riportava un'iscrizione recitante le parole \"Yaakov bar Yoseph achui de Yeshua\" (\"Giacomo figlio di Giuseppe, fratello di Ges\u00f9\"). Se l'ossario fosse stato autentico avrebbe rappresentato la prima prova archeologica della storicit\u00e0 di Ges\u00f9, oltre le prove dei testi sacri e delle reliquie attribuite a Ges\u00f9. \nHershel Shanks, editore della \"Biblical Archaeology Review\", annunci\u00f2 che esso apparteneva ad un anonimo collezionista israeliano. L'identit\u00e0 del suo possessore fu pubblicata il giorno successivo nel quotidiano israeliano \"Ha'aretz:\" un ben noto collezionista di antichit\u00e0, Oded Golan, un ingegnere residente a Tel Aviv, affermava di avere acquistato l'ossario da un mercante di oggetti antichi di origini arabe nella Citt\u00e0 Vecchia di Gerusalemme circa dieci anni prima, ma di non essere mai stato consapevole dell'importanza della sua iscrizione.\nIl Geological Survey of Israel (GSI) ed Andr\u00e9 Lemaire dell'universit\u00e0 Sorbona di Parigi hanno stabilito che il calcare presente sull'ossario risale al I secolo. Lemaire ritenne che fosse \"molto probabile\" che l'ossario sia appartenuto al biblico Giacomo. Il GSI ha stabilito che quel determinato calcare sia tipico della zona di Gerusalemme. Un certo numero di esperti, compresi Kyle McCarter e Joseph Fitzmyer, dichiararono che l'iscrizione poteva essere datata tra il 20 a.C. e il 70. L'esame effettuato dal Geological Survey of Israel affermava che l'ossario non fosse un falso: \u00abNon \u00e8 stato trovato nessun indizio che faccia pensare all'utilizzo di apparecchiature o strumenti moderni\u00bb, si legge in parte nella relazione finale. \u00abNon \u00e8 stata trovata nessuna prova che possa negare l'autenticit\u00e0 della patina e dell'iscrizione trovate\u00bb. Le voci critiche non tardarono a farsi sentire. Robert Eisenman della California State University di Long Beach, studioso specializzato nel biblico Giacomo, dichiar\u00f2 che il ritrovamento era \"troppo perfetto\". Lemaire difese le sue conclusioni in una conferenza organizzata dalla Society of Biblical Literature.\nL'ossario fu messo in mostra al Royal Ontario Museum (ROM) con l'autorizzazione dell'Autorit\u00e0 per le Antichit\u00e0 di Israele ed \u00e8 stato oggetto di svariati documentari. Quando giunse a Toronto, la mattina del 31 ottobre 2002, il personale del ROM rimase inorridito dal constatare che la reliquia fosse impacchettata in una scatola di cartone (solitamente, le antichit\u00e0 vengono trasportate all'interno di una cassa in legno o in una rivestita di polistirolo). Il giorno seguente procedettero all\"'apertura\" dell'ossario e si accorsero che un paio di strati dell'imballaggio erano cos\u00ec sottili che furono causa di crepe (la pi\u00f9 grande delle quali proprio sulla famosa iscrizione) su quella che una volta era stata un'urna robusta. Quando i restauratori del museo iniziarono a riparare il danno, scoprirono l'incisione di una piccola rosa nel lato opposto all'iscrizione. Quando l'esposizione dell'ossario di Giacomo a Toronto ebbe inizio, Oded Golan vol\u00f2 in Ontario per prendervi parte.\nTuttavia, il 18 giugno 2003, l'Israeli Antiquities Authority pubblic\u00f2 una relazione nella quale si stabiliva, basandosi sull'analisi della patina, che l'iscrizione fosse una contraffazione di et\u00e0 moderna. Nello specifico, sembra che l'iscrizione fosse stata aggiunta in tempi piuttosto recenti e fatta invecchiare con una soluzione calcarea.\nIl 26 febbraio 2007, si tenne una conferenza stampa alla New York Public Library dal regista James Cameron e da Simcha Jacobovici per presentare il loro documentario \"The Lost Tomb of Jesus\" sulla Tomba di Talpiot (secondo gli autori tomba di famiglia di Ges\u00f9); il documentario sostiene che l'Ossario di Giacomo \u00e8 l'ossario mancante dalla Tomba. L'ipotesi \u00e8 stata respinta dagli studiosi.\nNel 2007, Matti Myllykoski ha riassunto le posizioni correnti degli studiosi, dicendo che \u00abL'autenticit\u00e0 e l'importanza dell'ossario sono stati difesi da Shanks (2003), mentre molti studiosi \u2013 basandosi su prove a dir poco convincenti \u2013 hanno il forte sospetto che si tratti di un falso moderno\u00bb.\nL'autenticit\u00e0 del presunto ossario - in particolare della scritta - \u00e8 ancora discussa, dopo che un tribunale di Gerusalemme ha assolto Oded Golan, dichiarando che non ci sono prove di falsificazione, e che l'accusa non \u00e8 riuscita a dimostrare le imputazioni oltre ogni ragionevole dubbio. L'autenticit\u00e0 del cosiddetto \u201cossario di Giacomo\u201d probabilmente \u00abcontinuer\u00e0 ad essere studiata in ambito archeologico e scientifico, e il tempo ci dir\u00e0\u00bb\u201d, secondo quanto scritto nella sentenza."}
{"id": "448079", "revid": "76947030", "url": "https://it.wikipedia.org/wiki?curid=448079", "title": "Superfici rigate", "text": ""}
{"id": "448083", "revid": "977683", "url": "https://it.wikipedia.org/wiki?curid=448083", "title": "Procompsognathus triassicus", "text": "Procompsognathus (il cui nome significa \"prima di \"Compsognathus\") \u00e8 un genere estinto di dinosauro teropode coelophyside vissuto nel Triassico superiore, circa 210 milioni di anni fa (Norico), in Germania. Il \"Procompsognathus\" \u00e8 uno dei pi\u00f9 piccoli dinosauri mai esistiti che da adulto poteva raggiungere 1 metro (3,3 piedi) di lunghezza.\nEtimologia.\nIl nome del genere, \"Procompsognathus\", significa \"prima di \"Compsognathus\"\", e deriva dal nome di un altro dinosauro, il \"Compsognathus\", che a sua volta significa \"mascella elegante\"; dal greco antico \"kompsos\" (\u03ba\u03bf\u03bc\u03c8\u03cc\u03c2) ossia \"elegante\", \"raffinato\" o \"delicato\" e \"gnathos\" (\u03b3\u03bd\u03ac\u03b8\u03bf\u03c2) che significa \"mascella\". Il prefisso \"Pro\" (\u03c0\u03c1\u03bf) significa \"prima\" o \"antenato\", sebbene non vi sia alcuna prova di parentela tra i due generi. Il nome specifico, \"triassicus\", si riferisce al periodo geologico in cui visse l'animale, il Triassico.\nDescrizione.\nIl \"Procompsognathus\" \u00e8 uno dei pi\u00f9 piccoli dinosauri mai esistiti che da adulto poteva raggiungere il 1\u00ba metro (3,3 piedi) di lunghezza, anche se Fraas (1913) ha stimato una lunghezza di 75\u00a0cm (2,5 piedi). Nel 2010, Gregory S. Paul stim\u00f2 un peso di 1\u00a0kg (2,2\u00a0lb) per una lunghezza di 1,1 metri (3,6 piedi). Il \"Procompsognathus\" era bipede con lunghe gambe sottili e braccia pi\u00f9 corte. Il muso era lungo ed esile con piccoli denti, e una coda rigida che bilanciava il peso del corpo. Il femore, scoperto insieme all'esemplare tipo, misurava 93 millimetri e la tibia 112 millimetri. La tibia \u00e8 di circa il 20% pi\u00f9 lunga del femore, un adattamento fortemente correlato con lo sviluppo delle abitudini cursorie, suggerendo che questi animali erano buoni corridori.\nClassificazione.\nEsemplare tipo SMNS 12591.\nSebbene sia senza dubbia un piccolo carnivoro bipede, l'esemplare tipo SMNS 12591 \u00e8 estremamente in cattiva conservazione e sebbene sia noto come \"Procompsognathus\" la sua esatta identit\u00e0 \u00e8 difficile da determinare. Fraas originariamente assegn\u00f2 il fossile a Dinosauria. Nel 1923, Franz Nopcsa coni\u00f2 anche la sottofamiglia dei Procompsognathinae, e nel 1929 von Huene cre\u00f2 la famiglia dei Procompsognathidae, anche se quest'ultimo nome \u00e8 raramente utilizzato. Nel 1932, von Huene lo vide come un membro di Pseudosuchia. Da allora \u00e8 stato generalmente considerato un dinosauro carnivoro, con alcune eccezioni. Nel 1992, Paul Sereno e Rupert Wild ha dichiarato che l'esemplare olotipico consisteva nei fossili di due animali diversi: lo scheletro postcraniale sarebbe di un teropode, probabilmente un coelophysoide relativo a \"Segisaurus\", mentre il cranio e gli esemplari di von Huene sarebbe riferibile al basale crocodylomorpha \"Saltoposuchus connectens\". Tuttavia, nel 1993 Sankar Chatterjee, dopo un'ulteriore preparazione, ha confutato la loro valutazione e consider\u00f2 il cranio come quello di un dinosauro carnivoro simile a \"Syntarsus\", dimostrando che non poteva trattarsi di un crocodylomorpho, in quanto non ha le caratteristiche di riferimento di questo gruppo. Sereno (1997), Ezcurra e Novas (2007) hanno condotto un'analisi filogenetica che ha sostenuto il posizionamento di \"Procompsognathus\" nella famiglia dei Coelophysidae. Sembra inoltre che sia pi\u00f9 strettamente legato a \"Segisaurus halli\".\nEsemplari SMNS 12352 e SMNS 12352a.\nMolta polemica \u00e8 sorta tuttavia, circa l'associazione del materiale di von Huene. Nel 1982, John Ostrom ha affermato che SMNS 12352 e SMNS 12352a appartenessero ad un taxon diverso dall'olotipo. Nel 2006 e nel 2008 Fabien Knoll ha concluso che SMNS 12352 rappresentava un crocodylomorpho e SMNS 12352a un crocodylomorpho o qualche altro arcosauro basale. Lo scheletro postcraniale, per il quale ha riservato il numero di inventario SMNS 12591, era un coelophysoide; e il cranio, ora indicato con il numero SMNS 12591a, \u00e8 un teropode forse pi\u00f9 derivato, possibilmente un membro basale di tetanurae. Nel 2012, Knoll dopo una CAT-scan ha ribadito che SMNS 12352 era un crocodylomorpho, ma ha stabilito che era diverso da \"Saltoposuchus connectens\".\nOliver Rauhut e Axel Hungerbuhler (2000) hanno notato caratteristiche delle vertebre che suggeriscono che il \"Procompsognathus\" sia un coelophyside o un ceratosauro, e Carrano \"et al.\" (2005), nel suo ri-studio del relativo genere \"Segisaurus\", hanno provato che sia \"Segisaurus\" sia \"Procompsognathus\" appartengono a Coelophysidae, all'interno di Dinosauria. Nel 2004, David Allen considera \"Procompsognathus\" un primitivo ornithodiro.\nCaratteristiche anatomiche e autapomorfie.\nUna diagnosi \u00e8 una dichiarazione delle caratteristiche anatomiche di un organismo (o un gruppo) che lo distinguono collettivamente da tutti gli altri organismi. Alcune, ma non tutte, le caratteristiche di una diagnosi sono anche autapomorfie. Un autapomorfia \u00e8 una caratteristica anatomica distintiva che \u00e8 l'unico per un dato organismo o un gruppo. Nel 2000, Rauhut ha osservato che la scapola di \"Procompsognathus\" \u00e8 pi\u00f9 snella di quella di \"Coelophysis bauri\".\nNel 1998, Chatterjee ha notato che il cranio di \"Procompsognathus\" possiede una suite di sinapomorfie dei teropodi, che comprendeva:\nStoria della scoperta.\nLo scheletro frammentario e mal conservato di \"Procompsognathus\" \u00e8 stato trovato nel Stubensandstein, membro della Formazione L\u00f6wenstein, al \"Wei\u00dfe Steinbruch\", la cava di Albert Burrer sulle pendici settentrionali della regione Stromberg vicino a Pfaffenheim a W\u00fcrttemberg, in Germania. La scoperta \u00e8 stata fatta da Albert Burrer nella primavera del 1909, nella pietra arenaria bianca e blu di marna grigie che sono stati depositati durante il Norico, nel periodo Triassico, circa 210 milioni di anni fa.\nL'olotipo (SMNS 12591), consisteva in tre blocchi di arenaria: uno pi\u00f9 piccolo, di sette centimetri di lunghezza, che conteneva un cranio gravemente schiacciato con mascella inferiore. Il secondo e il terzo contenevano i resti in parte articolati di uno scheletro postcraniale, tra cui ventinove vertebre del collo, della schiena e della coda, le costole, gli elementi del cingolo scapolare e una zampa anteriore, un ileo, il pube e le zampe posteriori. Il fossile rappresenta un individuo adulto.\nBurrer ha inviato il campione al professor Eberhard Fraas della K\u00f6nigliche Stuttgarter Naturalienkabinett. In una conferenza del 9 ottobre 1911, Fraas ha dato al fossile il nome di \"Hallopus celerrimus\", considerandolo una forma di dinosauro di circa 60\u00a0cm (2,0 piedi), ed \u00e8 stato associato con l'origine degli uccelli. In seguito, Fraas decise di utilizzare un nome diverso nella pubblicazione ufficiale. Fraas, nel 1913, prende il nome del genere \"Procompsognathus\" con specie tipo, \"Procompsognathus triassicus\". Il campione tipo \u00e8 ospitato nella collezione del Museo di Stato di Storia Naturale a Stoccarda, in Germania.\nNel 1921, Friedrich von Huene trov\u00f2 altri due campioni di \"Procompsognathus\", nella cava di Burrer: SMNS 12352, un cranio parziale e mascella da un individuo pi\u00f9 grande della olotipo, e SMNS 12352a una mano sinistra isolata.\nPaleobiologia.\nFauna e habitat.\nIl \"Procompsognathus\" viveva in un ambiente relativamente asciutto, verso l'interno dove date le dimensioni cacciava e si nutriva di insetti, lucertole e altre piccole prede. Tra gli animali contemporanei di \"Prompsognathus\" vi erano i coelophysoidi \"Halticosaurus\" e \"Dolichosuchus\", cos\u00ec come i sauropodomorphi \"Plateosaurus\" e \"Efraasia\". Weishampel \"et al.\" (2004) notarono delle tracce di teropodi e fossili di un nuovo genere di herrerasauro senza nome conosciuto solo dal Stubensandstein.\nNella cultura di massa.\nPer via della taglia ridotta il \"Procompsognathus\" \u00e8 un dinosauro relativamente conosciuto, sebbene venga spesso confuso con \"Compsognathus\", per via delle dimensioni e dell'anatomia simili.\nIl \"Procompsognathus\" appare nel romanzo \"Jurassic Park\" e nel suo sequel \"Il mondo perduto\", di Michael Crichton. Nel romanzo l'animale viene spesso indicato come \"compy\" dai personaggi. Nel libro inoltre possiede un morso velenoso dagli effetti soporiferi, sebbene non vi sia alcuna prova a sostegno della presenza di veleno in \"Procompsognathus\". Nel romanzo originale di Crichton, John Hammond dopo essere stato spaventato dalla registrazione del ruggito di un \"Tyrannosaurus\", cade da una collina e si rompe una gamba venendo poi circondato da un branco di \"Procompsognathus\" che lo avvelenano e lo divorano.\nNell'adattamento cinematografico di \"Jurassic Park\", il \"Procompsognathus\" non compare. Compaiono invece nel film \"Il mondo perduto - Jurassic Park\" e in \"Jurassic Park III\" dove per\u00f2 vengono erroneamente chiamati \"Compsognathus triassicus\", ironicamente l'unione del nome \"Compsognathus\" con il nome specifico di \"Procompsognathus triassicus\"."}
{"id": "448089", "revid": "37401", "url": "https://it.wikipedia.org/wiki?curid=448089", "title": "Diluvio Universale", "text": ""}
{"id": "448090", "revid": "767487", "url": "https://it.wikipedia.org/wiki?curid=448090", "title": "Salerno, ora X", "text": "Salerno, ora X (\"A Walk in the Sun\") \u00e8 un film del 1945 diretto da Lewis Milestone e tratto da un romanzo di Harry Brown.\nIl film in uno stile realistico e antieroico rappresenta le vicende belliche di un plotone di soldati americani che dopo lo sbarco a Salerno avanza nell'interno per adempiere alla propria missione di attaccare una casa colonica tenuta dai tedeschi.\nIl titolo originale \"A Walk in the Sun\" (\"Una passeggiata al sole\") si riferisce al modo in cui era stata definita la campagna militare in Italia da parte degli alleati nel corso della seconda guerra mondiale.\n\"A Walk in the Sun\" \u00e8 inoltre il titolo della ballata che fa da colonna sonora al film.\nNel 2016 venne scelto per la conservazione nel National Film Registry della Biblioteca del Congresso negli Stati Uniti.\nTrama.\nUn gruppo di soldati americani sbarca nottetempo in Campania durante la Seconda guerra mondiale. La situazione \u00e8 incerta: si sentono esplosioni lontane ed intermittenti, e quando albeggia isolati aerei tedeschi si alternano, provenienti dal nulla, a velivoli alleati nei cieli sopra la spiaggia. Il manipolo prosegue verso l'interno attraverso prati e boscaglie disabitati, incontrando dapprima due soldati italiani sbandati, poi un carro armato tedesco che riescono a far esplodere. Man mano che l'avanzata prosegue diversi degli americani muoiono in scaramucce col nemico, sempre scarsamente visibile, o, feriti, vengono lasciati sul posto in attesa di essere raccolti da eventuali ed improbabili rinforzi, mentre ciascun soldato si interroga sul senso della guerra e della vita, o semplicemente vagheggia con la mente. A mezzogiorno, dopo diversi chilometri di marcia, i superstiti riescono ad impadronirsi \u2013 non senza subire ulteriori perdite - di una fattoria presidiata dai nazisti.\nRiconoscimenti.\nNel 1946 il National Board of Review of Motion Pictures l'ha inserito nella lista dei migliori dieci film dell'anno."}
{"id": "448091", "revid": "1318658", "url": "https://it.wikipedia.org/wiki?curid=448091", "title": "Ovario", "text": "Ovario \u00e8 la gonade femminile."}
{"id": "448095", "revid": "767487", "url": "https://it.wikipedia.org/wiki?curid=448095", "title": "Catodoluminescenza", "text": "Per catodoluminescenza si intende la luce emessa da un campione in seguito ad eccitazione da fascio elettronico. Tipicamente si osserva la catodoluminescenza in un microscopio elettronico a scansione. Nei materiali semiconduttori il fascio eccita gli elettroni e le lacune; in seguito alla ricombinazione essi generano un fascio di luce di lunghezza d'onda corrispondente al gap di banda del materiale."}
{"id": "448099", "revid": "16066", "url": "https://it.wikipedia.org/wiki?curid=448099", "title": "Sharm-el-Sheik", "text": ""}
{"id": "448100", "revid": "1429175", "url": "https://it.wikipedia.org/wiki?curid=448100", "title": "Stefano Cagol", "text": "Cagol ha vissuto dieci anni a Berna, ha studiato all'Accademia di Belle Arti di Brera e alla Ryerson University di Toronto. Vive e lavora in Italia, Germania e Norvegia.\nNel 2009 vince il primo premio al Terna Prize, categoria Megawatt.. Cagol vince nel 2014 VISIT Artist in residence program della Innogy Stiftung, prima RWE, con il progetto trans-nazionale \"THE BODY OF ENERGY\", che si sviluppa tra musei e centrali di produzione d'energia tra il 2014 e il 2015.\n\u00c8 vincitore dell'Italian Council 2019. Il progetto intitolato \"The Time of the Flood. Beyond the myth through climate change\" \u00e8 realizzato a Berlino, Tel Aviv, Roma, Venezia, e Vienna promosso da MIBACT. \nFormazione.\nDopo l'Istituto d'Arte a Trento, Stefano Cagol nel 1993 ha concluso l'Accademia di Belle Arti di Brera a Milano ed in seguito ha ottenuto un post-doctoral fellowship del governo canadese alla Ryerson University di Toronto, con un progetto di video arte. Nel 1998 partecipa al Marshall McLuhan Program in Culture and Technology di Toronto.\nHa frequentato l'Internationale Sommerakademie f\u00fcr Bildende Kunst di Salisburgo e l'ICP-International Centre of Photography di New York. \u00c8 stato \"artist in residence\" alla K\u00fcnstlerhaus di Salisburgo, al Leube Group Art's Program di Gartenau, Austria, allo IOR di Londra nel 2003 e 2005, nel 2010 al BAR International di Kirkenes, oltre il Circolo Polare Artico in Norvegia e all'ISCP - international studio &amp; curatorial program di New York.\nOpera.\nCagol lavora negli ambiti dell\u2019Arte Concettuale, Arte ambientale/Eco Art e Land Art, riflettendo da anni su confini, virus, bandiere, questioni climatiche. \nMette in evidenza la contraddittoriet\u00e0 di elementi e situazioni simboliche dell'oggi, e il mutato sistema di valori del momento attuale attraverso un'elaborazione digitale minima o attraverso installazioni site-specific d'arte pubblica e performance.\nIn particolare le immagini nelle opere fotografiche e nelle opere video spesso sono ribaltate, mutate nell'orientamento e sdoppiate al centro, tanto che si creano forme nuove nate dalla fusione delle due parti specchiate, e l'oggetto di partenza e il suo significato sono resi quasi irriconoscibili: i tipici paesaggi metropolitani e i simboli della cultura urbana che fanno parte del nostro immaginario diventano multiformi identit\u00e0 in continua trasformazione. \nAll'interno del suo percorso artistico un fattore fondamentale \u00e8 sempre stato il viaggio, attraverso il quale ricerca o incontra i paesaggi contemporanei e i simboli della nostra epoca.\nSelezione progetti.\nMostre personali.\nNel 2000 espone al MART \u2013 Museo di Arte Moderna e Contemporanea di Trento e Rovereto.\nNel 2004 durante una permanenza a Tokyo sviluppa un work in progress, \"TOKYOSPACE\", presentato da Superdeluxe a Tokyo.\nNello stesso anno realizza una project room da Stefan Stux Gallery a New York. Da evidenziare nel gennaio 2005 la personale \"Lies\" a Londra da Platform (catalogo con testo critico di Mami Kataoka) e \"Babylon Zoo\" alla Galleria Oredaria di Roma (con critic essay di Pier Luigi Tazzi). Alla galleria Priska C. Juschka Fine Art di New York espone in due solo show: \"Guinea Pig\" nel 2008, e \"Stockholm Syndrome\" nel 2011.\nProgetti personali.\nDa ricordare sono l'intervento di arte pubblica per \u201cPonti d'artista\u201d a Bolzano nel 2002, e \u201cWhite Flags\u201d all'apertura della 51.Biennale di Venezia.\nMentre in giugno 2005 realizza un'installazione site-specific nell'atrio della Facolt\u00e0 di Sociologia di Trento dove hanno esposto Loris Cecchini (2003) e Maurizio Cattelan (2004).\nNel 2006 realizza alla Biennale di Berlino il progetto speciale \"Bird Flu / Vogelgrippe\" (Influenza aviaria), supportato dalla Galleria Civica di Arte Contemporanea di Trento, Museion - Museo di Arte Moderna e Contemporanea di Bolzano e la Kunstraum di Innsbruck, Austria.\nDel 2006 \u00e8 il suo Satellite Event \"Power Station\" alla Singapore Biennale.\nLa sua installazione intitolata \"Flu Power Flu\" \u00e8 stata in visione dal 2007 al 2012 sulla facciata del BeursSchouwburg Art Center di Bruxelles.\nIl suo progetto personale \"11 settembre\" nel 2009 \u00e8 allo ZKM di Karlsruhe, alla Kunstraum Innsbruck e al MART.\nNel 2011 partecipa con un evento collaterale ufficiale alla 54. Esposizione Internazionale d'Arte - la Biennale di Venezia con il solo show \"CONCILIO\" a cura di Gregor Jansen, direttore della Kunsthalle D\u00fcsseldorf, presso la Chiesa di San Gallo. Il suo progetto \"The End of the Border (of the mind)\", commissionato dalla Barents Art Triennale all'estremo confine nord della Norvegia, prende l'avvio dalla diga del Vajont (in collaborazione con Dolomiti contemporanee) nell'anno del cinquantenario della tragedia e si svolge come un viaggio/spedizione in marzo e aprile 2013.\nEsposizioni collettive.\nNel 1996 \u00e8 selezionato per partecipare ad Art Basel (fiera internazionale d'arte di Basilea) in \u201cVideo Forum\u201d, la sezione speciale dedicata al video dove si trova, a soli ventisette anni, al fianco di artisti consolidati come Erwin Wurm, Silvie Blocher, Marcel Odenbach, e al padre/pioniere della videoarte Nam June Paik. L'anno seguente \u00e8 tra i giovani artisti italiani invitati al palazzo della Triennale di Milano ad esporre in Generazione Media: le ultime tendenze creative legate alle nuove evoluzioni della tecnologia, soprattutto giovani impegnati nella nascente \"nuova\" videoarte. Nel 1999 si trasferisce per un breve periodo a New York dove espone alla Trans Hudson Gallery.\nNel 2001 partecipa a \u201cStrategies Against Architecture\u201d alla Galleria Zanutti di Milano (a cura di Luca Beatrice). Nel 2002 al Festival Internazionale di Fotografia di Roma ed a \u201cNuovo Spazio Italiano\u201d (a cura di Cavallucci, Verzotti, Nicoletti) alla Galleria Civica di Arte Contemporanea di Trento e al MART \u2013 Museo di Arte Moderna e Contemporanea di Trento e Rovereto in occasione dell'apertura della nuova sede progettata da Mario Botta. Nel 2003 \u00e8 al Museo di Villa Croce di Genova per \u201cIn faccia al mondo\u201d (a cura di Matteo Fochessati) e all'IKOB, Centro d'Arte Contemporanea di Eupen, Bruxellels. Nel 2004 \u00e8 presente alla Artcore Gallery di Toronto (con William Kentridge, Francis Al\u00ffs, Miguel Angel Rios, Sven Pahlsson) e alla Luxe Gallery di New York; in Italia al Centro Arte Contemporanea della Spezia nella Biennale Europea Arti Visive. Nel giugno-luglio 2005 prende parte ad \u201cAtomica\u201d (a cura di Ombretta Agr\u00f2 Andruff) alle Lombard Freid e Esso Gallery di New York. In settembre-ottobre 2006 partecipa a \"Zoo Logical garden\" (Giardino zoologico) a Ghent a cura di Angelique Campens (con Johan Grimonprez, David Shirgley, Superflex). Realizza nel 2008 il Parallel Event di Manifesta 7 \u201cDissoluzione di luce\u201d e partecipa a \u201cEurasia\u201d al MART \u2013 Museo d'Arte Moderna e Contemporanea di Trento e Rovereto a cura di Achille Bonito Oliva. Nel 2010 espone al SUPEC \u2013 Shanghai Urban Planning Exhibition Center di Shanghai in occasione del World Expo 2010. Nel 2013 partecipa alla 55. Esposizione Internazionale d'Arte - la Biennale di Venezia, con il progetto The Ice Monolith, parte del padiglione nazionale delle Maldive a cura del collettivo curatoriale CPS Chamber of Public Secrets."}
{"id": "448111", "revid": "6220", "url": "https://it.wikipedia.org/wiki?curid=448111", "title": "Marco Emilio Lepido (console 187 AC)", "text": ""}
{"id": "448117", "revid": "307116", "url": "https://it.wikipedia.org/wiki?curid=448117", "title": "Orson Scott Card", "text": "Biografia.\nSposato e padre di cinque figli, di fede mormone (\u00e8 discendente diretto di Brigham Young), chiesa per la quale \u00e8 stato anche missionario in Brasile, ha vissuto in California, in Arizona, e nello Utah. Vive ora a Greensboro nello stato della Carolina del Nord. Ha scritto opere di numerosi generi, ma \u00e8 conosciuto principalmente per i romanzi del ciclo di Ender ed in particolare per i primi due \"Il gioco di Ender\" (1985) e \"Il riscatto di Ender\" (1986). Vincendo con entrambi questi romanzi sia il Premio Nebula sia il Premio Hugo, lo scrittore ha stabilito un primato ancora imbattuto.\n\u00c8 autore anche di alcune sceneggiature per fumetti pubblicati dalla Marvel Comics.. Nel 2013 scriver\u00e0 alcune storie dell'antologia Adventures of Superman per la DC Comics. Causa il suo noto attivismo anti-gay quest'annuncio ha scatenato le proteste dei fan del supereroe e del mondo del fumetto.\nHa collaborato alla realizzazione del videogioco \"The Secret of Monkey Island\" scrivendo gli insulti per i duelli e di \"The Dig\" scrivendo i dialoghi insieme a Sean Clark.\nOpere (parziale).\nCiclo di Ender.\nTrilogia della guerra dei Formic.\nTrilogia della seconda guerra dei Formic"}
{"id": "448118", "revid": "54354", "url": "https://it.wikipedia.org/wiki?curid=448118", "title": "Mastazzuolu", "text": ""}
{"id": "448119", "revid": "54354", "url": "https://it.wikipedia.org/wiki?curid=448119", "title": "Mastazzola", "text": ""}
{"id": "448120", "revid": "729019", "url": "https://it.wikipedia.org/wiki?curid=448120", "title": "Guerre macedoniche", "text": "Con il nome di guerre macedoniche si indicano le quattro guerre combattute dai romani contro la Macedonia.\nPrima guerra macedonica (214-205 a.C.).\nNel 215 a.C. Filippo V, re di Macedonia, intenzionato a procurarsi uno sbocco sul mar Adriatico e imbaldanzito dalla sconfitta subita da Roma a Canne, stipul\u00f2 un'alleanza con il generale cartaginese Annibale durante la seconda guerra punica, nel momento in cui Roma si trovava in grave difficolt\u00e0, dato che Annibale era penetrato in profondit\u00e0 nel territorio romano. Il patto stretto tra Filippo ed Annibale si proponeva l'espulsione dei romani dal loro protettorato sulle coste orientali dell'Adriatico. Non \u00e8 per\u00f2 escluso che Filippo avesse mire espansionistiche in Italia, idea che spavent\u00f2 i romani, che temettero che il re macedone potesse portare truppe nella penisola in aiuto di Annibale.\nNel 214 a.C. il console Marco Valerio Levino guid\u00f2 un piccolo contingente militare romano sulla costa illirica e poi strinse un'alleanza con la lega etolica, ostile a Filippo, e con Attalo I re di Pergamo (nell'Asia Minore nord-occidentale), che voleva espandere il proprio regno nel mar Egeo a scapito della Macedonia. La coalizione riusc\u00ec cos\u00ec a contenere le mire espansionistiche del re macedone, ma il pericolo rappresentato da Asdrubale costrinse i romani a ritirare parte delle truppe. La guerra si esaur\u00ec da sola e si giunse alla pace di Fenice del 205 a.C.: Filippo ottenne uno sbocco sull'Adriatico.\nSeconda guerra macedonica (200-197 a.C.).\nNel 203 a.C. Filippo strinse un'alleanza con il re di Siria Antioco III e i due si impossessarono di molti possedimenti egiziani nell'Egeo. Ma nel fare ci\u00f2, Filippo assunse atteggiamenti aggressivi anche verso flotte e citt\u00e0 greche, suscitando l'ira di Rodi, che sent\u00ec minacciate le proprie rotte commerciali.\nRodi si alle\u00f2 con Attalo I, riuscendo a respingere gli attacchi macedoni, ma con gravissime perdite. Fu cos\u00ec che Attalo e i Rodiesi si rivolsero a Roma, che, sebbene si stesse riprendendo dallo sforzo bellico sostenuto contro Cartagine, decise di intervenire perch\u00e9 spaventata dall'alleanza siriano-macedone (201 a.C.).\nNel 200 a.C. Roma invi\u00f2 un ultimatum a Filippo, che lo respinse. Il Senato non os\u00f2 per\u00f2 ordinare una coscrizione, visto che il popolo, ancora stremato dalla seconda guerra punica, si era mostrato riluttante ad accettare l'intervento militare contro Filippo.\nI romani si rivolsero allora agli stati greci, che per\u00f2 non si fidarono molto visto l'atteggiamento tenuto dai romani nel precedente conflitto contro la Macedonia. Solo Atene rispose, ma l'apporto militare che questa citt\u00e0 poteva dare a Roma era praticamente nullo. Roma pot\u00e9 poi contare sui Rodiesi e Attalo, dal 199 a.C. sugli Etoli e dal 198 a.C. anche sulla Lega Achea. Un aiuto comunque di scarsa entit\u00e0. Anche Filippo non navigava in acque migliori: ebbe l'aiuto solo della Tessaglia, nulla invece da Antioco di Siria, che non era obbligato ad aiutarlo. Le prime inconcludenti operazioni militari furono condotte dal console Publio Sulpicio Galba Massimo. Poi passarono a Tito Quinzio Flaminino.\nDopo aver rifiutato delle offerte di pace per lui svantaggiose, Filippo decise di giocarsi il tutto per tutto e si scontr\u00f2 coi romani nel 197 a.C. nella battaglia di Cinocefale (localit\u00e0 della Tessaglia), dove fu sconfitto dopo una battaglia molto dura. A Filippo fu lasciata la Macedonia, ma dovette pagare un'indennit\u00e0 di guerra, comunque modesta, ma soprattutto dovette consegnare tutta la flotta e ritirare guarnigioni e agenti diplomatici dalla Grecia, che fu risistemata nel suo assetto.\nNel 196 a.C. Flaminino proclam\u00f2 la libert\u00e0 della Grecia. Nel 194 a.C. lasci\u00f2 la Grecia insieme alle legioni.\nTerza guerra macedonica (171-168 a.C.).\nInsospettiti dalla politica di potenziamento militare e di interferenza in Grecia di Perseo, figlio di Filippo e nuovo re di Macedonia, i romani gli dichiararono guerra nel 171 a.C. avvisati da Eumene II di Pergamo, prendendo come pretesto degli attacchi sferrati dal sovrano contro trib\u00f9 balcaniche amiche o alleate di Roma. Scoppi\u00f2 cos\u00ec la terza guerra macedone.\nTuttavia la Repubblica romana tergivers\u00f2 e si mostr\u00f2 poco risoluta. In quello stesso anno Perseo sconfisse presso Larissa, in Tessaglia, l'avanguardia romana (Battaglia di Callinicus). Tra alti e bassi, scaramucce e vittorie non decisive, si giunse al 168 a.C.: i romani sferrarono l'attacco sotto la guida del console Lucio Emilio Paolo, che affront\u00f2 e sconfisse la falange macedone di Perseo nella battaglia di Pidna. Dopo la sconfitta, il sovrano, tentata invano la fuga, si consegn\u00f2 al nemico, mentre la Macedonia fu divisa in quattro repubbliche, ognuna delle quali amministrate da un'assemblea composta dai rappresentanti di citt\u00e0 e villaggi. I rapporti possibili tra queste quattro repubbliche furono inoltre fortemente limitati.\nQuarta guerra macedonica (150-148 a.C.).\nNel 150 a.C. spunt\u00f2 un certo Andrisco, che, affermando di essere figlio di Perseo e di voler ricostruire il regno macedone, radun\u00f2 attorno a s\u00e9 un esercito. Dopo degli iniziali successi, Andrisco fu battuto dal pretore Quinto Cecilio Metello Macedonico nel 148 a.C. e costretto a riparare in Tracia.\nNel 146 a.C. la Macedonia divenne una provincia romana, che includeva anche Epiro e Tessaglia."}
{"id": "448122", "revid": "161374", "url": "https://it.wikipedia.org/wiki?curid=448122", "title": "Acido gamma-aminobutirico", "text": ""}
{"id": "448123", "revid": "1543377", "url": "https://it.wikipedia.org/wiki?curid=448123", "title": "Blond Ambition World Tour", "text": "Il Blond Ambition World Tour \u00e8 stato il terzo tour di concerti della cantautrice statunitense Madonna, a supporto del suo quarto album in studio, \"Like a Prayer\", e della sua seconda colonna sonora, \"I'm Breathless\".\n\u00c8 considerato da molti critici il tour per eccellenza, per aver rivoluzionato il modo di fare spettacolo nel pop e nel rock. \u00c8 stato definito da \"Rolling Stone\" come uno \"spettacolo teatrale\" in cui arte, teatro e danza creano un concerto fuori dagli schemi tradizionali, rappresentando dal vivo un lungometraggio elaborato e innovativo, nonch\u00e9 il \"miglior tour\" del 1990.\nLa definizione che diede Vincent Paterson, coreografo e coregista, allo spettacolo descrive la sostanza artistica di ci\u00f2 che \u00e8 stato portato in giro per il mondo: \u00abL'intenzione di Madonna \u00e8 di infrangere ogni regola possibile, unendo Broadway, rock, moda e spettacolo in una rappresentazione teatrale, facendo rivivere allo spettatore un vero e proprio video musicale\u00bb. \nNel 2017 la rivista statunitense \"Rolling Stone\" ha inserito il concerto tra i 50 migliori tour musicali degli ultimi 50 anni.\nIl tour.\nIl tour mondiale dur\u00f2 circa quattro mesi (part\u00ec il 13 aprile in Giappone e si concluse il 5 agosto in Francia) e tocc\u00f2 tre continenti: Asia, Nord America ed Europa. Originariamente fu sponsorizzato dalla Pepsi, e avrebbe dovuto chiamarsi \"Like A Prayer World Tour\", ma quando la Pepsi rescisse il contratto da 3 milioni di dollari a causa della controversia riguardante il video di \"Like a Prayer\", fu la Pioneer a subentrare come sponsor ufficiale del tour ed il nome venne cambiato in \"Blond Ambition World Tour\". Solo per i concerti giapponesi, Madonna fu pagata circa ventotto milioni di dollari.\nDiciotto camion e un jet privato 747 trasportarono l'intera attrezzatura tecnica. Tre giganteschi palchi si alternarono nelle citt\u00e0: oltre cento persone e un giorno di lavoro per il montaggio di ogni palco. I provini dei ballerini iniziarono nel gennaio del 1990 e fu la stessa Madonna a presenziare alle ultime audizioni, affiancando cos\u00ec sette danzatori alle due coriste Niky Haris e Donna Delory, con cui aveva gi\u00e0 lavorato durante il precedente \"Who's That Girl Tour\" nel 1987.\nLa tourn\u00e9e si \u00e8 aggiudicata il premio per il \"palco pi\u00f9 creativo\" del 1990 ai Pollstar Concert Industry Awards ed il premio come \"miglior lungometraggio video\" ai 34\u00b0 Grammy Awards.\nSinossi.\nLo show \u00e8 stato diviso in 4 atti: \"Metropolis\", \"Religious\", \"Dick Tracy\", \"Art Dec\u00f2\", pi\u00f9 un \"Encore\".\nInizia con un'ambientazione simile ad una fabbrica, ispirata al film \"Metropolis\" di Fritz Lang, e mentre i ballerini entrano in scena ballando si pu\u00f2 udire un breve frammento campionato di \"Everybody\", usata come intro. Al termine di quest'ultima, Madonna appare sul palco e, dopo aver salutato il pubblico dicendo: \"Do you believe in love? \u2018Cause I\u2019ve got something to say about it, and it goes something like this!\" (Credete nell\u2019amore? Perch\u00e9 ho qualcosa da dire al riguardo, ed \u00e8 qualcosa del genere), esegue \"Express Yourself\" con un abito simile a quello mostrato nell'omonimo videoclip. In questo atto, la cantante indossa una gu\u00eapi\u00e8re rosa con gli iconici seni a punta, firmata Jean Paul Gaultier, con sopra un completo da sera tipicamente maschile: l\u2019effetto \u00e8 di una sensuale androginia, incrementata dalla tonicit\u00e0 del suo fisico e, nei concerti giapponesi e americani, dalla celeberrima coda di cavallo, ed arricchita dalla coreografia, nella quale Madonna e le due coriste simulano, ciascuna insieme ad un ballerino, un atipico amplesso, nel quale i ruoli sessuali convenzionalmente attribuiti all\u2019uomo e alla donna sono invertiti, in linea col tono femminista del brano. Successivamente le luci diventano pi\u00f9 fioche e Madonna esegue \"Open Your Heart\", mentre sta seduta su una sedia, ricreando la scenografia del video musicale, sicuramente pi\u00f9 elaborata, insieme ad uno dei ballerini. Chiudono il primo atto \"Causing a Commotion\" e \"Where's the Party\", eseguite con una felpa colorata indossata sopra alla gu\u00eapi\u00e8re (nelle due tappe italiane, Madonna utilizz\u00f2 invece una maglia di Roberto Baggio).\nNel secondo atto, il pi\u00f9 controverso e memorabile del tour, Madonna ritorna in scena sopra un letto con lenzuola di seta rossa, indossando un corpetto dorato, ed esegue una versione mediorientale di \"Like a Virgin\" insieme a due ballerini con dei seni a forma di cono. Verso la fine del brano, la cantante arriva a mimare una masturbazione frenetica, interrotta dalla stessa voce della cantante che dice: \u201c\"God\"\u201d (Dio). A questo punto l'ambientazione diventa quella di una cattedrale cattolica e Madonna indossa una tunica nera con un crocifisso eseguendo \"Like a Prayer\" con ballerini e coriste che indossano caste tonache monacali nere, rimandando all'abbigliamento ecclesiastico di sacerdoti e suore.\n Agli elementi cristiani (colonne, vesti e candele ex voto) si fondo alcuni elementi pagani, incarnati nell\u2019invasamento simulato da Madonna sia all\u2019inizio che alla fine della performance, che rimanda ai riti in onore di Dioniso praticati dalle Baccanti nell\u2019antica Grecia, simbolo di una religione, quella dell\u2019artista, che fonde spirito e corpo, senza che l\u2019uno escluda l\u2019altro: essa si concretizza perfettamente nel brano in questione e nell\u2019intero secondo atto di questo tour, aspramente criticati dai ferventi cattolici proprio per tale mistione tra spiritualit\u00e0 e sessualit\u00e0, tanto estranea alla cultura cristiana ma naturale nella cultura religiosa pagana. \nAppaiono poi un inginocchiatoio e una vetrata colorata. Viene eseguito cos\u00ec un medley di \"Live to Tell\" e \"Oh Father\": l\u2019atmosfera di questa esibizione \u00e8 molto intima e confessionale, cos\u00ec come i brani eseguiti; in particolare, il secondo \u00e8 dedicato al padre e a tutte le figure maschili autoritarie nella sua vita, quindi, in senso lato, Dio stesso, la ricerca della fede verso il quale \u00e8 incarnata dalla coreografia, che vede Madonna ed un ballerino danzare insieme, ad indicare la necessit\u00e0 della donna di trovare la sua fede in crisi. Madonna chiude il secondo atto con \"Papa Don't Preach\", brano che aveva rappresentato la prima grande polemica contro il Vaticano in virt\u00f9 del presunto \u201cincoraggiamento\u201d alla gravidanza adolescenziale e fuori dal matrimonio, e lascia la scena poco prima della fine della canzone.\nIl terzo atto si ispira al film \"Dick Tracy\". L'ambientazione cambia ancora una volta e Madonna riappare sul palco indossando un lungo soprabito nero ed esegue \"Sooner or Later\". Successivamente si toglie il soprabito, rivelando una gu\u00eapi\u00e8re verde, nera e bianca ed esegue \"Hanky Panky\". Al termine del brano, la cantante prende un finto disco in vinile e chiede alla band di metterlo, per poi lasciare il microfono ed eseguire \"Now I'm Following You\" in playback. Durante questa canzone uno dei ballerini appare vestito, appunto, come nel film \"Dick Tracy\", con il celebre spolverino giallo, interpretando l'omonimo protagonista del film e affiancando Madonna in una coreografia piuttosto elaborata.\nIl quarto atto si ispira alla Hollywood degli anni \u201830. Madonna torna sul palco indossando un accappatoio rosa e dei bigodini ed esegue \"Material Girl\". In seguito si toglie bigodini e accappatoio, rivelando un baby doll rosa e viola ed esegue \"Cherish\", suonando un'arpa affiancata da tre ballerini vestiti da tritoni. Segue \"Into the Groove\", che contiene un campionamento di \"Ain't Nobody Better\" degli Inner City. La cantante lascia la scena, per poi tornare indossando un top nero firmato Jean-Paul Gaultier ed eseguire la sua hit storica: \"Vogue\" . \nCome encore, Madonna esegue \"Holiday\", durante la quale viene ricreata un'atmosfera da party. Il secondo encore prevede invece una versione molto estesa di \"Keep It Together\", dove lei e i ballerini eseguono una coreografia utilizzando delle sedie. L'ambientazione e i costumi previsti per quest'ultimo brano sono ispirati al film \"Arancia meccanica\" di Stanley Kubrick.\nTappe.\nGiappone.\nIl tour parte il 13 aprile da Makuhari, un sobborgo alla periferia di Tokyo, a 30\u00a0km dal centro della citt\u00e0. I nove concerti giapponesi furono un successo di pubblico, anche se molti posti a sedere rimasero vuoti, a causa delle incessanti avversit\u00e0 atmosferiche che rovinarono il corretto svolgimento dello show. I nove concerti giapponesi registrarono il tutto esaurito in poche ore dalla prevendita incassando 37 milioni di dollari solo su territorio nipponico. Il regista David Fincher, registr\u00f2 le tre date di Tokyo, in 35\u00a0mm, per un'eventuale pubblicazione in VHS, che per\u00f2 venne accantonata. La seconda data di Yokohama venne trasmessa dalla TV giapponese e poi realizzata commercialmente in formato VHS e Laser Disk da Pioneer, sponsor ufficiale del tour, con il nome di \"Blond Ambition - Japan Tour 90\".\nNord America.\nSuccessivamente, il 4 maggio lo spettacolo debutta a Houston, in Texas, prima data americana, i biglietti venduti da mesi, un notevole successo di pubblico, al punto tale che la TV Americana MTV dedica un intero fine settimana all'evento, \"Blond Date Weekend\", registrando entrambe le date. Attualmente la data del 5 maggio \u00e8 disponibile in formato DVD, distribuito solo nel mercato tedesco (bootleg, audio pessimo). Il tour nord americano fu un successo di pubblico e di vendite, basta pensare che in solo due ore vennero venduti un totale di 482.832 biglietti, incassando 14.237.000$ (circa 113 milioni di dollari corretto per inflazione).\nA Chicago, il 25 maggio, il forte stress vocale provoca a Madonna un'infiammazione talmente grave che l'ultima data venne cancellata. La stessa cosa succeder\u00e0 a Philadelphia, Worcester e East Rutherford. Sempre nella data di Chicago, ha i primi problemi tecnici con il microfono headset. Il microfono non le funziona durante \"Open your Heart, Causing a Commotion, Where's the Party, Vogue\" e \"Keep it Together\".\nil 29 maggio, a Toronto, alla fine della lunga maratona durata tre giorni in Canada, la Polizia locale si presenta prima dell'inizio dello spettacolo, intimando la cantante a cambiare alcune parti dello spettacolo in quanto ritenuto \"osceno\" nei contenuti. Madonna si rifiuta, preferisce cancellare il concerto che cambiarne le impostazioni e, per tutta risposta, calca ancora di pi\u00f9 la scena della masturbazione durante lo spettacolo. La Polizia avvisa il Manager, Freddy DeMann, della possibilit\u00e0 dell'arresto della cantante a fine serata. A fine concerto, per\u00f2, le accuse di \"atti osceni in luogo pubblico\" vengono ritirate, dopo un'accurata supervisione dello spettacolo da parte delle Giubbe rosse, poich\u00e9 l'arresto avrebbe sicuramente creato uno scandalo internazionale e pubblicizzato indirettamente lo spettacolo.\nIl 25 giugno termina la leg americana a East Rutherford, e una tappa viene cancellata sempre per problemi legati alla laringite. La data finale nel New Jersey, di cui l'incasso venne completamente versato all'amfAR, associazione benefica per la ricerca sull'AIDS, viene dedicata al suo amico Keith Haring, morto l'anno prima di AIDS (una delle date del New Jersey, all'origine doveva essere trasmessa dall'HBO, esiste una registrazione video del 24 giugno, che la stessa TV HBO ha utilizzato per realizzare gli spot pubblicitari del tour).\nEuropa.\nPrecedentemente destinata per il 29 giugno, la data di G\u00f6teborg in Svezia, al Porto Eriksberg, viene spostata al 30 giugno dopo che la data del 1\u00ba luglio a Berlino venne cancellata a causa dei pochi biglietti venduti.\nCon la Leg europea del \"Blond Ambition\", Madonna cambia il look sostituendo la famosa coda di cavallo, che le stava provocando un indebolimento dei capelli, con dei boccoli biondi. Durante le date parigine, il regista Alek Keshishian registr\u00f2, per intero, in formato 35\u00a0mm, i tre concerti per il documentario : \"A letto con Madonna\", il documentario ottenuto, verr\u00e0 successivamente presentato, nel maggio 1991, al Festival di Cannes. A presenziare a tutte e tre le serate c'\u00e8 anche Jean Paul Gaultier, amico della cantante, nonch\u00e9 creatore di molti dei costumi utilizzati durante il concerto. Per la realizzazione del concerto lo stilista present\u00f2 oltre 1\u00a0500 bozzetti, tra tutti spiccavano i famosissimi body con il reggiseno con le coppe a cono. Durante la seconda data parigina si ripresenta il problema tecnico al micronono headset. \nIl 9 luglio Madonna arriva in Italia. Da diversi giorni le polemiche per il suo show si fecero pressanti sull'organizzatore, David Zard, affinch\u00e9 le date italiane venissero cancellate a causa dei contenuti dichiarati pornografici, da parte di alcune associazioni cattoliche molto vicine alla Santa Sede. La pubblicit\u00e0 negativa e la messa in vendita dei biglietti a sole 3 settimane dal primo concerto italiano, non aiutano le vendite dei biglietti (si parla di circa 60\u00a0000 biglietti venduti complessivamente per le date di Roma e Torino). Considerato che erano state previste due date a Roma in uno stadio la cui capienza era di 25 000 posti, e una data a Torino in uno stadio da 70 000 posti, i biglietti disponibili sarebbero stati circa 120 000, contro i 60 000 venduti realmente. All'arrivo all'aeroporto di Ciampino, Madonna e Pat Leonard ebbero l'idea di indire una conferenza stampa per spingere la vendita dei biglietti. Madonna disse ai giornalisti riuniti, di essere orgogliosa di essere italoamericana e di essere cresciuta in un Paese \"che crede nella libert\u00e0 di parola e di espressione artistica\". Disse che il suo show era una rappresentazione teatrale che conduceva il pubblico in \"un viaggio emozionale...e sta al pubblico giudicare\". Le polemiche, per\u00f2, non si fermano, la seconda data di Roma venne cancellata, mentre la quarta data non venne pi\u00f9 presa in considerazione dall'organizzazione David Zard (ufficialmente il tour doveva finire in Italia, a Verona o Firenze).\nPassata la bufera italiana il tour approda in Germania Ovest: precedentemente la data di Berlino era stata cancellata, mentre quella di Colonia spostata a Dortmund anche qui a causa dei pochi biglietti venduti. A Londra, la seconda data viene trasmessa in diretta da BBC Radio 1, che chiese alla cantante un'autocensura durante lo show riguardo alla pronuncia di certi vocaboli: per tutto punto, la parola \"f**k\", venne pronunciata ben 27 volte durante il concerto.\nIl 25 luglio arriva per la prima volta in Spagna. All'aeroporto scene di isterismo creano trambusto all'arrivo di Madonna e dello staff. Lo spettacolo di Madrid doveva essere replicato il 28 luglio, ma venne spostato a Vigo, nel nord della Spagna, a causa del mancata concessione dello stadio, per la seconda data, da parte dell'associazione calcistica, nonch\u00e9 proprietaria del Vicente Calder\u00f3n. Il successo di pubblico, in Italia guadagnato nel precedente tour del 1987, porta alla scelta della diretta TV da parte dell'azienda italiana Sacis e della Rai, che trasmette il concerto in diretta il 1\u00ba agosto 1990, in mondovisione da Barcellona, su Rai Uno, con un'audience di oltre 4 milioni di telespettatori solo sul territorio italiano, per la cifra esorbitante di tre miliardi di lire.\nIl termine del tour, come gi\u00e0 detto, doveva essere l'Italia, ma la pubblicit\u00e0 negativa e la troppa vicinanza ai mondiali di calcio Italia '90 (terminarono proprio due giorni prima del concerto romano), ne caus\u00f2 lo spostamento in un'altra citt\u00e0 europea. La data di Nizza doveva essere preceduta da Basilea, in Svizzera, ma per problemi riguardanti gli sponsor e il luogo in cui doveva essere svolto l'evento, non venne mai realizzata.\nL'ultima data, registrata dalla Costa Azzurra, venne trasmessa dalla televisione americana via cavo HBO, per il solo mercato statunitense, riscuotendo un enorme successo di pubblico con oltre venti milioni di telespettatori, diventando lo speciale televisivo pi\u00f9 seguito nella storia della HBO. Nel novembre dello stesso anno la Pioneer, sponsor ufficiale del tour, pubblic\u00f2 il concerto di Nizza in formato Laserdisc, con il titolo \"Live! - Blond Ambition World Tour 90\". Nel maggio del 1991, viene presentato il documentario \"Truth or Dare\" registrato durante il tour dal regista Alek Keshishian (in origine David Fincher, che abbandon\u00f2 prima dell'inizio); documentario che racconta il backstage del \"Blond Ambition Tour\", con oltre 250 ore di pellicola, in Italia usc\u00ec con il titolo \"A letto con Madonna\".\nArtisti d'apertura.\nLa seguente lista rappresenta il numero correlato agli artisti d'apertura nella tabella delle date del tour."}
{"id": "448125", "revid": "33689", "url": "https://it.wikipedia.org/wiki?curid=448125", "title": "Litorale pisano", "text": "Il litorale pisano \u00e8 una zona geografica della Provincia di Pisa affacciata ad ovest sul Mar Ligure. Si estende da Marina di Vecchiano fino al confine con il comune di Livorno, con vista sull'arcipelago toscano. Questa zona, a meno di 10 km da Pisa, ha ricevuto la Bandiera Blu europea. Sono quattro i pi\u00f9 importanti centri balneari del litorale: Marina di Vecchiano, Marina di Pisa, Tirrenia e Calambrone. Dal punto di vista amministrativo si divide tra i comuni di Pisa e Vecchiano.\nTerritorio.\nIl litorale pisano \u00e8 da sempre lo sbocco della citt\u00e0 di Pisa verso il mare, sono due i fiumi che attraversano questa zona: l'Arno ed il Serchio. Inoltre sono due anche le riserve naturali comprese in quest'area: la Tenuta di San Rossore a nord e la Tenuta di Tombolo a sud.\nStoria.\nVerso la fine dell'Ottocento, lungo la strada litoranea, cominciarono a sorgere le prime ville, molte delle quali in stile liberty. Dopo qualche anno questa zona pescosa e tranquilla divent\u00f2 un vero e proprio centro cittadino: Marina di Pisa. Infatti, intorno al 1920, con un'importante operazione di bonifica del territorio, fu ridotta la notevole presenza d'acqua, ponendo quindi le basi per la colonizzazione della zona. \nUn'altra zona paludosa a sud di Marina di Pisa, cio\u00e8 Tirrenia, fu soggetta a una bonifica da parte del regime fascista. Qui, dove a seguito delle bonifiche si estende ancor oggi una fitta pineta, verso gli anni trenta del Novecento venne fondata una moderna ed elegante stazione balneare, \"La Perla del Mediterraneo\", pubblicizzata dal regime come luogo ideale per la formazione fisica delle generazioni del periodo, ma che conobbe un vero sviluppo solo nel dopoguerra.\nLe trasformazioni interessarono anche l'area di Calambrone, la cui denominazione un tempo indicava esclusivamente una estesa zona costiera, priva di insediamenti residenziali, immediatamente a nord di Livorno e suddivisa tra i comuni di Pisa, Livorno e, prima dell'ampliamento del porto labronico, Collesalvetti; nei medesimi anni trenta, nella parte Calambrone amministrata dal comune pisano, a nord del canale Scolmatore, sorsero diverse colonie estive. Dopo un periodo di intensa fortuna, le colonie furono abbandonate negli ultimi decenni del Novecento, ma, con l'inizio del nuovo secolo, questi complessi edilizi sono stati inseriti nel progetto di rilancio della localit\u00e0 e quindi restaurati. Per migliorare i collegamenti del litorale, nel 1932 fu realizzata la linea ferroviaria Livorno-Tirrenia-Pisa, con stazioni nelle localit\u00e0 di Calambrone, Tirrenia e Marina di Pisa. Il servizio cess\u00f2 nel 1960 e la ferrovia fu abbandonata.\nAmbiente.\nOggi tutta la zona \u00e8 interessata da un progetto di salvaguardia, sia a livello regionale che nazionale, teso a preservare l'unicit\u00e0 dell'ambiente, grazie a interventi di protezione delle coste per impedire il grave pericolo dell'erosione. Le pinete di pino marittimo importate dai Lorena sono in continuo abbattimento da parte del comune di Pisa, in collaborazione con l'Ente Parco, a causa dell'attacco del matsucoccus, una cocciniglia che colpisce questa tipologia di pini causandone la morte.\nLungo il litorale sono presenti ben tre aree protette, il Parco naturale di Migliarino, San Rossore, Massaciuccoli, l'Oasi Dune di Tirrenia e l'Oasi Bosco di Cornacchiaia. Ci\u00f2 nonostante, al 2010 si registra la proposta di realizzazione di un parco giochi ispirato ai maggiori parchi a temi italiani a poca distanza dall'oasi naturale WWF Bosco di Cornacchiaia; ad oggi, la proposta non risulta ancora approvata dalle autorit\u00e0 competenti.\nInoltre le associazioni ambientaliste hanno sollevato proteste per la forte espansione urbanistica di Calambrone e l'abbattimento di alcune porzioni di pineta."}
{"id": "448128", "revid": "869733", "url": "https://it.wikipedia.org/wiki?curid=448128", "title": "Film tv", "text": ""}
{"id": "448135", "revid": "599013", "url": "https://it.wikipedia.org/wiki?curid=448135", "title": "Adusbef", "text": "L'Adusbef (Associazione Difesa Utenti Servizi Bancari e Finanziari) \u00e8 un'associazione di tutela dei consumatori specializzata nel settore finanziario, bancario, assicurativo, postale, delle telecomunicazioni e dei trasporti con sede a Roma, in via Bachelet 12. Il presidente \u00e8 l'avv. Antonio Tanza; fino al 2017 \u00e8 stato Elio Lannutti.\nL'Adusbef \u00e8 iscritta al Consiglio nazionale dei consumatori e degli utenti tra le associazioni maggiormente rappresentative e .\nStoria.\nL'associazione ADUSBEF viene fondata il 13 maggio 1987 da un gruppo di tecnici che lavoravano prevalentemente in banche ed in compagnie d'assicurazione, con lo scopo di difendere i cittadini da soprusi e malefatte del sistema creditizio, finanziario e assicurativo. Quando venne creata, la difesa dei consumatori nel settore bancario era allo stato embrionale: gli utenti bancari potevano essere vessati e maltrattati, le fideiussioni potevano essere fatte sottoscrivere in bianco e riempite successivamente. Non vi era infatti alcuna legge sulla \"trasparenza bancaria\".\nSolo cinque anni dopo, il 27 febbraio 1992, arriv\u00f2 la legge 154/92 sulla trasparenza delle operazioni bancarie. L'ABI, Associazione bancaria italiana, cerc\u00f2 di evitare tale legge, varando un codice di autoregolamentazione interno al sistema bancario, che l'ADUSBEF riusc\u00ec a smontare e ridicolizzare con incursioni quotidiane negli sportelli delle banche. L'ADUSBEF \u00e8 intervenuta denunciando il comportamento delle banche nei casi Lombardfin, Enimont, Imi-Sir. Ha indirizzato la sua attivit\u00e0 per costringere le banche a maggiori livelli di trasparenza; le assicurazioni a pi\u00f9 adeguati rapporti con gli utenti; le Autorit\u00e0 di controllo Consob, Isvap, Bankitalia, a pi\u00f9 incisive attivit\u00e0 a tutela dei diritti dei cittadini.\nL'Associazione ha affrontato la questione dei mutui usurari; degli interessi anatocistici sui conti correnti bancari; la continua lievitazione dei costi di gestione dei conti bancari gravati da nuovi balzelli; il caso della Bipop-Carire; la vicenda dei bond Argentini collocati dalle banche presso i risparmiatori; contribuito alla condanna del cartello di 39 compagnie assicurative in merito alla RC Auto, con premi lievitati del 95% negli ultimi sei anni; individuato oneri impropri gravanti sulle bollette Telecom come \"la tassa sui campanelli\" per ascoltare lo squillo del telefono.\nSvolgimento delle attivit\u00e0.\nStudi e ricerche, pubblicazioni, convegni.\nL'ADUSBEF \u00e8 specificatamente specializzata nei problemi relativi all'utenza del settore bancario ed assicurativo, ma nel tempo ha integrato la propria attivit\u00e0 grazie al contributo di associati con varie specializzazioni anche nel settore postale e telefonico.\nCi\u00f2 ha spinto l'associazione a concretizzare analisi, critiche e proposte sia sul suo periodico, \"Risparmio &amp; Futuro\", edito fin dal 1988, sia in pubblicazioni: \"Come sfruttare la banca\" (Edizioni L'Altritalia, 1994) e \"Guida all'uso della Banca\" (Editori Riuniti, 1996).\nDal 1994 ha effettuato studi sul sistema bancario di molte regioni italiane: in particolare quello relativo al Lazio (aggiornato annualmente) \u00e8 inserito, dal 1997, nell'ambito dei progetti realizzati per la Regione Lazio.\nl'ADUSBEF ha condotto studi sui sistemi nazionali bancario e assicurativo, oltre a studi particolareggiati sui sistemi finanziari di alcune province, partecipando ad un progetto internazionale (finanziato dalla Commissione europea) sui servizi bancari ed assicurativi europei.\nConsulenza e assistenza.\nOffre consulenze telefoniche gratuite a tutti coloro che ad essa si rivolgono, indipendentemente dall'iscrizione all'associazione. L'operativit\u00e0 di assistenza telefonica centrale si sviluppa nell'arco dell'intera giornata lavorativa. Essa riceve nelle proprie sedi gli associati che necessitino di assistenza, di pareri specifici, di analisi documentale ecc.\nInterventi sulla Pubblica Amministrazione e sugli organi legislativi.\nADUSBEF \u00e8 pi\u00f9 volte intervenuta presso il Ministero dell'economia e elle finanze per denunciare situazioni manifestamente vessatorie o per sollevare problemi di valenza generale ed \u00e8 spesso consultata nelle audizioni presso le Commissioni parlamentari.\nAltre attivit\u00e0.\nL'Associazione partecipa a convegni, tavole rotonde ed altre iniziative sui problemi del settore creditizio, finanziario, assicurativo. Collabora con molte riviste tramite rubriche fisse ed interventi continuativi su temi e problemi inerenti ai suoi campi d'azione.\nArticolazione territoriale dell'associazione.\nL'ADUSBEF \u00e8 operativa sul territorio nazionale, articolandosi in filiali regionali e provinciali.\nOltre alla sede nazionale di Roma, l'associazione conta circa centotrenta sedi locali in tutte le regioni d'Italia, tranne la Val d'Aosta.\n\u00c8 membro della FUBE (Federazione Utenti Bancari Europei) fondata nel 1996 con associazioni di Spagna (AICAR-ADICAE), Francia (AFUB), Paesi Bassi (Consument &amp; Geld Zaken) e Regno Unito (National ABC), operanti nei settori bancario, finanziario, assicurativo.\nLe azioni dell'ADUSBEF.\nL'Associazione ha focalizzato i suoi sforzi, oltre che all'assistenza dei singoli consumatori che ad essa si rivolgevano, anche per avviare campagne di sensibilizzazione e per affrontare, tramite i professionisti suoi associati, casi di rilevanza nazionale.\nCaro prezzi.\nLa seconda met\u00e0 del 2004 ha visto l'ADUSBEF attiva anzitutto sul fronte dei prezzi: dalla benzina alle tariffe elettriche e del gas, dal carobanca a quello delle assicurazioni RC Auto. L'assenza di azioni istituzionali di controllo, o di semplice dissuasione, permetteva agli esercenti (ed in genere a tutti coloro che possono imporre i \u201cloro\u201d prezzi lungo la filiera produttore-consumatore finale) di operare un trasferimento netto di capitali dagli utenti a coloro che intermediavano tra domanda ed offerta. L'azione dell'associazione si \u00e8 concretizzata il 16 settembre, quando i cittadini-consumatori sono stati chiamati da Intesaconsumatori al quarto \u201csciopero della spesa\u201d; all'iniziativa si \u00e8 associata anche la Coldiretti con presidi in varie citt\u00e0.\nCaro-banca e obbligazioni \u201csenza obbligo di informazione\u201d.\nL'ADUSBEF ha individuato nella continua lievitazione dei costi bancari un agire irresponsabile degli istituti di credito i quali, forti degli strumenti che la legislazione vigente offriva loro, apportavano frequentemente aumenti ai prezzi applicati ai servizi da loro offerti, inventando nuove voci di costo non considerate da alcun contratto bancario e approfittando per collocare \u201csenza obbligo di informazione\u201d obbligazioni bancarie anche strutturate. A livello nazionale il risultato di queste liberalit\u00e0 ha comportato che 850.000 risparmiatori sono rimasti coinvolti, affidandosi ai consigli offerti loro dagli operatori di settore, in tutti i pi\u00f9 rovinosi \"crack\" finanziari di inizio secolo come i bond argentini, i casi di Parmalat e Cirio, ma anche i tracolli di Giacomelli, Finmek ed altre aziende.\nL'azione dell'ADUSBEF ha spinto l'allora Governatore della Banca d'Italia, Antonio Fazio, a prendere posizione (almeno nominalmente e senza successo) sul caro-banca, invitando gli istituti di credito ad una maggiore morigeratezza.\nAnatocismo.\nLa ventennale battaglia dell'ADUSBEF contro gli abusi bancari ha avuto un significativo riconoscimento nella sentenza n\u00b0 21095/2004 della Corte di Cassazione a sezioni unite. La tentata rivincita sull'ABI dalle banche, che pretendevano di ribaltare precedenti sentenze di Cassazione sull'anatocismo (pratica illegale vietata dall'art. 1283 del Codice civile, ma imposta dagli \u201cusi bancari\u201d applicati per oltre mezzo secolo, consistente nel capitalizzare ogni 3 mesi gli interessi sui prestiti) ha avuto un effetto boomerang, perch\u00e9 ha consentito a milioni di correntisti di riottenere capitale ed interessi attraverso un ricalcolo che eliminava dal computo imposto dalle banche il procedimento anatocistico.\nDall'inizio del 2005, si sono susseguite sentenze di condanna contro le banche, sia sul versante della collocazione illecita di bond, sia su quello dell'anatocismo, mentre migliaia di correntisti affidati si sono rivolti all'ADUSBEF per valutare ed impostare un eventuale procedimento giudiziario. \u00c8 stata forse proprio questa l'azione associativa socialmente pi\u00f9 incisiva: per la prima volta non solo privati correntisti, ma \u2013 soprattutto \u2013 societ\u00e0 affidate hanno visto nell'ADUSBEF un riferimento concreto in grado di azionare, contro le illegittimit\u00e0 bancarie, le leve a disposizione per il recupero di posizioni pi\u00f9 corrette e per ricondurre l'azione delle banche in un ambito di legge.\nIl caso Bipielle.\nParallelamente, l'ADUSBEF ha denunciato gli scandalosi addebiti per centinaia di euro praticati dal Gruppo bancario Bipielle effettuati d'iniziativa sugli estratti conto di fine anno per servizi mai richiesti e neppure erogati. A fronte degli addebiti con destrezza per \u201cspese d'urgenza\u201d (50 euro), \u201cspese amministrative\u201d (35 euro) spese postelegrafoniche (50 euro), l'ADUSBEF ha inoltrato 10 esposti-denuncia ad altrettante Procure della Repubblica, chiedendo di accertare se tali disinvolti comportamenti avessero integrato i reati di truffa ed appropriazione indebita.\nLa Banca Popolare di Lodi aveva infatti inserito in Gazzetta Ufficiale (2\u00aa parte\u00a0\u2013 Altri annunci commerciali) non solo aumenti di prezzi, spese e commissioni, relativi a voci di costo gi\u00e0 previste nei contratti in essere, ma nuove voci con conseguente modifica unilaterale al di fuori delle norme richiamate dall'art. 117 punto 5 e dall'art. 118 del Testo Unico Bancario.\nL'ADUSBEF si \u00e8 battuta contro l'ex Governatore della Banca d'Italia Fazio, ufficialmente la figura garante del comportamento delle banche, con decine di denunce alla magistratura, sfociata con le dimissioni avvenute il 20 dicembre 2005.\nL'impegno dell'ADUSBEF \u00e8 attualmente rivolto ad abrogare l'art. 118 del Testo Unico Bancario, da essa ritenuto ingiusto, utilizzato dal Rag. Gianpiero Fiorani per addebitare circa 100 euro pro-capite ad almeno 1 milione di correntisti della ex-Banca Popolare di Lodi."}
{"id": "448138", "revid": "767487", "url": "https://it.wikipedia.org/wiki?curid=448138", "title": "Death Cab for Cutie", "text": "I Death Cab for Cutie sono un gruppo musicale alternative rock statunitense formatosi a Bellingham, Washington, nel 1997. La band \u00e8 attualmente formata da Ben Gibbard (voce, chitarra, piano), Nick Harmer (basso), Jason McGerr (batteria) Dave Depper (chitarra, tastiere) e Zac Rae (tastiere, chitarra). Nel 2014, il chitarrista e produttore Chris Walla ha annunciato il suo addio alla band dopo la fine delle sessioni di registrazione dell'ottavo album in studio del gruppo, \"Kintsugi\".\nIl progetto DCFC inizia come lavoro solista di Ben Gibbard, che forma una band con tre suoi compagni di college universitario dopo aver pubblicato la demo \"You Can Play These Songs with Chords\", a seguito della quale ottenne un contratto discografico con la Barsuk Records. I primi due album della band, \"Something About Airplanes\" e \"We Have the Facts And We're Voting Yes\", pubblicati nel 1998 e nel 2000, ottennero critiche positive all'interno dell'ambiente indie. Con \"The Photo Album\" arrivano i primi piazzamenti in classifica, mentre \"Transatlanticism\" porta la band al successo commerciale e di critica. Dopo il passaggio alla Atlantic Records, il gruppo pubblica \"Plans\", certificato disco di platino nel 2008, \"Narrow Stairs\", una ripresa pi\u00f9 rock rispetto al precedente, \"Codes And Keys\", da cui viene estratto \"You Are A Tourist\", primo singolo della band a raggiungere la vetta della \"Billboard\" US Alternative Songs, e \"Kintsugi\", l'ultimo disco alla cui realizzazione ha partecipato Chris Walla.\nLo stile dei Death Cab \u00e8 stato etichettato come indie rock, indie pop e alternative rock, caratterizzato dall'uso di strumenti non convenzionali e dal particolare stile vocale del leader Ben Gibbard.\nIl nome.\nIl gruppo prende il suo nome dall'omonimo brano musicale satirico dei Bonzo Dog Doo-Dah Band, che fu poi ripreso dai Beatles nel loro film \"Magical Mystery Tour\". Benjamin Gibbard, leader della band, ha dichiarato nel 2005 che se avesse saputo che i Death Cab for Cutie sarebbero arrivati dove sono adesso, avrebbe sicuramente scelto un altro nome.\nNel 2011, in un'intervista al talk show \"Hoppus On Music\", Ben Gibbard e Chris Walla hanno raccontato un curioso episodio legato al nome della loro band: \"Nel 1999 abbiamo suonato in South Carolina, presentati come i \"Death Camp for Cutie\". Giorni prima dell'esibizione la citt\u00e0 era piena di poster scritti male, perfino gli organizzatori del concerto avevano sbagliato il nome! A quel punto abbiamo deciso di introdurre una clausola contrattuale che ci assicura un risarcimento in caso qualcuno decida di organizzare un nostro concerto sbagliando a scrivere il nome della band: niente di particolare, soltanto 50 dollari. Quindi, se qualcuno vorr\u00e0 mai storpiare il nostro nome, che sia pronto a sborsare!\".\nStoria.\nGli inizi (1997\u20132000).\nI Death Cab for Cutie hanno inizio solo per iniziativa di Ben Gibbard, nel periodo in cui era il chitarrista dei Pinwheel e registrava brani sotto il nome di \"All-Time Quarterback\". Nel 1997 registra una cassetta dal titolo \"You Can Play These Songs with Chords\" in cui suonava tutti gli strumenti da solo e li sovraincideva con l'aiuto dell'amico Chris Walla, nelle vesti di produttore (e voce secondaria nel brano \"Pictures In An Exhibition\"). La cassetta riscuote un grande successo e lo porta alla firma di un contratto con la Barsuk Records. Gibbard, allora, decide di espandere il suo progetto musicale, reclutando Nicholas Harmer come bassista e Nathan Good come batterista, mentre Walla si unisce alla band come chitarrista e tastierista. Il gruppo si forma ufficialmente alla Western Washington University di Bellingham.\nGrazie al successo della demo di Gibbard, i Death Cab pubblicano il loro primo album, \"Something About Airplanes\", realizzato nell'estate del '98. Il disco include tre inediti, nuove versioni di cinque brani gi\u00e0 presenti in \"You Can Play These Songs\" \"with Chords\", e di \"Your Bruise\", pubblicato in precedenza come split-single con un'altra popolare band indie-rock, i The Revolutionary Hydra, che i Death Cab omaggiano con una cover del brano \"The Face That Launched 1000 Shits\", presente proprio in \"Something About Airplanes\". L'album riceve critiche favorevoli da tutto il mondo della musica indie e porta la band al suo primo tour.\nNel 1999 il gruppo inizia a lavorare sul secondo album, \"We Have the Facts and We're Voting Yes\": durante le sessioni di registrazione, per\u00f2, Nathan Good abbandona la band per sposarsi. Di conseguenza, \u00e8 Gibbard a suonare la batteria per il resto delle canzoni non ancora registrate, mentre nelle tracce \"The Employment Pages\" e \"Company Calls Epilogue \"viene mantenuta la batteria di Good. Durante due tour del 1999, Good viene rimpiazzato temporaneamente da Jayson Tolzdorf-Larson, il quale appare anche nella canzone \"Spring Break Broke\", tratta dal mini-EP \"Death Cab for Fiver\", pubblicato in vinile. Nel 2000 viene ingaggiato un nuovo batterista, Michael Schorr, che contribuisce alla realizzazione dell'EP \"The Forbidden Love\", pubblicato nell'ottobre dello stesso anno.\nLa svolta: \"The Photo Album\" e \"Transatlanticism\" (2001\u20132004).\nNel 2001 viene pubblicato \"The Photo Album, \"terzo album in studio della band. Dal disco vengono estratti i primi veri singoli dei Death Cab: \"A Movie Script Ending\", che raggiunge la posizione numero 123 della Official Singles Chart, \"I Was A Kaleidoscope\", alla posizione numero 115, e \"We Laugh Indoors\", alla numero 122. Quattro tracce bonus contenute nelle versioni deluxe di \"The Photo Album\" vengono pubblicate nell'EP \"The Stability\". Un anno dopo, per festeggiare il successo di \"The Photo Album\", viene pubblicata un'edizione speciale di \"You Can Play These Songs With Chords\", con 10 nuove canzoni registrate dai Death Cab del periodo risalente alla pubblicazione di \"Something About Airplanes\".\nAgli inizi del 2003, Michael Schorr lascia la band per motivi non meglio specificati. Al riguardo, Chris Walla ha in seguito dichiarato: \"Quando lavoravamo con Michael, tutto riusciva bene dal punto di vista musicale: era un ragazzo in gamba. Ma per qualche strano motivo - \u00e8 irrilevante se dipendesse da lui o da noi - ci sentivamo come Nick, Ben, io e una quarta persona, che lavorava con noi ma al tempo stesso faceva fatica ad integrarsi nel nostro progetto musicale. Nel periodo in cui registravamo \"We Have The Facts And We're Voting Yes\" lavoravamo come un gruppo compatto di tre persone, dopo che Nathan se ne era andato. Ma con Michael non ci siamo mai sentiti come quattro persone che formano una band\".\nIl sostituto di Schorr \u00e8 Jason McGerr, il quale suonava prima negli Eureka Farm. Nell'ottobre 2003 viene pubblicato l'album di maggior successo della band, \"Transatlanticism\". Le copie vendute di \"Transatlanticism\" nel primo anno dalla pubblicazione sono 225.000, e molte canzoni tratte da questo album vengono usate per film e serie TV quali \"2 single a nozze - Wedding Crashers\", \"The O.C.\", \"Californication\", \"Six Feet Under\", \"CSI Miami \"e molte altre. Da \"Transatlanticism \"vengono estratti tre singoli: \"The New Year\", \"Title And Registration \"e \"The Sound Of Settling\". L'album ottiene grande successo di critica e consacra la band come icona principale dell'indie rock anni 2000. Nel 2004 vengono pubblicati due nuovi EP: \"Studio X Sessions\", contenente quattro nuove versioni in studio di brani da \"You Can Play These Songs with Chords\", \"Something About Airplanes\", \"The Photo Album\" e \"Transatlanticism\", e il live \"The John Byrd\", chiamato cos\u00ec in onore del loro sound manager.\nIl contratto con la Atlantic Records e \"Plans\" (2004-2006).\n\"The John Byrd\" rappresenta l'ultima pubblicazione per la Barsuk Records: qualche mese dopo, infatti, i Death Cab firmano un contratto a lungo termine con la Atlantic Records, l'unica etichetta che, secondo le parole di Ben Gibbard, \"potesse darci la possibilit\u00e0 di mantenere la nostra creativit\u00e0\". Il primo album pubblicato con la nuova casa discografica \u00e8 \"Plans\", pubblicato nell'agosto del 2005. Prima della pubblicazione di \"Plans\", Ben Gibbard aveva affermato che \"\"Transatlanticism\" era, nel suo complesso, un unico grande addio. Vorrei che quest'album fosse visto come una serie di \"Ciao!\"\". I singoli \"Soul Meets Body \"e \"Crooked Teeth \"hanno debuttato nella top 10 della US Billboard Alternative Songs Chart, mentre \"I Will Follow You Into The Dark\", nonostante non abbia ottenuto alcun piazzamento in nessuna classifica, rimane il brano pi\u00f9 venduto nella storia della band. \"Plans\" \u00e8 stato certificato disco di platino nel 2008, grazie anche alla sua permanenza nella Billboard Album Chart per 47 settimane consecutive. L'album ha inoltre ottenuto una nomination ai Grammy Awards, nella categoria \"Best Alternative Album\".\nSempre nel 2005 viene pubblicato \"Drive Well, Sleep Carefully - On the Road with Death Cab for Cutie\", DVD che raccoglie esibizioni dei Death Cab durante il \"Transatlanticism Tour\". L'anno successivo viene pubblicato \"Directions: The Plans Video Album\", DVD contenente un video musicale creato apposta per ogni traccia dell'album e due video aggiuntivi per le tracce bonus \"Talking Like Turnstiles \"e \"Jealousy Rides With Me\". Tra gli autori dei video figurano Lance Bangs, P.R. Brown, Ace Norton, Jeffrey Brown, Lightborne, Autumn de Wilde, Rob Schrab, Laurent Briet, Monkmus e Aaron Stewart-Ahn.\n\"Narrow Stairs\" (2007\u20132009).\nNel 2007 i DCFC ritornano in studio per registrare il loro sesto album. Chris Walla, in un'intervista dell'ottobre del 2007, dichiara che 6 delle 11 canzoni previste sull'album sono pronte. \"Narrow Stairs \"viene pubblicato il 12 maggio 2008, anticipato dal singolo \"I Will Possess Your Heart\", che riceve una nomination come \"Best 2008 Rock Song\". \"I Will Possess Your Heart\", della durata superiore a 8 minuti per via della sua introduzione strumentale di 4 minuti e mezzo, \u00e8 stata fortemente editata dalle radio. Gli altri singoli pubblicati da \"Narrow Stairs \"sono \"No Sunlight\", \"Cath...\" e \"Grapevine Fires\".\nConcepito come una ripresa pi\u00f9 rock rispetto a \"Plans\", il disco \u00e8 il primo dei Death Cab a raggiungere la vetta della Billboard 200 e riceve una nomination ai Grammy Awards come \"Best Alternative Music Album\". All'interno della cerimonia, i membri della band si sono distinti per aver parlato della loro \"guerra\" contro l'abuso di Auto-Tune, il programma di editing audio usato molto frequentemente dai produttori di un brano musicale per correggere imperfezioni nella voce performante. \"Vogliamo che ritorni la \"blue note\"\" afferma Gibbard, \"quel suono non intonato alla perfezione, che dia carattere e anima al brano e al cantante\". Nonostante il successo di critica di \"Narrow Stairs\", il frontman della band lo definisce tutt'oggi \"il disco pi\u00f9 deprimente nella storia del gruppo\".\nEsattamente un anno dopo viene pubblicato l'EP \"The Open Door\", contenente quattro tracce scritte durante la produzione di \"Narrow Stairs \"e una demo della canzone \"Talking Bird\", quinto brano nella tracklist dell'album. \"The Open Door\" ha ricevuto una nomination come \"Best Alternative Music Album\" ai 52esimi Grammy Awards.\nIl 25 novembre del 2008, per festeggiare il decimo anniversario dell'uscita di \"Something About Airplanes\", i Death Cab pubblicano una versione bonus del loro primo album, includendovi un CD con la loro primissima esibizione dal vivo al The Crocodile Cafe di Seattle. Nel 2009, la band collabora alla colonna sonora del film \"\" realizzando il brano \"Meet Me on the Equinox\".\n\"Codes And Keys\" (2010\u20132012).\nDopo tre anni di lavoro, i Death Cab pubblicano nel maggio 2011 il loro nuovo album, \"Codes and Keys\". Rispetto ai precedenti lavori, l'album \u00e8 pi\u00f9 incentrato sul suono delle tastiere, molto pi\u00f9 predominanti delle chitarre in diverse canzoni. Dal disco vengono estratti quattro singoli: \"Home Is A Fire\", \"You Are A Tourist\", \"Underneath The Sycamore \"e \"Stay Young, Go Dancing\". Il video musicale di \"You Are A Tourist\" \u00e8 il primo ad essere stato mandato in onda mentre veniva filmato: il videoclip, infatti, non ha subito alcun editing ed \u00e8 stato filmato una volta sola. Questo singolo, infine, \u00e8 il primo del gruppo a raggiungere la prima posizione della \"Billboard\" US Alternative Songs.\nL'album riceve critiche positive, ma l'accoglienza dei fan \u00e8 piuttosto fredda a causa dei testi delle canzoni dell'album, molto pi\u00f9 \"felici\" e non pi\u00f9 diretti verso un amore impossibile da raggiungere. A tal proposito, Ben Gibbard ha dichiarato che \"le canzoni dei Death Cab hanno sempre riflettuto la mia attuale condizione amorosa. Ora sono un uomo sposato, quindi ci si poteva benissimo aspettare un album che non avesse come tema principale la disperazione per il fallimento di una relazione.\". Il leader fa riferimento al suo matrimonio con l'attrice e cantante Zooey Deschanel, da cui poi si \u00e8 separato dopo due anni. La coppia ha ufficializzato il divorzio nel dicembre 2012.\nDurante il \"Codes And Keys Tour\", alle esibizioni della band hanno preso parte i membri della Magik*Magik Orchestra, con cui i Death Cab avevano collaborato nei brani \"Codes And Keys \"e \"Stay Young, Go Dancing\". Il tour promozionale dell'album ha toccato varie parti del mondo, Europa inclusa.\nL'addio di Chris Walla e \"Kintsugi\" (2013\u20132016).\nL'11 ottobre del 2013, sul profilo Instagram della band viene pubblicata una nuova foto con la didascalia \"DCFC LP8 begins\". Riguardo al nuovo album, Ben Gibbard dice: \"Se con \"Codes And Keys\" avevamo perso qualche fan, con questo disco ce li riprenderemo. Alcune di queste canzoni sono fortemente collegate ai nostri primi lavori, quelli che la gente adora di pi\u00f9\". All'interno della stessa intervista, Gibbard annuncia che il nuovo album sar\u00e0 il primo a non essere prodotto da Chris Walla: il mixaggio e la produzione saranno affidati a Rich Costey. Il 29 ottobre, in occasione del decimo anniversario di \"Transatlanticism\", ne viene pubblicata una versione speciale, che include le demo di ogni traccia dell'album. A questa pubblicazione \u00e8 seguito un mini-tour in giro per gli Stati Uniti, dedicato unicamente alle undici tracce di \"Transatlanticism\". Al Record Store Day del 2014 viene pubblicato \"Death Cab for Cutie's Live 2012 with Magik*Magik Orchestra\", disponibile soltanto in formato digitale o in vinile.\nIl 13 agosto del 2014, la band annuncia tramite un post sulla loro pagina Facebook l'addio del chitarrista Chris Walla. La sua ultima esibizione con i Death Cab for Cutie \u00e8 avvenuta al Rifflandia Festival, a Victoria, terminata con un toccante abbraccio tra tutti i membri della band. Un anno dopo, Walla rivela di non aver pi\u00f9 voluto proseguire la sua carriera con i Death Cab \"perch\u00e9 il messaggio delle ultime canzoni non rifletteva la mia vita in un modo tale da permettermi di continuare ad essere partecipe di questo progetto\".\nIn un'intervista a Rolling Stone dell'ottobre 2014, Ben Gibbard ha rivelato i titoli di quattro canzoni dell'ottavo album in studio dei Death Cab: \"No Room In Frame\", \"Good Help (Is So Hard To Find)\", \"The Ghosts Of Beverly Drive\" e \"Black Sun\". Il 12 gennaio 2015 sono stati rivelati il titolo e la tracklist del nuovo album, \"Kintsugi\", la cui pubblicazione \u00e8 prevista per il 31 marzo. Il 20 gennaio, i Death Cab for Cutie si sono esibiti al Crocodile Cafe di Seattle con due nuovi touring members in sostituzione di Chris Walla: Dave Depper e Zac Rae. Durante il concerto, la band ha suonato tre tracce presenti in \"Kintsugi\".\nIl 26 gennaio \u00e8 stato pubblicato \"Black Sun\", primo singolo estratto dal nuovo album, il cui videoclip ufficiale \u00e8 stato pubblicato l'11 febbraio 2015 sul canale YouTube ufficiale della band. A intervalli di due settimane sono stati resi disponibili per l'ascolto i brani \"No Room In Frame\", il secondo singolo \"The Ghosts Of Beverly Drive\" e \"Little Wanderer\". Il 23 marzo, la band ha reso disponibile l'ascolto dell'intero album online. Alla sua uscita, \"Kintsugi\" ha ricevuto critiche principalmente positive, ottenendo un punteggio - basato su 30 recensioni - di 67/100 secondo Metacritic. Da gennaio 2015 a settembre 2016 la band \u00e8 stata impegnata in un tour mondiale dedicato al nuovo album. Il 10 ottobre 2016 viene rilasciato il brano \"Million Dollar Loan\" come parte del progetto \"30 Days, 30 Songs\" contro il candidato repubblicano alla Casa Bianca Donald J. Trump.\n\"Thank You for Today\" (2017\u2013attualit\u00e0).\nCome per il precedente disco, \u00e8 un post sulla pagina Instagram della band - del novembre 2017 - ad annunciare l'arrivo di un nuovo disco, previsto per agosto 2018. Nel maggio e nel giugno 2018 vengono pubblicati brevi estratti di due brani all'interno del disco, \"I Dreamt We Spoke Again\" e \"Your Hurricane\". Il 12 giugno, la band annuncia il titolo dell'album, \"Thank You for Today\", e la sua precisa data di pubblicazione, il 17 agosto. Viene inoltre reso disponibile per l'ascolto il primo singolo estratto dall'album, \"Gold Rush\"."}
{"id": "448139", "revid": "1568601", "url": "https://it.wikipedia.org/wiki?curid=448139", "title": "Parco del Limbara", "text": "Il parco del Limbara \u00e8 uno degli otto parchi regionali dalla Regione Autonoma della Sardegna individuati ai sensi della legge regionale n. 31 del 7 giugno 1989 (\"Norme per l'istituzione e la gestione dei parchi, delle riserve e dei monumenti naturali, nonch\u00e9 delle aree di particolare rilevanza naturalistica ed ambientale.\"). Non \u00e8 ancora stato costituito il relativo ente di competenza.\nSi trova in provincia di Sassari, nella parte settentrionale della Sardegna, a cavallo delle regioni storiche della Gallura e del Monteacuto. Si estende sui monti del Limbara coprendo un'area di 19.833 ettari, da Tempio Pausania fino al lago Coghinas, in territorio di Tempio, Calangianus ed Oschiri.\nLe montagne sono granitiche e vi si possono ammirare spettacolari forme di erosione. Il parco \u00e8 ricchissimo di macchia e di endemismi vegetali con altrettanta ricca fauna; dopo la reintroduzione del muflone (avvenuta nel 2016), \u00e8 in programma la \"reintroduzione\" del cervo sardo."}
{"id": "448140", "revid": "2139106", "url": "https://it.wikipedia.org/wiki?curid=448140", "title": "Malisana", "text": "Malisana (\"Malisane\" in friulano) \u00e8 l'unica frazione di Torviscosa in provincia di Udine.\nOrigine del nome.\nL'origine del nome \u00e8 molto incerta: l'ipotesi ritenuta pi\u00f9 probabile \u00e8 che si tratti di un prediale. \nStoria.\nNel 169 a.C. Aquileia ottenne rinforzi dal Senato Romano per difendersi dagli attacchi provenienti da Carni e Istri, permettendo cos\u00ec a contadini e soldati di stabilirsi in quel territorio, costruendo mura e case, le cosiddette \"Ville\".\nSi scrive per la prima volta di Malisana in un documento di Megenhardo de Malesan, che nel 1161 don\u00f2 al monastero di Aquileia dei terreni in Mereto. In altri testi si parla di Varnerio di Malisana (1162) ed Enrico di Malisana, figlio di Megenhardo (nel 1174 e nel 1182-1184), quest'ultimo, ministeriale del marchese di Stiria, che don\u00f2 tre servi e due masi al monastero di Aquileia.\nMalisana, quindi, rimase per alcuni anni nelle mani dei \"de Malisan\", i feudatari del luogo a cui succedettero i Caporiacco. Nel 1326 cominci\u00f2 il dominio degli Strassoldo, primo dei quali fu Enrico di Strassoldo, che in quell'anno acquist\u00f2 mezzo garrito, cinque masi e parte del mulino di Malisana, da Zanino Pampul di Craurole. Risulta che anche Francesco Savorgnan, nel 1363, compr\u00f2 dei terreni a Malisana, compreso met\u00e0 del bosco di Nogaredo.\nIl 2 giugno del 1377, la giurisdizione di Malisana viene assegnata nuovamente agli Strassoldo dal Patriarca Marquardo; Strassoldo e Savorgnan, quindi, erano le famiglie che \"lottavano\" per il controllo di questa villa. Alla fine, il 6 aprile 1474 fu il luogotenente di Udine, Malipiero, incaricato dal doge, a decidere chi avrebbe avuto la giurisdizione di Malisana, e pare l'abbiano ottenuta gli Strassoldo.\nDopo la guerra tra Austria e Venezia, con la pace di Worms del 1520-1521, Malisana venne annessa alla Repubblica di Venezia, sotto la famiglia Strassoldo (XIV-XVIII secolo), mentre le Ville di Zuino e dei Fornelli divenivano parte dell'Impero austriaco con i \"Savorgnan\", che in queste zone vennero chiamati \"Savorgnan del Torre\". Il Marchese Antonio Savorgnan, bonific\u00f2 i territori paludosi nei pressi di Malisana e Torre di Zuino nel 1690, costruendo vie pi\u00f9 agibili e canali, rendendo migliore la vita delle 200 persone che abitavano quelle zone paludose, resa difficile dalla malaria e da altre malattie endemiche.\nMalisana rimase veneta per due secoli, dopo il XVIII secolo venne prima conquistata da Napoleone, che la fece entrare nel Comune di San Giorgio di Nogaro, e poi dall'Austria (Lombardo-Veneto); la citt\u00e0 divenne italiana nel 1866, quando si realizz\u00f2 l'Unit\u00e0 d'Italia.\nSolo nel 1940 Malisana entra nel Comune di Torviscosa, fondato in quell'anno.\nLa Chiesa dell'Immacolata Concezione.\nMolto interessante, a Malisana, \u00e8 la chiesetta del cimitero, probabilmente di origini protoromaniche (VI-VII secolo) e dedicata inizialmente ai Santi Pietro e Paolo, ma ora all'Immacolata Concezione. Dal Trecento al Quattrocento, divenne inizialmente aula culturale, poi vi fu aggiunto il campanile a vela e l'abside di forma circolare che, dopo una ristrutturazione, probabilmente nel 1485, divent\u00f2 semi-circolare.\nAll'interno, nel coro gotico, si conservano affreschi attribuiti a Giovanni de Cramariis (sec. XV) e Gianfrancesco da Tolmezzo, l'altare \u00e8 retto da un rocchio di colonna dorica con una lastra di pietra. Nel 1555 la chiesetta divenne parrocchia, staccandosi dalla pieve di Porpetto, il primo parroco fu \"Don Giovanni Battista\", anche se lo stesso anno lasci\u00f2 il suo posto a \"Francesco Quintavalle\".\nDurante gli ultimi decenni del Settecento, per soddisfare l'esigenza di avere un luogo sacro pi\u00f9 agibile e pi\u00f9 vicino, da parte dei sempre pi\u00f9 numerosi abitanti, Malisana ottenne dall'Arcivescovo di Udine il permesso di ingrandire la gi\u00e0 presente Cappella; questa, dopo il 1908 raggiunse la forma attuale, mentre il campanile era gi\u00e0 stato costruito nel 1890."}
{"id": "448142", "revid": "138230", "url": "https://it.wikipedia.org/wiki?curid=448142", "title": "Organizzazione Comunista Bolscevica Italiana marxista-leninista", "text": ""}
{"id": "448146", "revid": "1632387", "url": "https://it.wikipedia.org/wiki?curid=448146", "title": "Under Wraps", "text": "Under Wraps \u00e8 un album della band progressive rock inglese Jethro Tull, pubblicato nel 1984.\nIl disco.\n\"Under Wraps\" \u00e8 indubbiamente l'album pi\u00f9 controverso della band fin dai tempi di \"A Passion Play\". \nLetteralmente dominato dall'elettronica (non c'\u00e8 un batterista, un uso massiccio della drum machine, i suoni delle percussioni vengono programmati dallo stesso Anderson) \u00e8 forse l'album che ha diviso pi\u00f9 di tutti i fans: da una parte c'\u00e8 chi lo considera un album eccezionale per l'originalit\u00e0 e per l'inventiva, dall'altra chi lo considera eccessivamente artificioso, troppo distante dalla tradizione \"tulliana\". Ciononostante \u00e8 invece l'album preferito in assoluto del chitarrista del gruppo, Martin Barre, come egli stesso ha dichiarato in un'intervista.\n11 delle 15 canzoni totali sono state scritte dal duo Anderson-Vettese mentre colpisce particolarmente lo scarso utilizzo del flauto traverso.\nNella versione originale in vinile sono state escluse 4 tracce poi reinserite sin dalla prima stampa in CD. Le 4 tracce bonus sono: \"Astronomy\", \"Tundra\", \"Automotive Engineering\" e \"General Crossing\". Di queste l'unico brano inedito \u00e8 \"General Crossing\": le altre erano state precedentemente pubblicate nel 1984 nell'EP \"Lap Of Luxury\"\nLe difficolt\u00e0 durante il tour.\nVista l'assenza di un batterista durante le registrazioni, Doane Perry fu invitato per l'imminente tour. \"Under Wraps\" si rivel\u00f2 poi essere il disco pi\u00f9 difficile in assoluto da esibire dal vivo, sia dal punto di vista strumentale sia da quello vocale. Infatti in quel periodo Anderson cominci\u00f2 a soffrire di diverse malattie alla gola e alle corde vocali, dovute probabilmente ad un uso sconsiderato della propria voce essendo egli un cantante fai-da-te, senza mai aver studiato particolari tecniche di canto o di modulazione della voce. Addirittura Anderson sub\u00ec un'operazione alle corde vocali ma questo non miglior\u00f2 la situazione.\nDa quell'anno la sua voce ha subito dei progressivi peggioramenti, divenendo sempre pi\u00f9 limitata, fatto riscontrabile durante le odierne esibizioni \"live\".\nTracce.\nTutte le canzoni sono state scritte da Ian Anderson se non indicato diversamente."}
{"id": "448153", "revid": "2730", "url": "https://it.wikipedia.org/wiki?curid=448153", "title": "Marco Branca", "text": "Carriera.\nGiocatore.\nClub.\nCagliari, Udinese, Sampdoria e Fiorentina.\nCresciuto nelle giovanili del Barbanella Grosseto, inizia la sua carriera professionistica nella stagione 1984-1985 nel Cagliari, con cui gioca per due campionati. Poi va all'Udinese ed in seguito passa alla Sampdoria, per poi tornare per altre due stagioni a giocare di nuovo nella squadra bianconera. Dopo un nuovo passaggio alla Sampdoria, dove vince lo scudetto 1990-1991, gioca nella Fiorentina che lo acquista per 7,1 miliardi di lire e torna successivamente per altre due stagioni a Udine.\nParma, Roma e Inter.\nNel 1994-1995 si trasferisce al , dove rimane per un solo campionato ma vince la Coppa UEFA. Nel 1995, dopo aver iniziato la stagione con la Roma, i giallorossi lo cedono all', in cambio di un conguaglio economico e della met\u00e0 del cartellino di Marco Delvecchio.\nCon i nerazzurri esordisce il 19 novembre contro la sua ex squadra, l'Udinese. Nella sua prima stagione in Serie A con la maglia nerazzurra realizza 17 gol in 24 partite, che sommati ai 2 gol fatti a inizio campionato con la casacca della Roma lo portano a quota 19 reti in campionato (al pari di Batistuta e dietro solo a Protti, Signori e Chiesa nella classifica marcatori del torneo). La stagione successiva segna solo 5 gol in 21 partite in campionato, pi\u00f9 una nelle coppe europee.\nMiddlesbrough.\nIl 17 febbraio 1998 lascia dopo tre stagioni i nerazzurri, con 25 gol in 53 partite, e viene ceduto al Middlesbrough, nella First Division inglese. Il primo anno in Inghilterra realizza 9 gol in 11 partite e contribuisce alla promozione della squadra in Premier League.\nLa seconda stagione inizia subito con un infortunio al ginocchio; il 13 settembre, dopo due operazioni al menisco, scende in campo contro il Tottenham, ma la sua partita dura solo 23 minuti. Il 14 ottobre uno specialista inglese, consultato dalla societ\u00e0, sentenzia che la carriera di Branca \u00e8 finita, per la natura dell'infortunio. Il 20 gennaio 1999 viene messo fuori rosa dalla dirigenza a sua insaputa. A sue spese (dopo aver pagato le operazioni) si sottopone ad intensa fisioterapia a Milano, allenandosi con l'Inter. Il 1\u00ba febbraio torna al club, guarito e pronto ad allenarsi, ma i dirigenti inglesi seguono il parere del loro specialista. Dopo 5 giorni chiede aiuto alla FIFA; anche il dott. Steadman conferma che Branca \u00e8 idoneo a riprendere l'attivit\u00e0 agonistica, ma il club insiste per un parere vincolante del dott. Dandy che conferma la diagnosi originaria del collega inglese.\nIl 27 agosto la commissione della FIFA accoglie il ricorso del giocatore e obbliga il Middlesbrough a rispettare regolarmente il contratto, pagando tutti gli emolumenti, anche quelli arretrati, che spettano al giocatore. Il 16 dicembre il comitato eseguito della FIFA conferma la decisione unanime presa nell'agosto dalla commissione FIFA, ribadendo l'illegittimit\u00e0 della risoluzione del contatto fatta dal club inglese a seguito dell'infortunio. Il club inglese deve, inoltre, corrispondere al calciatore altre 6 mensilit\u00e0 di contratto e dichiara definitivamente svincolato.\nLucerna e Monza.\nIl 21 marzo 2000 firma con gli svizzeri del Lucerna. Esordisce contro il Basilea in 25 minuti di gioco regala un assist e il gol vittoria alla propria squadra.\nIl 30 agosto dopo aver risolto i vincoli contrattuali con Middlesbrough e Lucerna, firma un contratto con il Monza in Serie B. Il 18 aprile 2001 rescinde consensualmente il contratto.\nNazionale.\nViene convocato da Cesare Maldini tra i fuoriquota per i Giochi olimpici di Atlanta del 1996, segnando 4 reti in 3 partite.\nDirigente sportivo.\nNel 2002 rientra all'Inter come capo degli osservatori. Nel 2003 viene promosso a responsabile dell'area tecnica, coadiuvato da Gabriele Oriali. Con i nerazzurri tra il 2005 e il 2011 vince 5 scudetti, 4 Coppe Italia, 4 Supercoppe italiane, una Champions League e una Coppa del Mondo per club. L'8 febbraio 2014 risolve consensualmente il rapporto contrattuale con il club milanese."}
{"id": "448157", "revid": "404449", "url": "https://it.wikipedia.org/wiki?curid=448157", "title": "Ceciliano (Arezzo)", "text": "Ceciliano (gi\u00e0 \"Cicigliano\") \u00e8 una frazione del comune di Arezzo, in Toscana.\n\u00c8 convenzionalmente divisa in Ceciliano, la parte del paese (in alto) a ovest della ferrovia, e Casenuove di Ceciliano (in basso), la parte a est della ferrovia.\nStoria.\nIl territorio della frazione \u00e8 stato frequentato sin dall'epoca preistorica, come dimostrano vari ritrovamenti risalenti al Paleolitico e al Neolitico. Di particolare interesse la scoperta presso Ceciliano di un complesso industriale musteriano del Paleolitico medio di tipo \"La Quina\".\nIl borgo venne fondato nel I secolo a.C. quale villa di campagna di Tito Pomponio Attico e, nel 1018, prese il nome di Ceciliano, toponimo da annoverare tra gli esempi di prediali romani, forse in ricordo della figlia di Pomponio Attico o dalla famiglia romana che lo possedette in seguito, discendente della \"gens Caecilia\".\nFino agli anni settanta, bench\u00e9 distasse solo tre chilometri dal centro cittadino di Arezzo, era un vero e proprio paese di campagna, con campi coltivati a orzo e grano nella parte bassa, mentre nella parte alta, vicino alla chiesa, si trovavano stalle di vacche chianine. Negli anni ottanta l'espansione edilizia ha inglobato la frazione nella periferia aretina facendogli cos\u00ec perdere le precedenti caratteristiche di paese di campagna.\nCultura.\nMedia.\nLa localit\u00e0 ospita anche la sede della televisione privata locale \"Teletruria\" che nel 2008 si \u00e8 spostata dal centro di Arezzo nella parte bassa di Ceciliano ovvero a Casenuove di Ceciliano lungo la SR71.\nInfrastrutture e trasporti.\nStrade.\nCeciliano \u00e8 la prima frazione che si incontra dirigendosi dal capoluogo verso nord sulla strada statale 71 Umbro Casentinese Romagnola.\nFerrovie.\nLa frazione \u00e8 collegata inoltre con il capoluogo a sud e la valle del Casentino a nord anche dalla linea ferroviaria Arezzo-Stia che vi ha una fermata \u2013 Ceciliano-Puglia \u2013 che serve anche la vicina localit\u00e0 di Puglia.\nSport.\nNel paese \u00e8 presente anche una locale squadra di calcio: la \"US Ceciliano\", che con alterne avventure, milita tra la terza categoria e la seconda. "}
{"id": "448164", "revid": "125453021", "url": "https://it.wikipedia.org/wiki?curid=448164", "title": "Emma Thompson", "text": "Nel corso di trent'anni di carriera ha ricevuto 5 candidature ai Premi Oscar: una volta come miglior attrice non protagonista per \"Nel nome del padre\", tre volte come miglior attrice protagonista per \"Casa Howard\", \"Quel che resta del giorno\" e \"Ragione e sentimento\", una volta alla migliore sceneggiatura non originale, nuovamente per \"Ragione e sentimento\", vincendolo come miglior attrice per \"Casa Howard\" e come sceneggiatrice per \"Ragione e sentimento\". Ha vinto 2 Premi Golden Globe, 2 Premi BAFTA, 1 Premio Emmy, 2 David di Donatello, 1 Leone d'oro, 1 Empire Award e 3 National Board of Review Awards. Nel 2018 ha ricevuto l'onorificenza di Dama dell'Ordine dell'Impero Britannico.\nBiografia.\nInizi.\nEmma Thompson nasce a Londra dall'attore inglese Eric Thompson (morto nel 1982 per un'embolia polmonare), famoso in patria per aver interpretato in televisione la serie \"The Magic Roundabout\", e dall'attrice scozzese Phyllida Law. \u00c8 la sorella maggiore dell'attrice Sophie Thompson. Frequenta dapprima un istituto femminile, la \"Camden School\", e poi il Newnham College a Cambridge, dove entra nel gruppo teatrale Cambridge Footlights (culla di talenti comici come John Cleese ed Eric Idle dei Monty Python). Qui incontra Hugh Laurie e Stephen Fry, con i quali interpreter\u00e0 la serie di sketch comici \"Alfresco\" nei primi anni ottanta. Si laurea a Cambridge nel 1981 in Lettere con una tesi su George Eliot. Per la BBC nel 1988 scrive e cura la serie televisiva \"Thompson\". Il successo che ottiene e gli apprezzamenti da parte della critica le permettono di interpretare il suo primo ruolo drammatico: Harriet Pringle nella serie della BBC \"Fortunes of War\", dove conosce Kenneth Branagh, con cui si sposer\u00e0 nell'agosto del 1989.\nSuccesso.\nDopo aver interpretato ruoli importanti nel film \"Enrico V\" (1989), \"L'altro delitto\" (1991) e \"Gli amici di Peter\" (1992), tutti sotto la regia di Branagh, Emma diventa famosa a livello internazionale grazie a \"Casa Howard\" (1992), accanto ad Anthony Hopkins. Il ruolo le fa vincere il Golden Globe e il premio Oscar come migliore attrice protagonista.\nIl 1993 \u00e8 un anno d'oro che la vede nel ruolo di Beatrice in \"Molto rumore per nulla\" (accanto al marito), film tratto dall'omonima commedia di William Shakespeare; in quello di un'agguerrita avvocatessa in \"Nel nome del padre\", al fianco di Daniel Day-Lewis (il film le frutter\u00e0 il secondo Golden Globe e una nomination all'Oscar come migliore attrice non protagonista); come coprotagonista dell'amico Anthony Hopkins in un'altra produzione di James Ivory, \"Quel che resta del giorno\", per cui ottiene un'altra nomination all'Oscar come miglior attrice protagonista.\nCon il 1994 arriva la prima grande produzione hollywoodiana: \"Junior\", commedia diretta da Ivan Reitman e interpretata, oltre che dalla Thompson, da Arnold Schwarzenegger e Danny DeVito. Nel 1995 l'attrice vince il suo secondo Oscar, questa volta come sceneggiatrice, per la trasposizione cinematografica del romanzo di Jane Austen \"Ragione e sentimento\", con la regia di Ang Lee.\nLa carriera di Emma continua alternando ruoli impegnati in film indipendenti, come \"Carrington\" (1995) o \"L'ospite d'inverno\" (1997) a parti pi\u00f9 leggere, in \"blockbuster\" come \"Love Actually - L'amore davvero\" (2003) e alcuni episodi della saga del mago Harry Potter; in particolare la si ricorda in \"Harry Potter e il prigioniero di Azkaban\" (2004) e \"Harry Potter e l'Ordine della Fenice\" (2007), dove interpreta l'eccentrica professoressa Sibilla Cooman, insegnante di Divinazione.\nNel 2002 presta la voce al capitano Amelia nella versione inglese del film \"Il pianeta del tesoro\". Nel 2005 la Thompson firma la sua seconda sceneggiatura per il film \"Nanny McPhee - Tata Matilda\", di cui \u00e8 anche la protagonista. Il 2007 la vede nuovamente sugli schermi: \u00e8 la scrittrice affetta da depressione in \"Vero come la finzione\", surreale commedia che ha nel cast anche Will Ferrell e Dustin Hoffman. La Thompson, Hugh Laurie e Fry faranno una parodia di loro stessi come rappresentanti del \"Footlights College, Oxbridge\" in Bambi, un episodio di The Young Ones, con il co-sceneggiatore della serie Ben Elton. Dal 2010 torna a vestire i panni di Nanny McPhee nel sequel di \"Nanny McPhee - Tata Matilda\", \"Tata Matilda e il grande botto\", per poi partecipare a svariati altri film.\nNel 2021 ritorna nel grande schermo nei panni della perfida Baronessa von Hellman con il film \"Crudelia\", a fianco di Emma Stone.\nVita privata.\nNel 1989 sposa l'attore e regista Kenneth Branagh, insieme al quale gira diversi film. La relazione di lui con l'attrice Helena Bonham Carter porta alla fine del loro rapporto e al divorzio nel 1995. Nel 2003 sposa l'attore Greg Wise, conosciuto sul set di \"Ragione e sentimento\", da cui ha la figlia Gaia nel 1999, nata tramite fecondazione artificiale. Insieme al marito l'attrice sostiene l'organizzazione ActionAid e dal 2000 ne \u00e8 l'ambasciatrice. Nel 2003 adotta informalmente un rifugiato ruandese.\nIn un'intervista al quotidiano \"The Australian\" nel 2008 si dichiara atea e anarco-libertaria.\nDal 2020 diventa cittadina onoraria di Venezia con il marito.\nDoppiatrici italiane.\nNelle versioni in italiano dei suoi film, Emma Thompson \u00e8 stata doppiata da:\nDa doppiatrice \u00e8 sostituita da:"}
{"id": "448171", "revid": "3732", "url": "https://it.wikipedia.org/wiki?curid=448171", "title": "Umberto Brindani", "text": "Carriera.\nLaureato in Filosofia all'Universit\u00e0 di Bologna, giornalista professionista dal 1985, ha iniziato la sua carriera al mensile \"Espansione\", passando successivamente al quotidiano finanziario \"Italia Oggi\". Nel 1986 \u00e8 approdato a \"Panorama\", dove \u00e8 stato il principale collaboratore del direttore Carlo Rossella, rivestendo la carica di condirettore. Nel 2004 \u00e8 passato al Gruppo Editoriale Hachette-Rusconi dove ha assunto la direzione di \"Gente\". Nel 2005 \u00e8 tornato alla Mondadori, dirigendo per un anno il settimanale \"Chi\" affiancato dal vicedirettore Alfonso Signorini. Il 16 ottobre 2006 \u00e8 passato alla direzione di \"TV Sorrisi e Canzoni\", sostituendo Massimo Donelli (passato alla direzione di Canale 5).\nA fine 2007 ha partecipato a una polemica a distanza con l'attore e autore satirico Daniele Luttazzi, nata in seguito a una risposta data da Brindani in una rubrica del settimanale, in cui il giornalista criticava il comico approvandone l'allontanamento dagli schermi di \"LA7\".\nDal 19 giugno 2008 lascia la direzione di \"TV Sorrisi e Canzoni\" (al suo posto subentra Alfonso Signorini) e la Mondadori per approdare alla RCS, dove diventa condirettore di \"Oggi\" e direttore di \u00abTv Oggi\u00bb. Nel febbraio 2010 \u00e8 anche direttore del settimanale. Dal giugno 2015 \u00e8 Direttore responsabile del nuovo settimanale \"Reazione a catena\". A gennaio 2022 lascia la direzione Oggi dopo 12 anni, sostituito da Carlo Verdelli ."}
{"id": "448174", "revid": "484362", "url": "https://it.wikipedia.org/wiki?curid=448174", "title": "Dinastia Arsacide", "text": ""}
{"id": "448175", "revid": "123156508", "url": "https://it.wikipedia.org/wiki?curid=448175", "title": "Tre filosofi", "text": "I Tre filosofi \u00e8 un dipinto a olio su tela (123,5x144,5\u00a0cm) di Giorgione, databile tra il 1506 e il 1508.\nStoria.\nCome riporta Marcantonio Michiel nella \"Notizia d'opere del disegno\" (1525) l'opera venne eseguita per Taddeo Contarini. Lo storico veneziano la descrive come: \u00abtela a oglio delli tre philosophi nel paese, due ritti et uno sentado che contempla i raggi solari con quel saxo finto cus\u00ec mirabilmente, fu cominciata da Zorzo da Castelfranco et finita da Sebastiano Vinitiano\u00bb.\nNel 1636 il dipinto si trovava presso Bartolomeo della Nave, ancora a Venezia; venduto nel 1638 a Hamilton, venne infine ceduto nel 1649 a Leopoldo Guglielmo d'Austria: da allora ha seguito le sorti delle raccolte asburgiche.\nDescrizione e stile.\nLa composizione del dipinto \u00e8 relativamente semplice, con tre personaggi, due in piedi e uno seduto, raggruppati nella met\u00e0 destra del dipinto, mentre a sinistra prevale un'oscura rupe, di atmosfera leonardesca. Al centro invece, tra la quinta rocciosa e quella vegetale dietro ai \"filosofi\", si apre un lontano paesaggio, con un villaggio immerso nel verde, dove il sole \u00e8 appena tramontato tra le colline che si perdono in lontananza, dai toni azzurrini per effetto della foschia. Il contrasto tra zone di luci e zona d'ombra amplifica la profondit\u00e0 spaziale e facilita la lettura tramite l'individuazione di linee di forza che attraversano la composizione: ne \u00e8 un esempio la diagonale che parte dall'ombra della rupe e risale lungo la figura del giovane.\nI colori sono molto vivaci, ma sapientemente armonizzati nella luce atmosferica, una delle caratteristiche del tonalismo veneto di cui Giorgione fu l'iniziatore e uno dei pi\u00f9 importanti rappresentanti.\nI tre personaggi, che oltre alla descrizione del Michiel, sono stati identificati nelle fonti antiche anche come astronomi o matematici, e in seguito, nella critica moderna, come possibile rappresentazione dei re Magi, o piuttosto di figure allegoriche. Essi rappresentano le tre et\u00e0 dell'uomo (giovinezza, maturit\u00e0 e vecchiaia), hanno vesti dai colori differenti, forse simbolici (bianco/verde per il giovane seduto, viola/rosso per quello col turbante e giallo/marrone per il vecchio barbuto) e inoltre sono effigiati in tre pose diverse: di profilo, frontale e di tre quarti.\nIl personaggio anziano mostra un foglio pieno di calcoli astronomici, sovrastati dalla scritta \"celus\", e tiene nella sinistra un compasso: l'astronomia era uno degli interessi del Contarini, che spesso consultava i testi del lascito Bessarione alla biblioteca Marciana. Il personaggio giovane invece regge in mano un foglio, un compasso nella mano destra e una squadra in quella sinistra, per il calcolo geometrico, fissando la caverna vuota davanti a lui. Questi elementi avvalorano l'ipotesi secondo cui il soggetto sarebbe quello di tre antichi sapienti, le cui conoscenze erano riunite nella figura ideale del committente.\nAltre ipotesi legano le tre figure ai tre stadi del pensiero umano: l'umanesimo rinascimentale (il giovane), la filosofia araba (l'uomo col turbante) e il pensiero medievale (il vecchio). Per lo storico della filosofia Giuseppe Faggin i tre personaggi rappresentano gli scienziati Claudio Tolomeo (l'uomo vecchio), Niccol\u00f2 Copernico (l'uomo giovane) e l'astronomo e matematico arabo Mu\u1e25ammad ibn J\u0101bir al-\u1e24arr\u0101n\u012b al-Batt\u0101n\u012b (l'uomo dal turbante).\nInterpretazione di Augusto Gentili.\nTaddeo Contarini fu un mercante della Serenissima di cui si tramanda un interesse per le arti dell'occulto e l'alchimia. Augusto Gentili, analizzando l'opera ha evidenziato che il vecchio ha in mano dei fogli che raffigurerebbero l'eclissi lunare totale del 29 febbraio / 1\u00ba marzo 1504 a mezzanotte e dei numeri da uno a sette che si riferiscono all'oroscopo delle religioni; il vecchio sarebbe allora il fondatore della religione ebraica, essendo anche l'iconografia corrispondente con quella di Mos\u00e8 e le tavole, ipotesi avvalorata dal fatto che la radiografia ha mostrato che sulla testa di questo c'era un diadema sacerdotale, traduzione in oggetto dei raggi dell'illuminazione celeste: l'anziano potrebbe dunque essere Mos\u00e8. Il secondo non pu\u00f2 quindi essere un arabo qualunque, ma Maometto; egli infatti porta una mano sul suo ventre che in astrologia corrisponde al segno della bilancia, domicilio di Venere, e il gesto si rif\u00e0 alla tradizione venerea attribuita agli arabi. Il vero problema sorge col terzo \"filosofo\", egli non pu\u00f2 essere Cristo, come pu\u00f2 infatti essere pi\u00f9 giovane di Maometto? Dopo Maometto c'\u00e8 solo l'et\u00e0 della congiunzione tra Giove e Luna: l'et\u00e0 dell'anticristo. Nel 1504 l'eclissi, gi\u00e0 raffigurata nelle tabelle in mano a Mos\u00e8, avrebbe infatti dovuto segnare la discesa sulla terra dell'anticristo e questo \u00e8 proprio il giovane \"filosofo\", intento a scrutare una grotta vuota dove non pu\u00f2 esserci nativit\u00e0; la radiografia ha evidenziato difatti dei tratti luciferini sul volto del ragazzo poi addolciti dal pittore.\nIn questo periodo cristiani ed ebrei dibattevano sul problema dell'anticristo; i cristiani ritenevano che egli verr\u00e0 dalla stirpe ebraica e sar\u00e0 il falso messia che essi aspettano; gli ebrei sostenevano invece che esso proverr\u00e0 dalla stirpe cristiana. Con questo dipinto Giorgione ed il committente avrebbero potuto comunicare la seconda posizione, vista la mancanza del padre della religione cristiana e la presenza di quello ebreo.\nSecondo una dettagliata analisi condotta nell'ottobre 2015 da Marinelli Federico, vicedirettore del dipartimento \"Ricerca e Analisi\" dell'Accademia di Belle Arti di Palermo, i tre individui potrebbero rappresentare Bonicelli Alberto, Barzasi Gregorio e Marinoni Stefano, 3 filosofi vissuti in quel periodo e amici del Giorgione.\nInterpretazione di Salvatore Settis.\nSecondo Salvatore Settis il compasso che il vecchio e il giovane tengono in mano lega le due figure e, con gli altri strumenti che tengono in mano, permette di riconoscerli entrambi come studiosi del cielo, astronomi o astrologi. Il compagno \"arabo\" col turbante, che dall'uno sembra volgersi all'altro, non pu\u00f2 che essere uguale a loro. Nell'altra met\u00e0 del quadro, la grotta buia, con l'edera, il fico (simboli del legno della Croce), la sorgente d'acqua (simbolo del battesimo) e una fioca luce che sembra giungere non dal sole, ma dall'esterno del quadro: una luce stellare. Col compasso, la squadra e il foglio con disegni astronomici i tre personaggi starebbero quindi studiando la luce di una stella, confrontandola con un libro.\nSi tratterebbe dunque dei Magi, che normalmente venivano rappresentati di tre et\u00e0 diverse. Inoltre secondo la sacra scrittura essi si sarebbero recati a spiare l'arrivo della Stella e del Messia davanti a una grotta su un monte (\"Opus imperfectum in Matthaeum\"), e che l'edera e il fico insieme simboleggiano, in scene che alludono alla salvazione, rispettivamente la Salvezza e il Peccato. Uno dei Magi starebbe scoprendo la Stella (quello seduto), uno la starebbe interpretando in senso astronomico (il vecchio) e uno aggiungerebbe un riferimento alla profezia di Balaam. Secondo una leggenda medievale inoltre la grotta sarebbe quella dove Adamo ed Eva, cacciati dal Paradiso terrestre, avrebbero deposto i loro tesori, nonch\u00e9 lo stesso luogo in cui avvenne la rivelazione dell'incarnazione di Cristo, nuovo Adamo.\nIl sole sta tramontando e dona all'opera una luce calda e soffusa, che accentua il senso di sospensione e mistero, in cui l'apparizione della stella (forse il bagliore nella caverna) arriva a guidare le ricerche conoscitive dei Magi.\nTecnica.\nGiorgione dipinse direttamente sulla preparazione della tela, senza ricorso al disegno preparatorio, confermando cos\u00ec la descrizione vasariana secondo cui egli era pittore \"senza disegno\". Per il modo di procedere cos\u00ec diretto, furono necessari alcuni pentimenti in corso d'esecuzione, evidenziati recentemente da radiografia e riflettografie."}
{"id": "448176", "revid": "1442080", "url": "https://it.wikipedia.org/wiki?curid=448176", "title": "Maria Tore Barbina", "text": "Laureata in lettere classiche, docente di materie letterarie, \u00e8 stata assistente di letteratura latina e medievale all'Universit\u00e0 di Trieste e docente di paleografia latina all'Universit\u00e0 di Udine. Ha pubblicato numerosi studi di linguistica, storia e critica letteraria.\nBibliografia.\nRaccolte di poesie\nTraduzioni in friulano"}
{"id": "448178", "revid": "1442080", "url": "https://it.wikipedia.org/wiki?curid=448178", "title": "Tennis ai Giochi della II Olimpiade - Singolare femminile", "text": "Il singolare femminile fu uno degli eventi di tennis ai Giochi della II Olimpiade. Si disput\u00f2 dal 6 luglio all'11 luglio 1900. Vi parteciparono 6 tenniste provenienti da 4 nazioni.\nRisultati.\nIl primo turno e le semifinali si sono giocati il 6 luglio, la finale per l'oro l'11 luglio"}
{"id": "448182", "revid": "1123126", "url": "https://it.wikipedia.org/wiki?curid=448182", "title": "Carlo Verdelli", "text": "Ha diretto in precedenza i quotidiani \"La Gazzetta dello Sport\" e \"la Repubblica\" e i settimanali \"Sette\" e \"Vanity Fair\". \u00c8 stato anche coordinatore dell'informazione Rai.\nBiografia.\nInizia la carriera giornalistica come collaboratore alle pagine milanesi de \"la\" \"Repubblica\", coordinate da Gian Piero Dell'Acqua. Nel 1979 \u00e8 assunto alla Arnoldo Mondadori Editore a \"Duepi\u00f9\". Passa poi a \"Panorama Mese\" dove viene valorizzato dal direttore Claudio Sabelli Fioretti. Nel 1986 passa a \"Epoca\", settimanale di punta della Mondadori, dove entra da redattore ed esce da vicedirettore.\nNel 1994 Paolo Mieli lo assume come nuovo direttore di \"Sette\", il settimanale del \"Corriere della Sera\", per poi passarlo a vicedirettore del quotidiano, dove rimane sette anni, prima con lo stesso Mieli, poi con Ferruccio de Bortoli. Si dimette quando Rcs nomina direttore Stefano Folli.\nLascia la Rcs nel 2004 per rilanciare il settimanale \"Vanity Fair\" della Cond\u00e9 Nast, che dirige per due anni durante i quali vince il Premiolino.\nDal 24 gennaio 2006 \u00e8 direttore de \"La Gazzetta dello Sport\", giornale presso il quale lavora per 4 anni, stabilendo il 10 luglio 2006 il record italiano di vendite di un quotidiano (2 milioni di copie) con il titolo \"Tutto vero\", dedicato alla vittoria dell'Italia al . Lascia a febbraio 2010 per tornare in Cond\u00e9 Nast come vicepresidente esecutivo del gruppo editoriale americano.\nIl 25 luglio 2012 vengono annunciate le sue dimissioni da Cond\u00e9 Nast. Continuer\u00e0 a collaborare con la casa editrice come consulente e rester\u00e0 comunque membro del consiglio di amministrazione e dell'.\nDal gennaio 2013 al novembre 2015 collabora con \"la Repubblica\" sotto la direzione di Ezio Mauro.\nNel febbraio 2014 pubblica per Garzanti il suo primo libro, \"I sogni belli non si ricordano\". A settembre 2014 vince il premio giornalistico \"Camillo Sbarbaro\" di Spotorno, assegnato da una giuria presieduta da Gianni Riotta.\nIl 26 novembre 2015 il Consiglio di Amministrazione della Rai lo nomina Direttore editoriale per l'Offerta Informativa. Nell'organigramma Rai, Verdelli si inserisce tra il direttore generale (Antonio Campo Dall'Orto, che l'ha voluto e a cui risponde) e i direttori delle testate giornalistiche e i curatori dei programmi di approfondimento giornalistico, dei quali sovraintende l'operato.\nIl 21 dicembre 2015 il presidente della Repubblica Sergio Mattarella gli conferisce l'onorificenza di Ufficiale al merito della Repubblica italiana.\nIl 3 gennaio 2017 si dimette dalla Rai e dalla carica di Direttore editoriale per l'Offerta Informativa dopo la bocciatura (senza voto) del suo \"Piano di riforma per l'informazione\" da parte del Consiglio di amministrazione dell'azienda\nIl 6 febbraio 2019 il cda del gruppo editoriale Gedi lo nomina direttore del quotidiano \"la Repubblica\", in sostituzione di Mario Calabresi, incarico che Verdelli assume il 19 febbraio. Il 22 febbraio 2019 ottiene la fiducia dalla redazione con 296 s\u00ec, 13 no, 6 schede bianche, 1 nulla. A giugno vince il Premio Ischia come giornalista dell'anno.\nNel marzo 2020 Verdelli viene messo sotto scorta a seguito delle reiterate minacce ricevute nei due mesi precedenti. Le minacce sono state considerate \"indegne di una democrazia\" da molte cariche politiche a partire dal Presidente della Repubblica.\nIn aprile \"la Repubblica\" cambia propriet\u00e0: GEDI, la societ\u00e0 editrice del quotidiano, passa sotto il controllo della holding Exor, di propriet\u00e0 della famiglia Agnelli. Il 23 aprile termina la direzione di Verdelli alla \"Repubblica\"\n. Dal 1\u00ba giugno successivo \u00e8 editorialista del \"Corriere della Sera\".\nHa ricevuto il premio alla carriera in occasione dei Premi Flaiano 2020.\nNel dicembre 2020 ha accettato l'invito della redazione di Scarp de' tenis a \"firmare\" come direttore per un numero il giornale di strada del mese di dicembre e gennaio.\nDal 1\u00ba febbraio 2022 \u00e8 direttore del settimanale \"Oggi\"."}
{"id": "448184", "revid": "339392", "url": "https://it.wikipedia.org/wiki?curid=448184", "title": "Nyse", "text": ""}
{"id": "448185", "revid": "339392", "url": "https://it.wikipedia.org/wiki?curid=448185", "title": "NYSE", "text": ""}
{"id": "448186", "revid": "77358", "url": "https://it.wikipedia.org/wiki?curid=448186", "title": "Moslavina", "text": ""}
{"id": "448193", "revid": "61024", "url": "https://it.wikipedia.org/wiki?curid=448193", "title": "Contratti innominati", "text": ""}
{"id": "448195", "revid": "53508", "url": "https://it.wikipedia.org/wiki?curid=448195", "title": "Euronext", "text": "Euronext N.V. \u00e8 il principale mercato finanziario e borsa valori pan-europeo nell'Eurozona con pi\u00f9 di titoli quotati di un valore di circa 3.600 miliardi di euro di capitalizzazione di mercato a fine dicembre 2017, di cui un paniere di blue chips senza eguali composto da 25 titoli nell'indice Euro Stoxx 50 e una forte base diversificata nazionale e internazionale di clienti. Dal Euronext \u00e8 nuovamente una societ\u00e0 indipendente quotata sui suoi propri mercati a Parigi, Amsterdam e Bruxelles; la societ\u00e0 \u00e8 presente nell'indice CAC Mid 60 (e SBF 120, CAC Mid &amp; Small e Next 150). Con l'aggregazione tra Euronext e Borsa Italiana, completata il 29 aprile 2021, nasce la prima piazza di quotazione azionaria in Europa con oltre 1.800 societ\u00e0 quotate. \nOrganizzazione.\nOrganigramma.\nDove non specificato, la percentuale \u00e8 il 100%; le borse valori sono indicate in grassetto."}
{"id": "448198", "revid": "287204", "url": "https://it.wikipedia.org/wiki?curid=448198", "title": "Pietro Calabrese", "text": "Biografia.\nNacque a Roma da genitori palermitani, Giovanna Voltaggio e Salvatore Calabrese. Trascorse l'infanzia e l'adolescenza tra Palermo e Roma, dove studi\u00f2 nel prestigioso Collegio San Giuseppe - Istituto De Merode, in piazza di Spagna. Dopo la laurea in giurisprudenza, nel 1969 entr\u00f2 alla Camera dei deputati come borsista, per poi diventare funzionario parlamentare. In seguito, lasci\u00f2 l'amministrazione di Montecitorio per dedicarsi a tempo pieno alla professione giornalistica. Giornalista professionista dal 1974, vinse un concorso per tre assunzioni all'agenzia ANSA, dove cominci\u00f2 a lavorare.\nPer otto anni fu corrispondente prima dell'ANSA e poi de \"Il Messaggero\", rispettivamente a Madrid (due anni), Parigi (quattro anni) e Bruxelles (due anni), quindi divenne inviato speciale del quotidiano romano.\nNel 1988 venne nominato redattore capo, responsabile del servizio cultura de \"Il Messaggero\". Nel 1990 lasci\u00f2 il quotidiano romano, e fino al 1993 fu capo del servizio arti e spettacoli de \"L'Espresso\". Rientr\u00f2 a \"Il Messaggero\" nel 1993 come redattore capo centrale. Nel 1995 fu promosso vicedirettore, eletto dai redattori su designazione del direttore Giulio Anselmi. Ricopr\u00ec l'incarico di vicedirettore unico fino all'inizio del 1996, quando lasci\u00f2 temporaneamente \"Il Messaggero\" per assumere un ruolo extragiornalistico come responsabile del Comitato per la candidatura di Roma per le Olimpiadi del 2004.\nNel giugno 1996 fu nominato direttore responsabile de \"Il Messaggero\", incarico che ricopr\u00ec fino al settembre 1999. molti dei quali negli anni successivi sono diventati direttori di giornali e inviati di rango. Tra loro Giuseppe Di Piazza, direttore di Max e di Sette del Corriere della Sera; Umberto La Rocca, prima vicedirettore della Stampa e poi direttore del Secolo XIX; Fabrizio Paladini, direttore di Metro; Giuseppe Rossi, direttore di Leggo; Rita Pinci, vicedirettore del Messaggero, poi direttore di Specchio della Stampa e poi vicedirettore di Panorama; Stefano Barigelli, vicedirettore della Gazzetta dello Sport e poi vicedirettore del Messaggero e infine direttore della Gazzetta dello Sport, Giancarlo Minicucci, direttore del Quotidiano di Lecce; Paolo Traini, direttore del Corriere Adriatico; Virman Cusenza, direttore prima del Mattino, poi del Messaggero. La pi\u00f9 giovane della squadra, Fiorenza Sarzanini, \u00e8 diventata negli anni il primo inviato di cronaca giudiziaria del Corriere della Sera. Nel periodo della sua direzione il quotidiano romano tocc\u00f2 l'indice pi\u00f9 alto di vendite della sua storia, arrivando a trecentomila copie vendute giornalmente, secondo quanto riportato dal mensile Prima Comunicazione. Successivamente, pass\u00f2 alla Rai, dove guid\u00f2 la Divisione TV Canale 3 e Offerte collegate, ruolo di prestigio ma di scarsa operativit\u00e0. Lasci\u00f2 quindi viale Mazzini e si trasfer\u00ec a Milano per la RCS, che gli affid\u00f2 dapprima la direzione del portale Hdpnet e quindi la direzione del mensile \"Capital\".\nAll'uscita di Candido Cannav\u00f2 dalla Gazzetta dello Sport, la RCS decise di puntare su risorse interne al gruppo e affid\u00f2 a Calabrese il primo quotidiano sportivo italiano. Sotto la sua direzione la 'rosea' guadagna copie e pubblicit\u00e0 e per tre anni segna utili nel bilancio.\nNel 2004 divent\u00f2 direttore del settimanale Panorama, in sostituzione di Carlo Rossella.\nL'11 ottobre 2007 lasci\u00f2 la direzione del settimanale, che venne affidata a Maurizio Belpietro. Contestualmente, fu nominato dall'allora sindaco di Roma Walter Veltroni membro del consiglio di amministrazione della Fondazione Cinema, che organizza la Festa del Cinema di Roma. Si dimise il 29 aprile 2008, in coerenza con i risultati delle elezioni amministrative che videro l'affermazione di Gianni Alemanno a sindaco della Capitale. A partire dal settembre 2008, il suo nome compariva frequentemente fra i candidati alla presidenza della RAI.\nNegli ultimi anni di vita ha tenuto diverse rubriche su alcuni periodici: \"Moleskine\" su Sette, \"Je n'ai pas oubli\u00e9\" su Prima Comunicazione e \"Biblioteca indispensabile\" su Novella 2000. Su Io Donna ha tenuto la seguitissima rubrica \"Diario di cani- Dialoghi di Pippo e Tuna tradotti in umanese\".\nVita privata.\nDal 1993 era sposato con Barbara Pesce, medico radiologo. Sua figlia Costanza, nata dalla sua convivenza con Francesca Rutigliano, \u00e8 giornalista dal 2005 ed \u00e8 attualmente redattrice e conduttrice del TG5.\nNel novembre 2009, durante un'intervista televisiva, aveva fatto sapere di essere stato colpito da un tumore al polmone, raccontando il percorso intrapreso per curare e sconfiggere la malattia.\nMorte.\n\u00c8 morto a Roma il 12 settembre 2010 alle 5.15 nella Clinica Paideia a causa della malattia.\nOmaggi.\nGli \u00e8 stato dedicato un asteroide, 10699 Calabrese."}
{"id": "448203", "revid": "633110", "url": "https://it.wikipedia.org/wiki?curid=448203", "title": "Cheb", "text": "Cheb (in tedesco \"Eger\") \u00e8 una citt\u00e0 della Repubblica Ceca, capoluogo del distretto omonimo, nella regione di Karlovy Vary, situata sul fiume Oh\u0159e, vicino al confine con la Germania.\nStoria.\nPrima dell'espulsione dei cittadini di nazionalit\u00e0 tedesca era una delle localit\u00e0 dei Sudeti a maggiore densit\u00e0 germanofona. Fu infatti al centro della , tra i motivi scatenanti dell'occupazione nazista dell'allora Cecoslovacchia e quindi della stessa seconda guerra mondiale. La citt\u00e0 venne infatti visitata da Adolf Hitler, che vi tenne un celebre discorso, da una finestra di un edificio che si affaccia sulla piazza medievale della cittadina.\nHitler scelse quello che \u00e8 tuttora il simbolo della citt\u00e0: il gruppo di case chiamato \u0160pal\u00ed\u010dek. Si tratta di un pittoresco gruppo di 11 case medievali borghesi, che qui sorsero gi\u00e0 dal XIII secolo. Vicino a loro si ergono le due alte torri campanarie della chiesa gotica di San Nicola. Altro importante monumento \u00e8 il complesso del castello. Sono visitabili le mura di cinta romaniche, la celebre Torre Nera e la cappella del castello.\nLa storia della citt\u00e0 in precedenza era legata ad Albrecht von Wallenstein (\"Albrecht z Vald\u0161tejna\" in ceco), una delle figure pi\u00f9 controverse della storia ceca ed europea. Questo commerciante, politico e condottiero militare riusc\u00ec ad arrivare ad essere una delle personalit\u00e0 pi\u00f9 potenti dell'Europa di allora. Il suo potere inizi\u00f2 ad assumere tali dimensioni da spaventare addirittura l'imperatore. Fu lui che lo fece uccidere in maniera esemplare a causa di un tentativo di presa del potere che non fu mai dimostrato. Questo avvenne nel 1634 nella casa di Pachelbel, nella piazza di Cheb. In questa casa oggi \u00e8 stata allestita una mostra sulla vita e la morte di quest'importante condottiero.\nLa regione di Karlovy Vary \u00e8 tra le meno sviluppate della Repubblica Ceca, scontando la distanza ed un certo isolamento dalla capitale Praga. A vantaggio di Cheb vi \u00e8 per\u00f2 la vicinanza al confine tedesco e ad alcune note zone termali.\nL'economia della citt\u00e0 si regge prevalentemente sui servizi e sul commercio. Importante \u00e8 anche il ruolo dell'industria. Se la storica fabbrica di biciclette ESKA ha chiuso i battenti dopo le privatizzazioni degli anni seguenti alla caduta del comunismo, rimangono nei pressi della citt\u00e0 diverse fabbriche e magazzini, spesso filiali di multinazionali estere. Sempre pi\u00f9 importante \u00e8 il turismo: Cheb \u00e8 infatti meta di turismo culturale e delle escursioni oltrefrontiera dei vicini tedeschi.\nSuddivisione amministrativa.\nCheb \u00e8 suddivisa nelle seguenti frazioni (nome tedesco tra parentesi)"}
{"id": "448205", "revid": "3235444", "url": "https://it.wikipedia.org/wiki?curid=448205", "title": "Genio delle tartarughe di mare", "text": ""}
{"id": "448207", "revid": "726373", "url": "https://it.wikipedia.org/wiki?curid=448207", "title": "Elizabeth Gaskell", "text": "Biografia.\nInfanzia.\nFiglia del pastore unitariano William Stevenson e di Eliza Wedgwood, nipote del celebre ceramista Josiah Wedgwood, rimase orfana di madre ad appena un anno di vita. All'et\u00e0 di quattro anni fu adottata dalla famiglia di una zia materna, presso la quale trascorse buona parte della sua infanzia, a Knutsford, Cheshire, una tranquilla cittadina di campagna non lontana da Manchester.\nLa morte in mare nel 1822 dell'unico fratello, John, contribu\u00ec ad allentare ulteriormente il legame con il padre, gi\u00e0 non particolarmente stretto a causa delle distanze e dei cattivi rapporti del padre con la zia. L'assenza di un fratello e la complessit\u00e0 dei rapporti familiari saranno temi spesso presenti nella narrativa della Gaskell.\nLa famiglia della zia, gli Holland, era anch'essa unitariana e borghese, legata per parentela o matrimoni ad altri personaggi eminenti (tra cui William Turner ed i Darwin), ed in essa Elizabeth assorb\u00ec un atteggiamento politicamente liberale e religiosamente tollerante. L'educazione impartitale presso gli Holland la incoraggi\u00f2 ad approfondire le sue conoscenze con vaste letture, ed a formarsi un punto di vista ed opinioni autonome.\nManchester.\nNel 1832 spos\u00f2 William Gaskell, uomo attivo ed impegnato socialmente oltre che pastore unitariano della cappella di Cross Street, punto di ritrovo di un'attiva cerchia intellettuale anticonformista che comprendeva pastori dissidenti, riformisti, progressisti, scienziati e poeti.\nIl cambiamento dalla tranquilla Knutsford, poco pi\u00f9 di un paese immerso nella quiete e nell'apparente immobilit\u00e0 della campagna dell'Inghilterra settentrionale, a Manchester, centro dinamico in piena espansione, modellato senza sosta dall'industrializzazione pesante, fu notevole, ed ebbe ripercussioni tanto sulla salute della Gaskell quanto sul suo modo di osservare la realt\u00e0 che la circondava, e le permise di prendere coscienza del trapasso da un'economia (ed una societ\u00e0) contadina ad una industriale.\nNei primi anni di matrimonio affianc\u00f2 il marito nel suo lavoro di insegnante alle lezioni serali e domenicali per i bambini degli operai, spesso operai essi stessi. In quanto compagna di un pastore della Chiesa d'Inghilterra era nella posizione di entrare in contatto sia con il mondo operaio che con l'intellettualit\u00e0 progressista, e pare che si sia avvicinata alle teorie del socialismo utopistico.\nIl suo rapporto con la citt\u00e0 di Manchester (la \"cara vecchia fosca triste fumosa grigia Manchester\", come amava chiamarla lei stessa) e con il tipo di vita che vi si svolgeva rimase sempre ambivalente, diviso tra l'intenso malessere suscitatole dal paesaggio cittadino - malsano, inquinato e deturpato da fabbriche e ciminiere - e l'ammirazione per l'intraprendenza dei suoi abitanti.\nLa morte in tenera et\u00e0 del figlio William, l'unico maschio (1844), fu per lei un colpo durissimo che riusc\u00ec a superare grazie all'appoggio del marito, il quale la esort\u00f2 anche a dedicarsi ad un'attivit\u00e0 che richiedesse intensa e prolungata concentrazione - la scrittura.\nScrittrice.\nIl consiglio fu ascoltato e vide cos\u00ec la luce \"Mary Barton\", uscito anonimo nel 1848, il cui crudo affresco dell'ambiente operaio di Manchester suscit\u00f2 non poco scandalo ed il libro fu messo al bando da non poche biblioteche e librerie, ma tanto clamore port\u00f2 opera ed autrice all'attenzione del grande pubblico.\nNel dicembre del '51 pubblic\u00f2 su \"Household Words\", rivista edita da Charles Dickens, il racconto \"La nostra societ\u00e0 a Cranford\" (\"Our Society at Cranford\"). Dickens ne rimase colpito tanto da convincerla a scriverne un seguito (quello che poi divenne il romanzo \"Cranford\", 1853), assicurandosene la pubblicazione assieme ad alcune delle sue opere successive.\nStrinse amicizia con Charlotte Bront\u00eb, di cui ci \u00e8 rimasto un nutrito epistolario e su richiesta del padre cur\u00f2 una biografia di vastissimo successo (1857), e frequent\u00f2 William Makepeace Thackeray e George Eliot.\nScrisse ancora diversi romanzi e racconti (di particolare successo godettero le sue storie gotiche); ancora all'apice del successo decise di ritirarsi a vivere in una zona pi\u00f9 salubre e tranquilla della \"vecchia e fumosa Manchester\", e con i proventi dei suoi romanzi acquist\u00f2 un \"cottage\" ad Alton, nello Hampshire, dove si spense circondata dalle figlie, all'et\u00e0 di cinquantacinque anni, lasciando il suo ultimo romanzo incompiuto.\nOpere.\nIn Italia, tra i testi pi\u00f9 celebri di Elizabeth Gaskell si ricordano: \"Cranford\" (1851-1853), serie di racconti pubblicati in origine sulla rivista \"Household Words\". Ambientate nella cittadina di provincia di Cranford, le storie descrivono una serie di donne, in gran parte nubili, e i loro sforzi per conservare, pur con poco denaro, le apparenze dell'eleganza e del garbo borghese; il romanzo industriale \"Nord e Sud\", che affronta lo sviluppo industriale del settore manifatturiero attraverso la lotta di classe degli operai e lo sguardo incorrotto della giovane eroina Margaret, trasferitasi dal Sud al Nord dell'Inghilterra con la sua famiglia; \"Gli innamorati di Sylvia\", pubblicato nel 2014, \u00e8 un romanzo storico ambientato nello Yorkshire nel quale l'autrice ricostruisce le vicende della giovane Sylvia sullo sfondo delle guerre tra Francia e Inghilterra alla fine del Settecento e dell'arruolamento forzoso degli uomini ad opera delle temibili bande di coscrizione della Corona. Contesa tra due pretendenti, l'umile venditore di stoffe Philip e il ramponiere Kinraid, Sylvia maturer\u00e0 fino a comprendere il significato della propria esistenza. Ottima \u00e8 la biografia di Charlotte Bront\u00eb (1857), sua amica."}
{"id": "448208", "revid": "3235466", "url": "https://it.wikipedia.org/wiki?curid=448208", "title": "Genio delle Tartarughe", "text": ""}
{"id": "448209", "revid": "3235474", "url": "https://it.wikipedia.org/wiki?curid=448209", "title": "Muten", "text": ""}
{"id": "448211", "revid": "767487", "url": "https://it.wikipedia.org/wiki?curid=448211", "title": "KHangMan", "text": "KHangMan \u00e8 un programma educativo per l'incremento delle abilit\u00e0 linguistiche tramite il classico gioco dell'impiccato incluso nel modulo kdeedu (programmi di \"edutainment\") dell'ambiente desktop KDE; viene normalmente distribuito insieme agli altri programmi.\n\u00c8 un software libero distribuito con licenza GNU General Public License.\nLe parole da indovinare sono raccolte in vocabolari al momento disponibili in ventiquattro lingue. All'interno del gioco sono presenti quattro livelli: facile, medio, difficile e \"animali\", categoria che contiene solo nomi di animali."}
{"id": "448212", "revid": "2194936", "url": "https://it.wikipedia.org/wiki?curid=448212", "title": "Giorgio Mul\u00e9", "text": "\u00c8 stato direttore di Videonews dal 2006 al 2007, Studio Aperto dal 2007 al 2009 e infine Panorama dal 2009 al 2018.\nCarriera.\nNato a Caltanissetta; dopo gli studi a Mazara del Vallo, si laurea in Scienze della comunicazione all'Universit\u00e0 degli Studi di Palermo.\nCarriera giornalistica.\nInizia la sua carriera giornalistica nel 1989, al Giornale di Sicilia di Palermo come cronista di nera e giudiziaria, con una parentesi newyorkese a \"\"Il Progresso Italoamericano\"; nel 1992 passa a \"Il Giornale\", allora diretto da Indro Montanelli.\nNel 1996, il direttore Vittorio Feltri gli affida la responsabilit\u00e0 di guidare la neonata cronaca di Roma e poi la redazione romana. Passa a \"Panorama\" dove in breve tempo (dopo aver ricoperto diverse cariche, da inviato a caporedattore) diventa prima vicedirettore e poi vicedirettore esecutivo.\nDopo il passaggio del direttore Carlo Rossella al TG5, si parla di una sua possibile guida a \"Panorama\", ma alla fine Mondadori affida l'incarico al conterraneo Pietro Calabrese. Mul\u00e9 passa quindi a dirigere, dal 25 novembre 2004, \"Panorama Economy\".\nDal dicembre 2005, contestualmente alla direzione di Economy, ricopre anche la carica di vicedirettore Videonews, la struttura che cura i programmi di approfondimento giornalistico di Mediaset. Nel maggio 2006 \u00e8 nominato direttore di Videonews; lascia ogni incarico nella carta stampata. Gli succede alla guida di Panorama Economy Sergio Luciano.\nSuo programma di successo \u00e8 \"Tempi Moderni\", trasmissione incentrata sull'inchiesta d'attualit\u00e0, in onda su Rete 4, a cura di Fabio Tricoli e Antonello Sette, e condotto da Irene Pivetti (nella prima edizione) e da Ilaria Cavo (nella seconda).\nDall'11 ottobre 2007 al 31 agosto 2009 ha diretto Studio Aperto, il telegiornale di Italia 1, succedendo a Mario Giordano. Nel mese di agosto 2008, ha firmato il programma di Italia 1 \"Tutto in 1 notte\", settimanale di Studio Aperto e successivamente anche \"Rewind\", \"Borders\" e \"Live\"\".\nDal 1\u00ba settembre 2009 al 31 gennaio 2018 \u00e8 stato il direttore del settimanale \"Panorama\" (per il quale aveva in passato ricoperto l'incarico di vicedirettore esecutivo), succedendo a Maurizio Belpietro, e del settimanale \"Economy\".\nNel 2014 \u00e8 stato professore straordinario a tempo determinato di Teorie e tecniche della comunicazione presso l'Universit\u00e0 telematica \"Pegaso\" di Napoli.\nPremi e riconoscimenti.\nGli sono stati assegnati numerosi riconoscimenti nel corso della carriera: da quello per l\u2019impegno antimafia con il premio \u201cNinni Cassar\u00e0\u201d nel 2011 a quello per la capacit\u00e0 di innovazione con il premio \u201cBiagio Agnes\u201d nel 2017, dalla Lex Spoletina per aver compiuto un\u2019azione continua e rilevante finalizzata alla valorizzazione e promozione della citt\u00e0 di Spoleto nel 2019 al Premio Internazionale Bonifacio VIII \u201cPer una cultura della Pace\u201d, nel 2021. Il 26 ottobre 2021 gli \u00e8 stata inoltre conferita l'onorificenza di 'Oficial dell'Orden de San Carlos' dal Presidente della Repubblica di Colombia, Iv\u00e0n Duque M\u00e0rquez, destinata a chi \u00e8 d\u2019aiuto, a chi sostiene e a chi supporta le istituzioni e i cittadini colombiani. A novembre 2021 \u00e8 stato nominato Patron of the International Forum for Peace, Security and Prosperity in quanto riconosciuto come \u201cambasciatore\u201d della missione e della visione del Forum che si basano sulla capacit\u00e0 di garantire la Giustizia, salvaguardando la Democrazia e la Libert\u00e0.\nElezione a deputato.\nIn vista delle elezioni politiche 2018, a gennaio entra a far parte di Forza Italia (FI) e, dopo essersi dimesso dalla direzione di Panorama, si candida alla Camera dei Deputati nel collegio uninominale di Sanremo, per la coalizione di centro-destra in quota FI, dove viene eletto deputato con oltre il 46% dei voti contro il candidato del Movimento 5 Stelle Federico Firmian (29,15%) e del centro-sinistra, in quota Partito Democratico, Anna Russo (17,76%). Nonostante la sua candidatura nell'uninominale di Sanremo, era anche capolista nel collegio plurinominale Liguria - 01.\nNella puntata del 14 febbraio di Porta a Porta aveva affermato che la sua candidatura sarebbe entrata in auge durante il dicembre 2017, quando il noto giornalista aveva incontrato Silvio Berlusconi ed avevano discusso di un impegno politico. Mul\u00e8 ha detto di aver preso due giorni per pensarci e successivamente di aver accettato la proposta del leader di Forza Italia.\nIl 10 aprile viene nominato portavoce unico dei gruppi di Camera e Senato per Forza Italia. \u00c8 capogruppo di FI nella Commissione parlamentare per l'indirizzo generale e la vigilanza dei servizi radiotelevisivi, oltre ad essere membro della 9\u00aa Commissione Trasporti, Poste e Telecomunicazioni.\nPromotore e primo firmatario della proposta di legge A. C. 2451 (A. S. 1894) che prevede l\u2019istituzione della \"Giornata nazionale in memoria delle vittime dell'epidemia di Coronavirus\" approvata all\u2019unanimit\u00e0 alla Camera dei deputati il 23 luglio 2020 per rendere viva la memoria di tutti coloro che hanno perso la vita a causa dell\u2019emergenza sanitaria.\nIl 30 giugno 2019 la Camera dei deputati approva il testo, di cui Mul\u00e8 \u00e8 promotore, relatore e primo firmatario, per l\u2019adozione e l\u2019utilizzo dei defibrillatori in ambiente extra-ospedaliero. Legge approvata successivamente in data 28 luglio 2021 dalla Commissione Affari Sociali della Camera in sede legislativa e pubblicata in Gazzetta Ufficiale il 13 agosto 2021. \nDal 19 dicembre dello stesso anno \u00e8 anche Responsabile Nazionale Dipartimenti di Forza Italia al posto di Adriano Galliani. Il 12 maggio 2020 Berlusconi nomina un nuovo coordinamento di 14 persone tra le quali c\u2019\u00e8 anche Mul\u00e8.\nNell'agosto 2020, a poche settimane dal referendum costituzionale sul taglio del numero di parlamentari legato alla riforma avviata dal governo Conte I e conclusa dal governo Conte II Mul\u00e8 annuncia, dopo aver votato \"s\u00ec\" in assemblea, il suo voto contrario, in dissidenza con la linea ufficiale del suo partito, schierato inizialmente per il \"S\u00ec\" dai vertici del gruppo parlamentare, prima che il leader Silvio Berlusconi si posizionasse in una posizione intermedia concedendo libert\u00e0 di voto.\nNomina a Sottosegretario.\nIl 24 febbraio 2021 viene nominato Sottosegretario al Ministero della difesa nel nuovo Governo Draghi."}
{"id": "448214", "revid": "1444886", "url": "https://it.wikipedia.org/wiki?curid=448214", "title": "Termovalorizzatore", "text": "Il termovalorizzatore \u00e8 un inceneritore che converte il calore generato dalla combustione dei rifiuti in energia destinata ad altro uso. I termovalorizzatori possono svolgere la funzione di centrali elettriche producendo energia elettrica tramite un impianto costituito da una turbina a vapore alimentata dal vapore scaldato dalla combustione dei rifiuti. Oltre alla produzione di energia elettrica al termovalorizzatore pu\u00f2 essere associato un impianto cogenerazione per il teleriscaldamento o un impianto di gassificazione per la produzione del gas di sintesi.\nStoria.\nA Nottingham nel 1874 la societ\u00e0 \"Manlove, Alliott &amp; Co. Ltd.\" su progetto di Alfred Fryer, costru\u00ec il primo inceneritore, chiamato \"destructor\", ben presto molti altri furono costruiti nel Regno Unito, anteriormente alla prima guerra mondiale, questi iniziarono ad essere utilizzati per la produzione di energia elettrica posta in vendita, la disponibilit\u00e0 di questa energia inoltre convinse alcune municipalit\u00e0 di dotarsi di veicoli elettrici per la raccolta locale dei rifiuti. Il clinker inerte, prodotto finale della combustione era usato per pavimentazione stradale o altre opere di bonifica.\nNel 1903 a Frederiksberg fu costruito il primo termovalorizzatore danese, costruito dopo che la municipalit\u00e0 aveva esaurito i siti disponibili per la discarica dei rifiuti urbani, l'impianto produceva energia elettrica e calore venduto al vicino ospedale, altri due impianti simili furono costruiti negli anni '30 a Gentofte e Aarhus, la costruzione di questi impianti si arrest\u00f2 con lo scoppio della seconda guerra mondiale, per riprendere durante gli anni '60, nel 2018 il 12% delle abitazioni domestiche danesi \u00e8 riscaldato col calore fornito da questi impianti.\nIl primo termovalorizzatore municipale in Cecoslovacchia fu costruito nel 1905 a Brno, si trattava di un impianto di incinerazione rifiuti con sette camere di combustione collegato ad una macchina a vapore Babcock-Wilcox con integrata una turbina per produrre corrente elettrica che veniva inserita in rete tramite una stazione locale distante 300 metri dall'impianto. Un secondo termovalorizzatore fu costruito nel 1934 a Praga. Nel 2011 l'impianto di Brno fu completamente rifatto con una capacit\u00e0 annua di trattamento di 248000 tonnellate di rifiuti e una produzione di 8-9.6 MJ/kg.\nPosizione nella gerarchia di trattamento dei rifiuti.\nL'EPA (Environmental Protection Agency) ha sviluppato una piramide gerarchica di valutazione delle procedure di smaltimento dei rifiuti non pericolosi riconoscendo che un unico approccio metodologico di smaltimento non \u00e8 valido per tutte le circostanze. Questa gerarchia segue la logica di prediligere la riduzione del materiale che concorre a produrre rifiuti, il riutilizzo del materiale e il riciclo.\nIl recupero di energia con i termovalorizzatori fa parte di questa piramide, posizionato al di sopra del trattamento dei rifiuti e loro deposito in discarica, questo in quanto la combustione confinata e controllata dei rifiuti urbani decresce il volume dei rifiuti solidi da interrare nei siti di discarica e permette anche di recuperare energia dalla loro combustione, divenendo secondo l'EPA una sorgente di energia rinnovabile che riduce le emissioni di carbonio riducendo sia la richiesta di energia da fonti fossili che le emissioni di metano dalle discariche"}
{"id": "448217", "revid": "1216132", "url": "https://it.wikipedia.org/wiki?curid=448217", "title": "I piccoli maestri", "text": "I piccoli maestri \u00e8 un romanzo di Luigi Meneghello, pubblicato nel 1964.\nAutobiografico come le altre principali opere dell'autore, questo libro si inserisce tra le pi\u00f9 importanti testimonianze della lotta partigiana in Italia. L'opera \u00e8 un racconto diretto ed in prima persona dell'esperienza di partigiano giellista dell'autore, il quale ricorda con lucidit\u00e0 e semplicit\u00e0 gli avvenimenti senza volont\u00e0 celebrative o retoriche.\nNel 1967 fu pubblicata la traduzione inglese a cura di Raleigh Trevelyan con il titolo \"The Outlaws\". L'anno successivo il libro vinse il premio Florio per la miglior versione inglese di un testo italiano.\nDal libro \u00e8 stato ricavato un film omonimo nel 1998.\nIl racconto.\nIl giovane autore nel settembre del 1943 \u00e8 un allievo ufficiale degli Alpini che, con l'Armistizio di Cassibile e lo sbandamento del suo reparto, cerca di giungere a casa. Gettate armi e divisa per evitare la cattura, una volta a casa deve ripartire per evitare la nuova leva obbligatoria voluta dalla nuova Repubblica Sociale Italiana: la fuga nei monti, la vita alla macchia tra i boschi dell'altopiano di Asiago lo avvicinano a gruppi armati di recentissima costituzione: i primi partigiani.\nMeneghello racconta l'esperienza da partigiano, i contrasti interni, la figura del suo maestro, il Capitan Toni (Antonio Giuriolo), le difficolt\u00e0 ed il senso di inutilit\u00e0 causato dalla scarsa operativit\u00e0 delle formazioni partigiane; al seguito di alcuni successi riesce a scendere con le altre formazioni verso la vallata e nei Colli Berici, ritrovandosi cos\u00ec vicino alla casa natale. Successivamente sar\u00e0 anche incaricato di alcune missioni a Padova, la citt\u00e0 dove era studente di filosofia, dove conoscer\u00e0 anche l'amore.\nGenesi del libro.\nIl libro \u00e8 una testimonianza diretta scritta dall'autore ad una ventina d'anni di distanza dallo svolgersi dei fatti. Meneghello, stabilitosi nel dopoguerra a Reading (Inghilterra), torna nella terra nat\u00eca e, aiutato dai compagni d'avventura, riesce a rievocare con massima puntualit\u00e0 fatti, episodi e dialoghi di quell'epoca. L'autore, infatti, intende aderire il pi\u00f9 possibile alla realt\u00e0 degli eventi vissuti, aiutato dai brani stesi durante gli anni successivi al conflitto e riutilizzati, spesso attraverso un'attenta revisione, ne \"I piccoli maestri\". Ma il lasso temporale, la distanza tra i fatti narrati e l'epoca in cui redige il libro permettono a Meneghello di scrivere un romanzo anti-celebrativo ed anti-retorico, in aperto contrasto con la tradizione neorealistica che aveva dominato la letteratura partigiana nel dopoguerra in Italia.\nUn curioso particolare accomuna \"I piccoli maestri\" a \"Il partigiano Johnny\" di Beppe Fenoglio: le prime bozze di entrambe le opere sono state inizialmente stese utilizzando in larga parte la lingua inglese."}
{"id": "448218", "revid": "84184", "url": "https://it.wikipedia.org/wiki?curid=448218", "title": "Giussani", "text": ""}
{"id": "448219", "revid": "1437331", "url": "https://it.wikipedia.org/wiki?curid=448219", "title": "Ratchet &amp; Clank 3", "text": "Ratchet &amp; Clank 3 (\"Ratchet &amp; Clank: Up Your Arsenal\") \u00e8 un videogioco statunitense di genere platform sviluppato dalla Insomniac Games uscito nel novembre del 2004, il terzo capitolo della fortunata serie \"Ratchet &amp; Clank\". In questo gioco fece la prima comparsa il Dr. Nefarious, il robotico arcinemico dei due protagonisti.\nTrama.\nDopo aver salvato la galassia Bogon dai Protopet nel precedente capitolo, Clank \u00e8 diventato una star del cinema, mentre Ratchet \u00e8 tornato nella sua abitazione a Megapolis. Proprio mentre i due eroi si godono un po' di vita \"domestica\", il telegiornale informa che il pianeta natale di Ratchet, Veldin, \u00e8 stato attaccato da creature mutanti note come \"Tirannoidi\". Ratchet allora torna in azione e si dirige nella galassia Solana dove scoprir\u00e0 che il malvagio dottor Nefarious, un robot nemico fin dalla giovinezza di Qwark, vuole sterminare tutte le forme di vita organiche della galassia per farla colonizzare dai robot, convincendo i Tirannoidi ad appoggiare la sua causa.\nRatchet viene ospitato fin dall'inizio sull'astronave Fenice, un incrociatore stellare carico di rifornimenti e base di lancio per ogni viaggio di Ratchet. Qui il Capitano Qwark forma la \"Q-Force\" composta da Ratchet, Al, Helga, Skid e Skrunch. Insieme compiranno le varie missioni mirate a eliminare Nefarious e a fermare l'avanzata dei Tirannoidi. Alla fine, sul pianeta Mylon, Ratchet raggiunge il Biobliteratore (l'arma usata da Nefarious per trasformare le forme di vita organica in robot) e lo sconfigge. Nefarious riesce per\u00f2 a fuggire teletrasportandosi su un asteroide insieme al suo maggiordomo Lawrence. Torna quindi la pace nella galassia: Clank ritorna sui set del cinema, dove viene proiettato il film della sua serie, Agente Segreto Clank.\nModalit\u00e0 di gioco.\nInizialmente si \u00e8 armati con un fucile stordente, poi si possono ottenere molte altre armi fantascientifiche.\nIl gioco si articola in missioni ambientate su vari pianeti. L'Astronave Fenice \u00e8 un intermezzo tra le diverse missioni negli altri pianeti; la nave \u00e8 dotata di console per giocare ai videofumetti di Qwark, rivenditori di armi, corazze e modifiche per la navicella.\nUna volta finita la storia, il gioco propone 2 opzioni: tornare indietro nel tempo, prima della sconfitta di Nefarious, oppure ricominciare la storia con tutta l'attrezzatura e i punti esperienza accumulati.\nMultigiocatore.\nNel terzo episodio compare per la prima volta nella serie di \"Ratchet &amp; Clank\" la modalit\u00e0 multigiocatore. Sono presenti diverse modalit\u00e0 tra cui distruggere la base nemica in modalit\u00e0 assedio, catturare la bandiera in modalit\u00e0 CLB e uccidere il giocatore avversario un preciso numero di volte (il numero \u00e8 opzionale) in modalit\u00e0 Deathmatch.\nAccoglienza.\nLa rivista \"Play Generation\" classific\u00f2 il minigioco de le avventure di Qwark come il secondo pi\u00f9 \"cool\" tra i titoli disponibili su PlayStation 2. La stessa testata trov\u00f2 il Paperizzatore la quinta arma pi\u00f9 innocua e Capital City, pianeta Marcadia, come la quinta citt\u00e0 pi\u00f9 pulsante."}
{"id": "448221", "revid": "3235615", "url": "https://it.wikipedia.org/wiki?curid=448221", "title": "Averroismo", "text": ""}
{"id": "448222", "revid": "287204", "url": "https://it.wikipedia.org/wiki?curid=448222", "title": "Averro\u00e9", "text": ""}
{"id": "448228", "revid": "1272592", "url": "https://it.wikipedia.org/wiki?curid=448228", "title": "Azzurra (disambigua)", "text": ""}
{"id": "448235", "revid": "339392", "url": "https://it.wikipedia.org/wiki?curid=448235", "title": "Matrimonio gay", "text": ""}
{"id": "448243", "revid": "486946", "url": "https://it.wikipedia.org/wiki?curid=448243", "title": "Bacino idroelettrico delle tre gole", "text": ""}
{"id": "448247", "revid": "1149807", "url": "https://it.wikipedia.org/wiki?curid=448247", "title": "Alien Ant Farm", "text": "Gli Alien Ant Farm sono un gruppo alternative metal/post-grunge statunitense, formatosi nel 1996 a Riverside (California).\nStoria del gruppo.\nGli inizi.\nIl gruppo sorse per iniziativa di Dryden Mitchell (voce) e di Terry Corso (chitarra).\nIl loro primo album, \"Greatest Hits\", fu pubblicato per l'etichetta indipendente Click Records nel 1999. Vinse il titolo di \"Miglior Album Indipendente\" ai Los Angeles Music Awards.\nPrimi successi.\nNel 2000, patrocinati dai Papa Roach (che avevano affiancato in precedenza in un loro concerto), firmarono sia per la loro New Noize che per la Dreamworks. Per entrambe le etichette pubblicarono nel 2001 \"ANThology\", i cui singoli di lancio furono \"Movies\", \"Attitude\" e la reinterpretazione di \"Smooth Criminal\" di Michael Jackson. Nello stesso anno iniziarono i loro tour sia negli Stati Uniti che all'estero.\nNel mese di maggio 2002, durante un incidente in autobus in Spagna, Mitchell ha subito una grave frattura della colonna vertebrale. Ci\u00f2 non ha comunque impedito, a lui e al resto della band, di incidere e pubblicare nel 2003 \"truANT\", prodotto da Robert e Dean DeLeo degli Stone Temple Pilots. Da \"truANT\" sono stati estratti tre singoli, \"These Days\", \"Glow\" e \"Drifting Apart\".\nNel 2004 Corso ha lasciato gli Alien Ant Farm ed \u00e8 diventato chitarrista dei Powerman 5000. Nel 2005 \u00e8 stato sostituito da Joe Hill, ma tre anni dopo \u00e8 tornato nel gruppo originale.\nEventi recenti.\nIl titolo del loro terzo album ufficiale, uscito per la Universal nel 2006, \u00e8 \"Up In The Attic\"; i suoi singoli in archivio sono \"Forgive And Forget\", \"Around The Block\" e \"She's Only Evil\".\nAttualmente \u00e8 in lavorazione anche un DVD live intitolato \"BUSted: The Definitive DVD\".\nNel 2015 hanno pubblicato il quinto album in studio, intitolato \"Always and Forever\"."}
{"id": "448249", "revid": "113089348", "url": "https://it.wikipedia.org/wiki?curid=448249", "title": "Adriano De Zan", "text": "Biografia.\nFiglio di artisti, attori e cantanti di operetta, il veneziano Enrico Dezan e la napoletana Maria Mascagno, trascorre l'infanzia spostandosi da un luogo all'altro. I primi anni li vive a Bologna, poi si sposta con la famiglia a Montecatini Terme, e infine approda adolescente a Milano. Terminato il liceo scientifico, si iscrive alla Bocconi, Economia.\nCarriera.\nDurante il primo anno di facolt\u00e0 nel 1953 incontra a Torino, durante un'esibizione del padre a teatro, il telecronista Carlo Bacarelli, che gli propone l'entrata nella neonata Rai. De Zan accetta e intraprende la carriera di telecronista di ciclismo nel 1954, accompagnato da Nicol\u00f2 Carosio, nell'edizione di quell'anno della Milano-Sanremo.\nDotato di grandissima esperienza, conoscenza della storia del ciclismo e senso del ritmo, riusciva spesso ad accompagnare le tappe, nei momenti di minor interesse, con aneddoti suggestivi. Impareggiabili le conduzioni accanto a Davide Cassani negli ultimi anni di attivit\u00e0.\nTra i momenti pi\u00f9 toccanti delle sue telecronache le vittorie di tappa di Marco Pantani al Tour de France e la sfortunata tappa del 1995, sempre al Tour, in cui perse tragicamente la vita Fabio Casartelli. In quest'ultima occasione, vinto dallo sconforto e con la voce rotta dal pianto, dovette lasciare il microfono all'allora commentatore tecnico Vittorio Adorni. Dopo la sua scomparsa, Mario Cipollini, per onorarne la memoria, corse e vinse una tappa del Giro d'Italia con una sua foto posta tra la propria testa e il caschetto. Rimarr\u00e0 indelebile l'incipit di ogni sua telecronaca:\nLe principali conduzioni:\nUltimi anni.\nDal 1993 al 1997 il Giro d'Italia viene trasmesso dalle reti Mediaset, e le telecronache furono curate dal figlio Davide, anch'egli telecronista e giornalista sportivo. Nel 2000 esce dalla Rai, diventandone collaboratore esterno, sostituito nella conduzione delle telecronache prima da Auro Bulbarelli e in seguito da Francesco Pancani.\nMalato di leucemia, muore al Policlinico di Milano, nel 2001. Il funerale viene celebrato nella chiesa di Santa Maria delle Grazie al Naviglio. Il corpo viene tumulato in un colombaro del cimitero di Lambrate, assieme alle ceneri dei genitori."}
{"id": "448254", "revid": "106456", "url": "https://it.wikipedia.org/wiki?curid=448254", "title": "Porta Palazzo", "text": "Porta Palazzo (\"P\u00f2rta Pila\", o anche \"P\u00f2rta Palass\", in lingua piemontese) \u00e8 una delle cinque parti del quartiere torinese Aurora. \nIl suo fulcro \u00e8 l'ottagonale Piazza della Repubblica che, con i suoi , \u00e8 la piazza pi\u00f9 estesa della citt\u00e0 e ospita quotidianamente il mercato all'aperto pi\u00f9 grande d'Europa. Il resto del sotto-quartiere \u00e8 compreso tra la Dora Riparia, Corso Regina Margherita (confine con il Centro), Corso Giulio Cesare (confine con Borgo Dora) e Corso Regio Parco (confine con Vanchiglietta).\nToponimo.\nIl nome trae origine dalla antica porta romana d'accesso nord-ovest-nord della citt\u00e0, la \"Porta Principalis dextera\", chiamata poi Palatina o \"Comitale\", oppure anche \"Porta Doranea\", nel contesto dell'originario \"castrum\" romano cintato (Quadrilatero Romano) di Julia Augusta Taurinorum nel 28 d.C. circa, e dalla quale si accedeva al Cardo massimo (l'attuale via Porta Palatina).\nDi questa porta rimangono soltanto alcuni ruderi delle mura originali di cinta, mentre le odierne torrette in mattoni, ancor oggi visibili, sono frutto dell'imponente opera di studio sull'originale e del relativo restauro di Alfredo d'Andrade nel 1901.\nIl nome \"Palazzo\" sarebbe da attribuirsi alla vicina Casa del Senato, edificio di certo periodo alto-medievale dietro largo IV Marzo, e al quale si accedeva attraverso la \"porta pusterla\" (un varco minore), ma eretto su una gi\u00e0 preesistente costruzione romana dove, verosimilmente, si accedeva al \"Forum\" civico (l'attuale zona del Palazzo di Citt\u00e0), ovvero il centro del \"castrum\" romano.\nStoria.\nZona di confine settentrionale dell'antico \"castrum\" (furono rinvenuti anche i resti del Teatro Romano), la parte sud fu sempre ben collegata col centro cittadino, sviluppandosi soprattutto attorno all'attuale Duomo di piazzetta San Giovanni, chiesa dapprima longobarda, poi completamente rimaneggiata in periodo rinascimentale, e dal lato occidentale di Palazzo Reale (dal 1940 sede del Museo di antichit\u00e0 di Torino). Dalla parte sud-occidentale invece, si accede alla zona chiamata \"Quadrilatero Romano\".\nIl lato nord di Piazza della Repubblica invece, \u00e8 principalmente occupato dal rione Borgo Dora, inserito nel quartiere Aurora e delimitato dal grande corso Regina Margherita che - di fatto - taglia in due, da est a ovest, la grande piazza. Anticamente, questo viale era denominato semplicemente \"Strada di Circonvallazione\"; all'angolo con l'antico vicolo San Giobbe (l'attuale Corso XI Febbraio), esistevano delle sorgenti d'acqua, ritenute miracolose e dedicate a Santa Barbara e a San Massimo, e pertanto il grande corso fu chiamato \"Viale di San Massimo e di Santa Barbara\" per molti anni, per poi titolarlo alla regina sabauda soltanto nel 1926. Nell'edificio angolare al suddetto vicolo San Giobbe fu costruita, nel 1882, la caserma dei Vigili del Fuoco, lasciata in abbandono a partire dal 1983.\nLa via a nord della Piazza si apre invece sull'inizio di Corso Giulio Cesare-Borgo Dora-zona del Balon, dov'era situata l'antica stazione di Torino Porta Milano, gi\u00e0 capolinea della ferrovia \"Ciri\u00e9-Lanzo\", quindi la Chiesa di San Gioacchino e il Ponte Mosca sulla Dora Riparia.\nLa piazza.\nCaratterizzata dalla pianta ottagonale, essa \u00e8 il vero cuore di Porta Palazzo, ed \u00e8 spesso conosciuta con il medesimo nome, tralasciando la sua vera denominazione, ovvero \"piazza della Repubblica\".\nAgli inizi del XVIII secolo, il duca Vittorio Amedeo II avvi\u00f2 un notevole processo di rinnovamento di questa contrada; affid\u00f2 la realizzazione di una piazza e dei relativi edifici barocchi con i portici, nel 1701, al celebre architetto Filippo Juvarra. Il nuovo assetto prevedeva la realizzazione di un grande piazzale alberato, in cui si sarebbero incrociati i nuovi viali periferici, sorti sul tracciato delle mura abbattute. Lo stesso Juvarra, infatti, dovette progettare un'apertura e quindi un relativo raddrizzamento a sud, sull'attuale via Milano, per permettere un asse ortogonale che proseguisse fino all'attuale corso Giulio Cesare. Nel lato sud-orientale (via Pietro Egidi), infatti, l'antico Palazzo dei Cavalieri (isolato Santa Croce) fu poi modificato dal Ferroggio (1773) per creare l'attuale Galleria Umberto I (terminata da Carlo e Giuseppe Mosca ed Ernesto Melano soltanto nel 1843, e intitolata al re nel 1888).\nParimenti, il lato sud-occidentale (isolato detto di Sant'Ignazio, ovvero via Milano - via Bellezia - via Santa Chiara), che dava sulla zona Quadrilatero Romano, fu rimaneggiato per dar spazio ai nuovi edifici, eretti fino almeno alla chiesa di San Domenico, risalente al XIII secolo, in pieno stile gotico.\nL'intera piazza avrebbe dovuto ospitare la nuova piazza d'Armi, che in realt\u00e0 fu ubicata altrove, e il suo nome divenne quindi \"piazza Vittoria\" per onorare \"Testa di Ferro\", il risoluto duca Emanuele Filiberto di Savoia che nel 1557 aveva sconfitto i francesi nella battaglia di San Quintino.\nIl progressivo abbattimento delle fortificazioni prosegu\u00ec ancora nel periodo napoleonico e nel 1802 l'intera area divenne parte integrante della citt\u00e0. Al ritorno dei Savoia nel 1814, nuovi cantieri interessarono la zona e, nel 1819, l'architetto Gaetano Lombardi, nel rispetto della memoria juvarriana, valorizz\u00f2 gli edifici esistenti, estendendoli con le due ali porticate verso la piazza; tra il 1825 e il 1830 venne cos\u00ec definita l'attuale forma ottagonale, con la collaborazione dell'architetto Formento, che elabor\u00f2 l'isolato dei macelli nella parte meridionale della piazza.\nCompletata nel 1837 e rinominata semplicemente \"piazza Emanuele Filiberto\" (piazza Milano nel tratto porticato), per motivi di spazio e d'igiene assunse la sua attuale vocazione commerciale, diventando ben presto sede dei nuovi mercati, che abbandonarono le loro precedenti collocazioni medievali delle vicine piazzetta delle Erbe (attuale piazza Palazzo di Citt\u00e0) e piazzetta del Pane (attuale piazza Corpus Domini).\nVicino alla piazza, oltre il gi\u00e0 esistente Arsenale Sabaudo e il Maglio (1774, esploso nel 1852 e ricostruito), sorsero anche le prime fabbriche della zona Borgo Dora.\nL'ultima modifica toponomastica della piazza avvenne all'indomani del referendum istituzionale del 1946, quando acquis\u00ec l'attuale nome di \"piazza della Repubblica\". Il nome di piazza Emanuele Filiberto fu quindi attribuito a una piazzetta adiacente, in zona Quadrilatero Romano, precedentemente chiamata \"largo Ignazio Giulio\", prima ancora via delle Ghiacciaie e prima ancora via del Baluardo settentrionale.\nA partire dagli anni sessanta del XX secolo, Porta Palazzo rappresent\u00f2 il primo approdo per molti immigrati italiani del Mezzogiorno e, la domenica, divenne luogo deputato all'arruolamento volontario di manovali per l'edilizia. Il contestuale degrado urbano, il sovraffollamento e la carenza di servizi per il crescente numero di residenti convissero con una grande capacit\u00e0 d'attrazione per il pi\u00f9 grande mercato quotidiano cittadino e con forme di impegno sociale cattolico e laico. A tal proposito, va ricordato l'operato della parrocchia di Sant'Agostino del Quadrilatero Romano, il vicino Santuario della Consolata, quello di San Gioacchino, l'Associazione Under 16, il SERMIG del vicino Arsenale della Pace.\nLa forte immigrazione fu poi sostituita, a partire dagli anni ottanta, da una nuova ondata di persone provenienti in gran parte dall'Africa e dall'Asia.\nDal 1996, Porta Palazzo fu oggetto di una radicale riqualificazione, con l'ammodernamento delle strutture esistenti, il rinnovo dell'arredo urbano e la realizzazione di un nuovo sottopasso stradale che ne ha migliorato la percorribilit\u00e0. \u00c8 in questo contesto che il 1\u00ba marzo 2006 la piazza ospit\u00f2 la cerimonia di accensione della Fiamma paralimpica.\nA gennaio del 2012 fu inaugurato un nuovo cantiere che ha interessato il palazzo dell'Isolato Santa Croce, permettendo il recupero architettonico della facciata juvarriana.\nIl mercato.\nL'antica tettoia dell'orologio.\nEretta nel 1916 con il nome di \"Padiglione IV\", rappresenta un tipico esempio di struttura metallica dell'epoca. Con la ristrutturazione del 1995-1998 fu rinominata con l'attuale dicitura. \u00c8 il simbolo del grande mercato per eccellenza, e si trova nell'area nord-est, dedicata al solo commercio di prodotti alimentari, suddivisi in 88 punti-vendita numerati.\nAll'esterno di tale tettoia venne presto a crearsi un parallelo mercato spontaneo all'aperto, fatto da contadini che vendevano prodotti agricoli direttamente ai consumatori, a cui si aggiunsero piccoli artigiani e commercianti con merci di dubbia provenienza o scarsa qualit\u00e0. Tale porzione di mercato era denominata dai torinesi \"l merc\u00e0 dij busiard\" (il mercato dei bugiardi), ma riscuoteva un buon successo in forza dei prezzi di vendita assai contenuti, tanto che alla fine degli anni '20 alcuni banchi vennero trasferiti all'interno della tettoia, in molti spazi lasciati liberi.\nI padiglioni II e V.\nUbicati nell'area sud della piazza, furono costruiti nel 1836 su progetto dell'ingegner Barone. Il primo ospita il mercato del pesce, con 18 punti di vendita, mentre il \"Padiglione V\" ha 53 punti di vendita e ospita (come l'antica \"tettoia dell'orologio\") rivendite di carne e generi alimentari. Insieme a questi mercati, ogni giorno vengono allestiti su strada 756 punti di vendita mobili, sui tradizionali carrettini, che diventano ben 796 il solo sabato. \nI generi trattati sono molteplici: prodotti ortofrutticoli, alimentari, ittici, caseari, ma anche carne, fiori, abbigliamento e vari articoli di uso domestico. Gestito in una buona percentuale da cittadini extracomunitari, ma anche da una consistente parte di commercianti italiani, esso rappresenta un vero e proprio crocevia di etnie e culture.\nPalaFuksas e antiche ghiacciaie.\nEdificio ubicato a nord-ovest, fu realizzato su progetto di Doriana e Massimiliano Fuksas tra il 1998 e il 2001, a seguito della demolizione del preesistente \"Mercato dell'Abbigliamento\" del 1963. L'attuale struttura, dalla forte connotazione contemporanea, \u00e8 caratterizzata dall'ampio utilizzo di vetro e metallo brunato, che sottolinea la convivenza di architetture eterogenee sviluppate nell'area durante gli ultimi tre secoli. \nLa struttura, con la denominazione di \"Centro Palatino\", fu inaugurata il 25 marzo 2011 ed ospitava al suo interno 32 negozi, un bar e un ristorante con terrazza all'ultimo piano.\nEssa conserva al suo interno due delle pi\u00f9 antiche ghiacciaie sotterranee della piazza, rinvenute durante gli scavi. All'interno, un sistema di rampe metalliche consente di percorrere tre dei cinque piani, che ospitano locali commerciali, un ristorante e parcheggi sotterranei.\nL'acqua derivata dalla vicina Dora permise, per lungo tempo, la formazione di ghiaccio da conservare. Fino al XIX secolo circa, esso fu conservato nella vicina via delle Ghiacciaie, appunto, in zona Quadrilatero Romano, nel cosiddetto \"isolato di San Matilde\" che, prima del XIX secolo, era chiamata \"via del Baluardo settentrionale\", che conduce al vicinissimo Santuario della Consolata.\nNel 1845, poi, l'architetto Barnaba Panizza progett\u00f2 le recenti ghiacciaie ipogee; tuttavia, esse non ebbero lungo utilizzo. Furono dapprima adibite a deposito di carretti del mercato, poi, nel 1873, ne venne ordinata una parziale demolizione, poich\u00e9 divenute \"luoghi luridi e in continuo deperimento\". In sostituzione delle vecchie ghiacciaie fu costruito, a poca distanza, un esteso sistema di gallerie elicoidali tuttora utilizzate, il cui ingresso \u00e8 in via delle Orfane 32.\nNel maggio 2019, dopo importanti lavori di riqualificazione in seguito alla chiusura di numerosi punti vendita nel padiglione dell\u2019abbigliamento, viene inaugurato il Mercato Centrale, che offre numerosi angoli gastronomici e ristoranti tipici del territorio e della tradizione culinaria italiana.\nGalleria Umberto I e Basilica Mauriziana.\nIl cosiddetto \"isolato Santa Croce\", ovvero la zona tra piazza della Repubblica, via Milano, via della Basilica e via Egidi, ospit\u00f2 il Palazzo dei Cavalieri, prima sede dell'Ospedale Mauriziano dal 1575 al 1884..\nNel 1729 Juvarra coinvolse l'isolato nella grande ristrutturazione gi\u00e0 avviata per la confinante piazza; con l'avvento del dominio francese l'Ospedale Mauriziano venne chiuso, ma al ritorno dei Savoia fu riaperto. Nel 1884 l'Ordine Mauriziano trasfer\u00ec l'ospedale presso corso Stupinigi (l'attuale corso Turati). Nel 1888 l'ormai vetusto edificio fu venduto alla Ditta Bancaria Fratelli Marsaglia, che si occup\u00f2 del suo recupero con il progetto dell'ingegner Rivetti, che prevedeva la realizzazione di una galleria commerciale intitolata al nuovo sovrano Umberto I. Terminata l'anno dopo su pianta a forma di croce, la Galleria sfrutta i volumi che un tempo costituivano le corsie dell'ospedale. Al suo interno si possono ammirare la pregevole copertura in vetro e metallo e la storica Farmacia dell'Ordine Mauriziano (1575). \nLa Galleria termina sul retro della grande Basilica Mauriziana, nota anche come Chiesa dell'Arciconfraternita di Santa Croce (che dava quindi il nome all'isolato), ente che aveva finanziato il restauro di una preesistente chiesa dedicata a San Paolo nel 1590 circa. La facciata si apre sullo slargo di via Milano. Nel 1678 l'edificio religioso fu rimaneggiato da Antonio Bettino, un collaboratore del celebre Guarini, quindi dotata dell'ampia cupola che sormonta la navata centrale.\nSu volere di Vittorio Amedeo II, poi, nel 1728 la chiesa fu interamente ceduta all'Ordine Mauriziano e divenne quindi Basilica Magistrale dell'Ordine. La facciata fu ridisegnata da Juvarra, ma l'attuale disegno del prospetto principale \u00e8 opera dell'ingegner Mosca del 1836. All'interno si possono ammirare pregevoli affreschi e un pulpito in stile eclettico disegnato dal Ceppi. I bombardamenti del 1943 causarono ingenti danni, sia esterni che interni all'edificio. \nIl progetto \"The Gate\".\nDa sempre quartiere \"popolare\", gi\u00e0 nel XIX secolo Borgo Dora era punto di ritrovo della malavita locale; con la perdita delle attivit\u00e0 pre-industriali l'area a nord di Porta Palazzo sub\u00ec un marcato degrado edilizio, che port\u00f2 precariet\u00e0 abitativa e disagio sociale. Ci\u00f2 favor\u00ec l'identificazione della zona come luogo di prima accoglienza per le componenti pi\u00f9 povere dei migranti nella seconda met\u00e0 del Novecento. Inoltre, i malviventi autoctoni vennero sostituiti da quelli di altre parti d'Italia e in seguito da quelli stranieri, rendendo pi\u00f9 acuto il malessere gi\u00e0 presente. Negli anni Novanta il Comune, affiancato da numerose associazioni solidali e imprenditoriali, prese consapevolezza di dover intervenire su numerose parti della citt\u00e0 dal punto di vista delle strutture e delle dinamiche sociali. Nacque cos\u00ec nel 1998 il Comitato Progetto Porta Palazzo the Gate, un progetto pilota urbano sostenuto da finanziamenti dell'Unione Europea (FESR), della Citt\u00e0 di Torino e del Ministero dei Lavori Pubblici, per innescare un processo di riqualificazione nell'area di Porta Palazzo e Borgo Dora. Il progetto \"The Gate\", organismo \"no profit\" a partecipazione mista pubblico-privata, chiuse la sua fase europea nel 2001 con un bilancio positivo di interventi a favore dello sviluppo economico, sociale, culturale, promozionale e di trasformazione, riqualificazione fisica pubblica e privata del territorio. Nel 2002 la Citt\u00e0 di Torino decise di proseguire il lavoro avviato dal progetto pilota urbano e di formalizzare la trasformazione del progetto \"The Gate\" in Agenzia di Sviluppo Locale, nell'ambito dei programmi complessi di Rigenerazione Urbana della Citt\u00e0.\nL'associazione Emporion.\nIl 23 gennaio 2006, durante un convegno nella citt\u00e0 catalana di Barcellona nacque Emporion, l'Associazione Europea dei Mercati. I soci fondatori sono quattro realt\u00e0 significative dell'Europa: il Kozponti V\u00e1s\u00e1rcsarnok di Budapest, il Borough Market di Londra, la Boqueria di Barcellona e Porta Palazzo di Torino.\nGli obiettivi che Emporion intende raggiungere sono molteplici, in primo luogo quello di ampliare la rete esistente con l'adesione di altri mercati. Gli esempi non mancano, basti pensare alla Vuccir\u00eca di Palermo, al Bazar Egiziano di Istanbul e a Les Halles di Parigi e Lione. Inoltre, Emporion individua la Commissione e il Parlamento Europeo come interlocutori di riferimento con cui costituire un accordo a tutela delle realt\u00e0 rappresentate. Il sistema di valori che l'Associazione Europea dei Mercati vuole promuovere si affida a concetti di aggregazione sociale, scambio di opinioni, confronto multiculturale e salvaguardia della sicurezza alimentare.\nIl \"Balon\".\nA nord della grande piazza della Repubblica, ma gi\u00e0 totalmente compreso nel confinante quartiere Aurora, si trova il \"Balon\", ovvero lo storico mercato delle pulci di Torino, nato verso la fine del Settecento, che originariamente era ubicato nei pressi dell'attuale piazza Emanuele Filiberto. Con il nome del celebre mercato dell'usato sovente si intende anche la stessa sottozona di Borgo Dora, che sorge sulle rive della Dora Riparia, gi\u00e0 parte del vicino quartiere Aurora.Dall'estate del 2012 in corrispondenza del suddetto quartiere, cuore del \"Balon\", \u00e8 stato posizionato un aerostato che, ancorato con un cavo di acciaio, effettua voli turistici fino a 150 metri di altezza, dando la possibilit\u00e0 di godere di un vasto panorama sulla citt\u00e0 e divenendo il nuovo simbolo di questo storico quartiere.\nDal mese di giugno 2019 l'aerostato \u00e8 fermo per manutenzione e non si hanno notizie sul ripristino del servizio . "}
{"id": "448255", "revid": "38120", "url": "https://it.wikipedia.org/wiki?curid=448255", "title": "Nelson Abejion", "text": ""}
{"id": "448257", "revid": "340520", "url": "https://it.wikipedia.org/wiki?curid=448257", "title": "Hip hop latino", "text": "L'hip hop latino (\"latin hip hop\"), noto anche come rap latino, non \u00e8 uno stile musicale omogeneo all'interno del mondo della musica hip hop, ma \u00e8 piuttosto un termine che copre tutto l'hip hop prodotto dai musicisti di lingua riferibile allo spagnolo, come ad esempio il chicano rap.\nSpanglish hip hop.\nI primi rapper bilingue (\"Spanglish\" \u00e8 una contrazione di \"spanish\" ed \"english\", ovvero spagnolo e inglese) furono i Mean Machine, un gruppo del Bronx che incise il primo vero pezzo hip hop bilingue nel 1981 con la Sugarhill Records nel disco chiamato \"Disco Dream\". Gli MCs del gruppo erano Mr. Schick, DJ Julio, Mr. Nice e Jimmy Mac. Nuyorican DJ ed il produttore Tony Touch inoltre menzionano, in una intervista a \"blackmagazine.it\" la traccia \"Spanglish\" di Spanish Fly &amp; The Terrible 2, che usc\u00ec lo stesso anno per Enjoy Records. Gli altri pionieri newyorkesi del genere, Portoricani, includono Rubie Dee e Prince Whipper Whip dei Fantastic Five, DJ Charlie Chase dei Cold Crush Brothers, Master OC e Devastating Tito dei Fearless Four.\nHip hop latino sulla West Coast.\nNei tardi anni 1980 e nei primi anni 1990, la maggior parte dell'hip hop latino veniva dalla costa occidentale degli Stati Uniti. Il cubano-americano Mellow Man Ace fu il primo artista di questo genere a vedersi produrre un singolo da una major nel 1989. Mellow Man, detto il \"Padrino del rap latino\" e presente nella Hip Hop Hall of Fame, port\u00f2 l'attenzione del grande pubblica sulle rime in \"spanglish\" grazie al suo singolo \"Mentirosa\", diventato poi disco di platino.\nNel medesimo anno, Kid Frost si aggiunse come artista latino alla prima linea dei rapper con il singolo \"La Raza\". I Cypress Hill, di cui Mellow Man Ace faceva parte prima di intraprendere la carriera solista, diventer\u00e0 poi il primo gruppo di hip hop latino a raggiungere il disco di platino un anno dopo il debutto di Kid Frost. Il gruppo ha continuato su questa linea sfornando altri dischi d'oro e di platino.\nHip hop latino sulla East Coast.\nSulla costa orientale, artisti di hip hop latino come The Beatnuts emersero nei primi anni '90, con Chino XL, nativo del New Jersey, che guadagn\u00f2 ampi riconoscimenti per il suo liricismo, ed altrettante critiche per i temi trattati. Nei tardi anni '90 il rapper portoricano Big Pun divent\u00f2 il primo artista solista latino a vincere un disco di platino con il suo album di debutto intitolato \"Capital Punishment\". Altri artisti di questo genere sulla East Coast lo hanno seguito ed hanno ricevuto supporto e buoni dati di vendita soprattutto grazie ai consumatori di origine latina, tra questi artisti vanno certamente ricordati Cuban Link e Immortal Technique di Per\u00f9.\nIl Southwest ed il Chicano rap.\nL'hip hop latino (cos\u00ec come il suo sottogenere chicano rap) ha prosperato lungo la costa occidentale, e negli stati del Southwest e del Midwest con poca promozione grazie ala forte componente latina in queste regioni. Artisti texani come Chingo Bling, Baby Bash, South Park Mexican e Juan Gotti hanno goduto di vendite costanti ed hanno riscosso un buon successo nei tour degli stati del Southwest. Lil Rob, originario di San Diego, ha aperto le porte del mainstream al genere del chicano rap grazie al suo singolo \"Summer Nights\", mentre Sinful dei Mexicanz e Kemo the Blaxican hanno continuato l'opera di diffusione dello spanglish hip hop nella \"West Coast\".\nUrban Regional.\nNegli ultimi anni \u00e8 entrato nell'uso comune il termine \"Urban Regional\", coniato per riferirsi allo Spanish hip hop eseguito su beats mescolati a suoni e melodie tipiche dello stile musicale popolare del Messico, tipico di gruppi come Banda, Norteno ed altri. Rapper come Akwid, Jae-P, Crooked Stilo e David Rolas sono tra i pi\u00f9 popolari artisti hip hop legati al genere dell'urban regional.\nIl Reggaeton.\nA Panama e Puerto Rico \u00e8 stato creato un nuovo stile ispirato all'hip hop: il Reggaeton. Mentre artisti portoricani come Big Pun lasciavano il proprio segno sul mercato discografico americano legato all'hip hop, questo genere \u00e8 stato fuso alla musica caraibica, allo stile elettronico ed al raggamuffin, creando un nuovo stile poi diffuso in molti paesi dell'America Latina. popolari interpreti di questo genere sono Tego Calder\u00f3n, Daddy Yankee, Voltio, Calle 13 e Don Omar.\nLa Latin trap.\nLa latin trap \u00e8 un sottogenere latino della musica trap, influenzato dal reggaeton e dal southern hip hop, e guadagn\u00f2 popolarit\u00e0 nell'America Latina dal 2007. I temi trattati dal genere sono de \"la calle\", ovvero \"della strada\". Il genere ha raggiunto la fama grazie a rapper come J Balvin, Anuel AA, Bad Bunny e Cardi B.\nLa diffusione dell'hip hop latino nei Caraibi.\nL'hip hop latino \u00e8 un genere di successo soprattutto in paesi con un alto numero di emigranti negli Stati Uniti d'America, come ad esempio Porto Rico, i cui abitanti si sono mossi soprattutto a New York, Miami e Chicago: con il passare degli anni sono cos\u00ec decollati artisti del genere come Ruben DJ e Vico C. La hip di Ruben DJ, \"La Escuela\" (\"The School\"), e quella di Vico C's hit, \"La Recta Final\" (\"The way to the End\"), hanno ricevuto forte considerazione dalle radio nei tardi anni '80.\nVa inoltre sottolineato che un certo numero di rapper della \"East Coast\" identificati solitamente come afroamericani hanno pure, solitamente ascendenza latina, in particolare dalla Repubblica Dominicana o da Porto Rico, come N.O.R.E., Lloyd Banks, Kane &amp; Abel, Joe Budden, AZ, Juelz Santana e Fabolous. Da non dimenticare i rapper del Venezuela, che in quest'ultimo periodo hanno raggiunto un forte successo internazionale sia in America Latina che in Europa e negli Stati Uniti. Tra questi: Rekeson, El Prieto, Candelaria Family."}
{"id": "448258", "revid": "124701794", "url": "https://it.wikipedia.org/wiki?curid=448258", "title": "Filip Vujanovi\u0107", "text": "Biografia.\nLaureatosi nel 1978 all'Universit\u00e0 di Belgrado in Giurisprudenza, inizi\u00f2 la sua carriera nella magistratura come Pubblico Ministero presso la procura di Belgrado.\nPer un breve periodo, dal novembre 1980 al gennaio 1981, fu Segretario di Corte presso la Procura di Titograd (l'odierna Podgorica, capitale del Montenegro).\nNel gennaio 1981 intraprese la professione di avvocato per terminarla nel marzo 1993, quando divenne Ministro della Giustizia nel Governo della Repubblica del Montenegro (a quei tempi ancora appartenente alla Federazione Jugoslava). Mantenne tale carica fino al maggio 1995, quando venne designato Ministro dell'interno.\nRicopr\u00ec la carica di Presidente del Governo della Repubblica di Montenegro dal 5 febbraio 1998 al 5 novembre 2002, quando divenne Presidente della Repubblica. Dopo aver prevalso alle elezioni presidenziali del 2002 e a quelle del febbraio 2003 (entrambe invalidate per il mancato raggiungimento della maggioranza assoluta dei votanti), fu di nuovo eletto presidente della Repubblica del Montenegro (ancora unito nella Serbia e Montenegro) in occasione delle elezioni presidenziali del maggio 2003. Dopo il referendum popolare che ha sancito la definitiva separazione del Paese dalla Serbia, il 21 maggio 2006 divenne il primo Presidente del Montenegro indipendente.\n\u00c8 stato riconfermato Presidente alle elezioni presidenziali del 2008 e a quelle del 2013."}
{"id": "448259", "revid": "15431", "url": "https://it.wikipedia.org/wiki?curid=448259", "title": "Traccia di una matrice", "text": ""}
{"id": "448266", "revid": "1926649", "url": "https://it.wikipedia.org/wiki?curid=448266", "title": "Nelson Abeij\u00f3n", "text": "Caratteristiche tecniche.\nGiocava come mediano.\nCarriera.\nClub.\nGli inizi e l'arrivo in Europa.\nNativo di Montevideo, cresce nelle giovanili del Nacional, con il quale esordisce nella \"Primera Divisi\u00f3n\" del campionato di calcio uruguaiano nel 1994: dopo tre stagioni, nelle quali ha siglato nove reti in 81 gare, si trasferisce in Spagna, al Racing Santander. L'esperienza in terra iberica \u00e8 corta e, dopo appena un anno, lascia la formazione spagnola nella quale ha giocato 30 partite segnando due reti, passando nell'estate del 1998 al Cagliari, militante in Serie A.\nLa carriera in Italia.\nNelle prime due stagioni scende raramente in campo, relegato al ruolo di riserva dietro i titolari Daniele Berretta e Tiziano De Patre, giocando solo sette partite nel 1998-1999 e sei gare nell'annata successiva, che vide i sardi retrocedere in Serie B. Nella serie cadetta l'uruguaiano trova molto pi\u00f9 spazio, e nei tre anni seguenti colleziona 71 presenze e tre gol. Nell'estate del 2003, in aperto contrasto con l'allora allenatore del Cagliari Gian Piero Ventura, \u00e8 mandato in prestito al : realizz\u00f2 in azzurro una rete (su rigore) in 10 partite. Nel gennaio 2004 torna in Sardegna, dove nel frattempo \u00e8 cambiato l'allenatore (a Ventura subentr\u00f2 infatti Edoardo Reja): Abeij\u00f3n riprende il suo posto da titolare e contribuisce alla promozione in massima serie dei sardi, che raggiungono il secondo posto finale, e si guadagna il soprannome di \"Guerriero\".\nGioc\u00f2 con il Cagliari due stagioni da titolare in massima serie, disputando 58 partite e mettendo a segno sei reti: nell'estate del 2006 il suo contratto non fu rinnovato dalla societ\u00e0 sarda. L'uruguiano approd\u00f2 allora all'Atalanta, nella quale ha per\u00f2 marcato solo cinque presenze nell'unica stagione disputata.\nIl ritorno in patria e il ritiro.\nDopo un breve periodo di inattivit\u00e0, nell'aprile 2008 firm\u00f2 un contratto per il River Plate Montevideo, dove rimane fino all'agosto del 2009, disputando solo dieci partite, prima di ritirarsi definitivamente dal calcio giocato a 36 anni. Nel febbraio 2011 annuncia che sta frequentando il corso per prendere il patentino da allenatore.\nNazionale.\nAbeij\u00f3n esord\u00ec in Nazionale il 19 ottobre 1994, a Lima, contro il nella Coppa Parra del Riego, vincendo per 0-1. Titolare per buona parte delle amichevoli del 1995, fu convocato per la Copa Am\u00e9rica 1995 dove gioc\u00f2 3 gare, sempre da subentrato, compresa la semifinale contro la : gli uruguagi vinsero poi la competizione battendo in finale il ai tiri di rigore.\nConvocato stabilmente negli anni successivi, partecip\u00f2 anche a diverse gare di qualificazione al Campionato mondiale di calcio 1998 e anche alla Copa Am\u00e9rica 1997, dove disput\u00f2 solo due partite prima dell'eliminazione della squadra dalla competizione. Dopo questa competizione non fu pi\u00f9 convocato fino al 2003: disput\u00f2 l'ultima partita con l'Uruguay il 19 novembre 2003 contro il Brasile, gara valida per la qualificazione ai Mondiali del 2006 pareggiata per 3-3. In totale con la \"Celeste\" ha disputato 23 gare ufficiali siglando due reti."}
{"id": "448267", "revid": "72396", "url": "https://it.wikipedia.org/wiki?curid=448267", "title": "Basket Livorno", "text": "Il Basket Livorno \u00e8 stata una squadra italiana di pallacanestro con sede a Livorno\nIl campo di gioco \u00e8 stato il PalaMacchia in via S. Allende fino all'inaugurazione del PalaAlgida nel 2004.\nStoria.\nNel 1992 la famiglia D'Alesio, storicamente legata al marchio Libertas, acquista una squadra minore della citt\u00e0, il \"Don Bosco Basket Livorno\", fondata nel 1947, che avrebbe poi vinto i titoli nazionali Juniores nel 1995, 1996, 1997 e 2001 e quello Ragazzi nel 1999 e da cui sono usciti giocatori come Silvio e Mario Gigena, Samuele Podest\u00e0, capitano dopo la separazione da Ale Fantozzi, Walter Santarossa, Daniele Parente e Andrea Renzi. In appena due anni il Don Bosco Basket Livorno riporta il basket livornese in serie A2.\nIl Don Bosco Basket Livorno cambia nome nell'estate 1999 in Basket Livorno: nell'estate 2000 invece la famiglia D'Alesio decide di abbandonare il basket e cede la societ\u00e0 all'amministrazione comunale, in attesa di un nuovo proprietario. Nel 2003 finalmente lo sponsor Mabo Prefabbricati entra pienamente nella propriet\u00e0 della societ\u00e0.\nNel 2005 a seguito di una scissione la propriet\u00e0 decide di lasciare il Basket Livorno e ripartire dalla Serie D fondando la Pallacanestro Don Bosco Livorno. \nDopo la retrocessione in Legadue nella stagione 2006-07, il Basket Livorno si classifica per due anni di fila a met\u00e0 della secondo campionato nazionale.\nL'8 luglio, al termine della stagione 2008-2009, la FIP comunica che il Basket Livorno non ha consegnato la domanda di iscrizione al successivo campionato, perdendo cos\u00ec ogni diritto sportivo e mettendo fine all'attivit\u00e0 cestistica."}
{"id": "448268", "revid": "287204", "url": "https://it.wikipedia.org/wiki?curid=448268", "title": "Alexander Kuoppala", "text": "Biografia.\nAlexander Kuoppala \u00e8 nato nel 1974 a Espoo, in Finlandia. Ha iniziato a suonare la chitarra all'et\u00e0 di dieci anni grazie a sua madre che gli ha impartito le basi. Inizialmente il suo stile era incentrato sul blues e sul jazz, ma in seguito ha iniziato ad ascoltare heavy metal con band quali W.A.S.P., Judas Priest, Manowar e Ozzy Osbourne.\nAlexander suonava la tromba in una banda locale, dove ha avuto l'occasione di conoscere Jaska W. Raatikainen che suonava il corno. Nel 1995 Jaska ha invitato Alexander a suonare la chitarra nella band che aveva formato assieme a Alexi Laiho.\nNello stesso anno si \u00e8 aggregato a una band di alcuni amici chiamata Keytoes che suona disco/soul music. Nel 1998, un anno dopo il debutto dei Children of Bodom con \"Something Wild\", ha lasciato i Keytoes per andare in tour con i Children of Bodom. Tuttavia, nel 2000 \u00e8 ritornato nei Keytoes come chitarrista. \nNel 2003 la band ha lasciato la Finlandia per il tour mondiale di Hate Crew Deathroll, ma in luglio ha annunciato ad Alexi che aveva intenzione di lasciare la band.\nAlexander ha suonato per l'ultima volta al Tuska Open Air in Finlandia, in seguito il suo posto \u00e8 stato preso dal chitarrista dei Sinergy Roope Latvala.\nDopo aver lasciato i Children of Bodom Alexander ha iniziato a insegnare musica e ha avuto una figlia nel 2004. Nel 2006 \u00e8 tornato nella scena musicale come chitarrista del progetto solista del finlandese Timo Rautiainen. Ha suonato nel primo album \"Sarvivuori\" e ha suonato ai concerti della band."}
{"id": "448270", "revid": "767487", "url": "https://it.wikipedia.org/wiki?curid=448270", "title": "Claudio Lodati", "text": "Biografia.\nFonda a vent'anni con altri musicisti torinesi (Enrico Fazio, Carlo Actis Dato, Fiorenzo Sordini) l'Art Studio, gruppo storico del jazz moderno.\nHa partecipato a vari festival in Italia, Europa (Francia, Svizzera, Germania, Inghilterra, Jugoslavia, Polonia) in USA, Canada e Senegal.\nOltre a varie collaborazioni, tra cui Ellen Christi, Antonello Salis, Maria Pia De Vito, Fred Frith, Herv\u00e9 Bourde, Tiziana Ghiglioni, Habib Faye, si \u00e8 dedicato a vari progetti originali, come Dac'Corda e Vocal Desires."}
{"id": "448271", "revid": "287204", "url": "https://it.wikipedia.org/wiki?curid=448271", "title": "Insomnia (romanzo)", "text": "Insomnia \u00e8 un romanzo fantastico scritto da Stephen King. Per stessa ammissione dell'autore \u00e8 il romanzo con pi\u00f9 collegamenti alla saga de \"La Torre Nera\". Nel corso del libro, incontriamo infatti personaggi e situazioni riconducibili perfettamente alla logica della serie. Un personaggio minore di questo romanzo avr\u00e0 poi un ruolo fondamentale nel volume di conclusione della saga. Lo stesso \"Insomnia\", infine, \u00e8 citato ne \"La torre nera\" come \"vicenda di riferimento\" per Roland e il suo ka-tet.\nTrama.\nRalph Roberts, gi\u00e0 avanti con l'et\u00e0 ma ancora pieno di vigore fisico e mentale, dopo aver perso la moglie per un cancro comincia a manifestare problemi sempre pi\u00f9 gravi d'insonnia. Durante una delle tante notti passate da sveglio, si accorge che nella casa della sua vicina, prossima alla morte, si stanno introducendo due ometti calvi in uniforme da medico e muniti di strane forbici. Si rende conto ben presto di aver sviluppato particolari poteri paranormali, che gli permettono, tramite la visione di \"auree colorate\", di captare lo stato d'animo e di salute delle persone, la cui vita \u00e8 resa concretamente visibile a Ralph sotto forma di filo da palloncino. Deciso a saperne di pi\u00f9, e scoperto che anche l'amica Lois possiede le stesse facolt\u00e0 superiori, si reca al capezzale di Jimmy Vandermeer, un conoscente, anch'egli prossimo al trapasso. Qui si imbatte in Cloto e Lachesi, i due \"dottorini calvi\" intravisti tempo prima, i quali incaricano lui e Lois di una delicata \"missione\": fermare Ed Deepneau, un umano soggiogato da Atropo, forza maligna che si oppone a Cloto e Lachesi su \"questo livello della Torre\", prima che compia una strage durante un convegno di Susan Day, militante abortista. Nel mondo - spiegano i due - esistono due forze che governano la vita degli \"esseri a tempo determinato\" come uomini e animali; una \u00e8 il Caso, che ha Atropo come suo esecutore, l'altra \u00e8 l'Intento, i cui paladini sono Cloto e Lachesi. Convinti a fatica, Ralph e Lois, grazie anche ai loro poteri, dopo aver sventato una violenta offensiva portata da seguaci di Deepneau a un rifugio per donne maltrattate, riescono a trovare il nascondiglio di Atropo, lugubre e misterioso insieme. Sembra fatta, ma invece..."}
{"id": "448272", "revid": "812894", "url": "https://it.wikipedia.org/wiki?curid=448272", "title": "Suicidio rituale", "text": ""}
{"id": "448279", "revid": "1783371", "url": "https://it.wikipedia.org/wiki?curid=448279", "title": "Utility VoiceOver", "text": "Utility VoiceOver \u00e8 un lettore di schermo sviluppato dalla Apple Inc. incluso nei sistemi operativi iOS e macOS. Il suo scopo \u00e8 migliorare l'accessibilit\u00e0 per gli utenti non vedenti, ipovedenti e con problemi di dislessia: utilizzando VoiceOver, l'utente pu\u00f2 utilizzare il suo dispositivo con la voce e, nel caso del Mac, anche con la tastiera. La scorciatoia da tastiera per attivare il VoiceOver \u00e8 il tasto F5.\nmacOS.\nCompare per la prima volta in Mac OS X Tiger e inizialmente era disponibile solo la voce inglese. A partire da OS X Lion include nativamente pi\u00f9 di 30 voci internazionali, compreso l'italiano."}
{"id": "448285", "revid": "990063", "url": "https://it.wikipedia.org/wiki?curid=448285", "title": "Visore Aiuto", "text": "Visore Aiuto \u00e8 un'applicazione sviluppata dalla Apple Inc. per il sistema operativo macOS. Si tratta di un visore HTML basato su WebCore, destinato a visualizzare pagine di aiuto e altra documentazione. Esso si trova al percorso /System/Library/CoreServices/Help Viewer.app.\nGli indici sono generati da Help Indexer e hanno come estensione file .help. Invece che utilizzare sistemi proprietari, le applicazioni di macOS utilizzano Visore Aiuto per visualizzare il contenuto del proprio aiuto.\nCon Mac OS X Leopard, l'applicazione non \u00e8 direttamente visibile all'utente (ad esempio non appare nel Dock e non mostra una propria barra dei menu), ma la sua finestra \u00e8 fluttuante.\nFunzionalit\u00e0.\nL'applicazione, appena aperta, mostra a sinistra un menu che permette di navigare all'interno dei vari argomenti.\nVisore Aiuto consente inoltre di:"}
{"id": "448287", "revid": "767487", "url": "https://it.wikipedia.org/wiki?curid=448287", "title": "Entognatha", "text": "Gli Entognatha sono una classe di artropodi ametaboli che, assieme agli Insetti, formano la superclasse degli Hexapoda. \nDescrizione.\nQuesti piccoli artropodi sono primitivamente privi di ali, non derivano cio\u00e8 da antenati alati, a differenza di quanto avviene per alcuni ordini di insetti.\nLa caratteristica comune, da cui deriva il nome della classe, sono le mandibole e mascelle \"nascoste\" all'interno della cavit\u00e0 boccale. Tra gli Entognati solo i Collembola sono dotati di occhi, caratteristicamente pi\u00f9 primitivi di quelli degli insetti, costituiti da placche oculari formate da un massimo di otto ocelli su ciascun lato del capo. Le specie che vivono negli strati meno superficiali del suolo e in caverne sono spesso completamente cieche.\nTassonomia.\nI tre ordini che compongono questa classe sono Collembola, Diplura e Protura.\nC'\u00e8 ormai accordo sul fatto che questi esapodi si siano evoluti indipendentemente dagli insetti. \u00c8 probabile inoltre che anche l'evoluzione dei tre ordini sia avvenuta indipendentemente e che quindi gli Entognatha debbano essere considerati un gruppo parafiletico."}
{"id": "448290", "revid": "287204", "url": "https://it.wikipedia.org/wiki?curid=448290", "title": "Corpo morto (alpinismo)", "text": "Per corpomorto si intende un attrezzo simile alla pala di un badile senza il manico, ma con dei fori necessari per farci passare un cordino o una fettuccia.\nSi utilizzano oggetti, in genere di lega leggera, e di diversa superficie frenante, a seconda della consistenza dello strato nevoso presente. Attualmente vengono forniti direttamente muniti di cavetti metallici (analogamente ai nut), per velocizzare le operazioni di assicurazione.\nIl corpo morto viene normalmente utilizzato come ancoraggio da \"affondare\" nella neve nel caso in cui non sia possibile utilizzare altre protezioni. Un esempio di utilizzo potrebbe essere quello su pendii o canaloni di neve, nei quali a volte, per l'inconsistenza del substrato, non \u00e8 possibile ancorarsi tramite chiodi da roccia e da ghiaccio."}
{"id": "448291", "revid": "1728", "url": "https://it.wikipedia.org/wiki?curid=448291", "title": "Magister equitum", "text": "Il Magister equitum (\"maestro dei cavalieri\") nella Repubblica romana era un grado militare che veniva assegnato e tolto da un dittatore. L'incarico cessava comunque al momento in cui cessava quello del dittatore.\nIl \"magister equitum\" era il principale collaboratore del dittatore, il suo luogotenente. La scelta del \"magister equitum\" era di norma lasciata al dittatore, a meno che un \"Senatus consultum\" non specificasse, come succedette in alcuni casi, il nome della persona che doveva essere nominata. Il dittatore non poteva rimanere senza un \"magister equitum\" che lo supportasse e quindi se quest'ultimo moriva o usciva dalla carica per un qualsiasi motivo se ne doveva nominare un altro.\nAl \"magister equitum\" veniva assegnato lo stesso \"imperium\" di un pretore e di conseguenza era soggetto solo all\"'imperium\" del dittatore. Per questo si considerava necessario che la persona che doveva essere nominata \"magister equitum\" avesse gi\u00e0 ricoperto la carica di pretore, anche se ci furono eccezioni. Il \"magister equitum\" aveva le stesse insegne del pretore: la \"toga praetexta\" e la scorta di sei littori.\nIn caso di assenza del dittatore, era il suo rappresentante e aveva quindi i suoi stessi poteri. All'inizio, il \"magister equitum\" fu, come indica il nome, il comandante della cavalleria, mentre il dittatore comandava le legioni, cio\u00e8 la fanteria.\nStoria.\nEt\u00e0 regia.\nQuesta carica appare per la prima volta nell'et\u00e0 monarchica di Roma soprattutto nel periodo del dominio etrusco. Il magister equitum in questo periodo risulta un sottoposto del magister populi.\nEt\u00e0 repubblicana.\nIl primo a ricoprire questa carica fu Spurio Cassio Vecellino nel 501 a.C., durante la dittatura di Tito Larcio Flavo. Il \"magister equitum\" pi\u00f9 famoso fu probabilmente Marco Antonio, che ricopr\u00ec questa carica durante la prima dittatura di Giulio Cesare. L'ultimo fu invece Marco Emilio Lepido, il futuro Triumviro, che fu nominato da Cesare nel 46, 45 e 44 a.C.\nCrisi del III secolo.\nA partire da Gallieno, e poi sotto gli Imperatori illirici, venne istituito un comando militare di cavalleria, quasi fosse una \"riserva strategica\" a difesa dei confini imperiali \"in profondit\u00e0\". Di questo comando ne parla la \"Historia Augusta\". Sappiamo ad esempio che, una volta proclamato imperatore Claudio il Gotico, dopo l'uccisione di Gallieno, venne affidata ad Aureliano la conduzione della guerra contro i barbari della Meotide (Eruli e Goti), insieme al comando di tutta la cavalleria, in quanto i generali precedenti (come Aureolo), erano incorsi in gravi mancanze, poich\u00e9 avevano attaccato battaglia senza attendere gli ordini di Claudio.\nAl tempo della \"Notitia dignitatum\" (nel 400 circa).\nQuesta carica fu di nuovo istituita in et\u00e0 tardoimperiale da Costantino I col compito di comandare la cavalleria imperiale dell'Impero romano d'Occidente. Si trattava del nuovo ruolo di \"Magister equitum praesentalis\".\nUfficiali militari sottoposti al suo controllo.\nQuesto ufficiale militare era a capo di tutte le forze di cavalleria della parte occidentale (parallelamente a quello della fanteria, chiamato \"Magister peditum praesentalis\"), come segue: \nAl contrario il \"Numerus intra Hispanias\", era invece sottoposta al \"Magister militum praesentalis\" per le \"Hispaniae\".\nUnit\u00e0 militari controllate.\nAlle sue dipendenze vi erano poi le seguenti unit\u00e0, secondo la \"Notitia dignitatum\":"}
{"id": "448293", "revid": "1652635", "url": "https://it.wikipedia.org/wiki?curid=448293", "title": "Banco del Mutuo Soccorso (album)", "text": "Banco del Mutuo Soccorso \u00e8 il primo album del gruppo di rock progressivo italiano omonimo pubblicato nel maggio del 1972 dall'etichetta discografica Dischi Ricordi.\nIl disco.\nLa copertina dell'edizione originale in vinile era sagomata a salvadanaio. Dalla feritoia si estraeva una striscia di cartoncino con i volti dei membri del gruppo. L'immagine sulla copertina \u00e8 dell'illustratore Mimmo Mellino.\nI testi sono di Francesco Di Giacomo e Vittorio Nocenzi, musiche di Vittorio Nocenzi."}
{"id": "448297", "revid": "11694", "url": "https://it.wikipedia.org/wiki?curid=448297", "title": "Luned\u00ec di Pasqua", "text": ""}
{"id": "448301", "revid": "2069609", "url": "https://it.wikipedia.org/wiki?curid=448301", "title": "Turdus torquatus", "text": "Il merlo dal collare (\"Turdus torquatus\" ) \u00e8 un uccello della famiglia dei Turdidi.\nLe tre sottospecie del merlo dal collare sono distribuite dall\u2019Europa nord-occidentale al Turkmenistan. Il maschio adulto, nerastro o marrone-nerastro, si riconosce per la caratteristica banda pettorale bianca, che manca nella femmina. Uccello territoriale, vivace, nel periodo riproduttivo ha abitudini solitarie, per poi divenire gregario nel resto dell\u2019anno. Come per la maggior parte dei Turdidi, la sua dieta dipende dalle disponibilit\u00e0 offerte dall'ambiente e varia a seconda della stagione: insettivoro durante la stagione riproduttiva e frugivoro in autunno-inverno. La stagione riproduttiva, compresa tra aprile e luglio, varia con la latitudine. I pulcini, accuditi da entrambi i genitori, abbandonano il nido a due settimane di et\u00e0, ma rimangono nelle vicinanze fino al raggiungimento della completa capacit\u00e0 di volo. \nSpecie migratrice e localmente sedentaria, in Nord Europa inizia i movimenti autunnali a fine agosto. I maschi tendono ad anticipare la migrazione rispetto alle femmine, per occupare le migliori aree di nidificazione. I primi ritorni nei territori di nidificazione si registrano a partire da marzo. \nDurante il periodo riproduttivo occupa le alte e medie latitudini, dove frequenta gli altopiani settentrionali a clima oceanico e i rilievi meridionali. Sverna soprattutto attorno al bacino del Mediterraneo. Si stima che l'Europa rappresenti circa il 95% della popolazione riproduttiva complessiva. In Italia \u00e8 svernante occasionale tra ottobre e novembre e nidificante tra aprile e maggio, sulle Alpi e in alcune aree dell'Appennino settentrionale e centrale. La specie \u00e8 compresa nella categoria r\"ischio minimo\" della Lista Rossa dell\u2019IUCN delle specie minacciate. \nDescrizione.\nHa dimensioni medie: lunghezza 27 cm, apertura alare 38-42 cm, peso medio 110 g. Il maschio adulto si riconosce per il caratteristico collare. Il piumaggio \u00e8 nerastro o marrone-nerastro con riflessi bruno-verdastri, orlato di chiaro. L\u2019iride \u00e8 marrone scuro. Ha becco giallastro e ali di aspetto argenteo, perch\u00e9 orlate di piume bianche. Zampe e piedi sono marroni. La femmina adulta ha un piumaggio di colore bruno, su cui il disegno a scaglie appare meno evidente; la livrea pu\u00f2 essere anche grigio scuro. I giovani si possono confondere con le femmine del merlo perch\u00e9 presentano il piumaggio simile e non hanno il collare.\nBiologia.\nIl suo ciclo vitale pu\u00f2 superare i nove anni. Uccello territoriale, vivace, sempre in moto sui rami, nel periodo riproduttivo ha abitudini solitarie, ma nella restante parte dell\u2019anno diviene gregario e si riunisce in piccoli branchi, non di rado anche con altri Turdidi. Occupa i suoi territori appena sono presenti spazi senza neve. Possiede un volo leggero, rapido e diretto, con brevi ondulazioni ed accelerazioni. Sul terreno si muove agilmente, camminando e saltellando con le ali leggermente abbassate e la coda un po\u2019 eretta. Di indole accorta e diffidente, quando viene disturbato emette una nota di allarme secca e concitata, prima di allontanarsi in volo fino a un posatoio a notevole distanza.\nAlimentazione.\nCome per la maggior parte dei Turdidi, la dieta del merlo dal collare dipende dalle disponibilit\u00e0 offerte dall'ambiente e varia a seconda della stagione: nelle aree di nidificazione si ciba soprattutto di insetti e loro larve, anellidi, lumache, ragni, piccoli anfibi e rettili; inoltre, si ciba di frutta e di bacche (ciliegie fragole, more e olive) e predilige le bacche di ginepro, che costituiscono parte rilevante della sua dieta in diverse parti dell\u2019areale (Spagna, Algeria). La dieta dei pulcini \u00e8 composta prevalentemente di invertebrati.\nRiproduzione.\nLa scelta del sito riproduttivo sembra variare tra le diverse sottospecie. In Gran Bretagna, ad esempio, \"T. t. torquatus\" costruisce il nido sul terreno o sulla vegetazione bassa e solo in rare occasioni sugli alberi; \"alpestris\" nidifica soprattutto sulle conifere, in particolare alla base dei rami pi\u00f9 robusti. La stagione riproduttiva \u00e8 compresa tra aprile e luglio, variando con la latitudine. \nLa femmina si dedica alla costruzione del nido a poca altezza dal suolo, sul terreno tra la folta vegetazione o nella crepa di una roccia. Il nido, a forma di tazza, \u00e8 formato da pezzetti di legno, erba, consolidato con terra e guarnito e tappezzato con materiali vegetali pi\u00f9 fini. Le quattro o cinque uova deposte, generalmente dal colore blu pallido, con piccole macchie bruno-rossastro, porpora-rossastro e grigio-violaceo, distribuite uniformemente su tutta la superficie, sono incubate soprattutto dalla femmina per 12-14 giorni. I pulcini sono accuditi da entrambi i genitori; all\u2019et\u00e0 di due settimane abbandonano il nido, ma rimangono nelle sue vicinanze, fino a raggiungere la completa capacit\u00e0 di volo. Nell\u2019anno pu\u00f2 compiere una o due covate.\nVoce.\nIl mattino, i maschi iniziano a ripetere la loro litania triste e monotona nel bosco, ancora immerso nell'oscurit\u00e0, prima di tutte le altre specie di tordo. Il canto ha lo stesso timbro di quello del tordo bottaccio e della tordela, ma \u00e8 meno elaborato, con frasi di due-quattro note, separate da brevi silenzi, all'inizio della stagione riproduttiva assomiglia ad un \"pi-r\u00ed\u00ed, pi-r\u00ed\u00ed, pi-r\u00ed\u00ed\" e \"trruu-trruu-trruu tjii-tjii-tjii\", a volte intervallati da risatine e gorgheggi. I richiami comprendono il caratteristico \"tac-tac-tac\", rumoroso in caso di lieve agitazione che, in caso di allarme, diventa un pi\u00f9 duro \"chrech-rech-rech-rechra\". A terra e quando si invola, emette un \"tjuck-tjuck-tjuck\" pi\u00f9 dolce o anche un \"dcherrr\" o \"tschwierrr\". In volo, un \"zrrp\" o \"tsierk\" (a volte raddoppiato), mentre in volo migratorio un \"tchuuk-tchuuk-tchuuk\". Quale avvertimento per la presenza di un predatore aereo, un sottile \"ssiii\".\nDistribuzione, migrazioni ed habitat.\nDistribuzione.\nIl merlo dal collare presenta una distribuzione che si estende dall\u2019Europa nord-occidentale al Turkmenistan. L\u2019areale riproduttivo \u00e8 costituito da tre zone geograficamente separate, in ognuna delle quali \u00e8 presente una delle sottospecie. Di queste, due risiedono in Europa: \"torquatus\" nidifica in Scandinavia e nelle Isole Britanniche, mentre \"alpestris\" occupa i rilievi dell\u2019Europa meridionale, centrale e orientale. La sottospecie \"amicorum\", invece, nidifica in Turchia orientale, nella Regione del Caucaso e in Turkmenistan. L\u2019areale di svernamento della sottospecie nominale interessa soprattutto la Spagna meridionale e l\u2019Africa nord-occidentale, in particolare le montagne dell\u2019Atlante. La sottospecie \"alpestris\", pur essendo un migratore altitudinale, in inverno pu\u00f2 occupare le zone meridionali del suo areale riproduttivo o migrare verso le coste del Mediterraneo.\nMigrazioni.\nSpecie migratrice e localmente sedentaria, rispetto agli altri Turdidi, presenta una distribuzione molto pi\u00f9 frammentata, caratterizzata da una netta distinzione tra gli areali di nidificazione e di svernamento. I soggetti originari della Scandinavia e delle Isole Britanniche si spostano verso sud o sud-sud-ovest per svernare attorno al bacino del Mediterraneo, soprattutto in Francia e Spagna meridionale, Africa nord-occidentale, Malta, Grecia e Turchia occidentale. I soggetti della sottospecie \"alpestris\", che nidificano sui Pirenei, sull\u2019arco alpino, in Romania e in Bulgaria svernano soprattutto nella Penisola Iberica, nella Penisola Balcanica e in Nord Africa. Spesso, per sfuggire ai rigori dell\u2019inverno, compiono spostamenti verso altitudini inferiori rispetto alle zone di nidificazione. In Nord Europa, i movimenti autunnali iniziano a fine agosto e raggiungono il culmine a met\u00e0 settembre e in ottobre. I maschi tendono ad anticipare la migrazione di circa dieci giorni rispetto alle femmine, per occupare le migliori aree di nidificazione. I primi ritorni nei territori di nidificazione si registrano a partire da marzo.\nHabitat.\nDurante il periodo riproduttivo, occupa le alte e medie latitudini, dove frequenta gli altopiani settentrionali a clima oceanico e i rilievi meridionali. Tollera bene ambienti battuti da pioggia e vento forte, mentre evita i substrati permanentemente ghiacciati o innevati. La sottospecie nord-occidentale (\"torquatus\") nidifica tra i 250 e i 1.200 metri di altitudine, in ambienti caratterizzati da scarsa vegetazione, anche sul terreno sconnesso, su dirupi, falesie, pendii o aree pianeggianti e su manufatti quali muri, cave e miniere. La sottospecie \"alpestris\", invece, nidifica sui rilievi dell\u2019Europa meridionale tra i 600 e i 2.500 metri in prossimit\u00e0 di boschi di conifere, su pendii acclivi ombreggiati e umidi o su prati d\u2019alta quota; sui Carpazi pu\u00f2 frequentare le faggete, mentre nel Caucaso occupa anche la macchia a rododendro e ginepro.\nPredatori e parassiti.\nIl merlo dal collare \u00e8 parassitato dal cuculo e da vari ectoparassiti (pidocchi, pulci e zecche) e endoparassiti, tra i quali l\"'Haemoproteus\".\nStatus e conservazione.\nSi stima che l'Europa (che rappresenta circa il 95% della popolazione riproduttiva) ospiti 597.000 - 1.200.000 individui maturi. L'andamento di questa popolazione sembra essere stabile e la specie \u00e8 compresa nella Categoria \"Rischio minimo\" della Lista Rossa dell\u2019IUCN delle specie minacciate. Si pensa che possa soffrire di un aumento dei disturbi umani e dello sviluppo di molte aree montane per attivit\u00e0 ricreative all'aperto, nonch\u00e9 della concorrenza con specie come \"T. merula\", \"T. viscivorus\" e \"T. pilaris\", e per la caccia, soprattutto in Francia. Nella Spagna meridionale e nell'Africa nord-occidentale, la diffusa perdita di foreste di ginepro pu\u00f2 essere, in parte, responsabile del declino delle popolazioni nidificanti britanniche. La specie pu\u00f2 anche essere minacciata dai cambiamenti climatici.\nPosizione nell\u2019ecosistema.\nImportante \u00e8 il ruolo di questo tordo nella propagazione delle specie vegetali che gli forniscono il nutrimento, per le implicazioni relative alla preservazione della biodiversit\u00e0. \nLa dieta del merlo dal collare a Tenerife \u00e8 costituita principalmente da coni femminili di \"Juniperus cedrus\", pianta endemica delle Canarie e di Madeira a rischio di estinzione, e questo migratore svolge un ruolo chiave nel suo sistema di dispersione dei semi, collegando popolazioni frammentate di questa specie. \nIn una prospettiva di lungo termine, considerato il cambiamento climatico che sta determinando la ridistribuzione della vita sulla Terra, il merlo dal collare \u00e8 tra i migratori con il maggior potenziale di dispersione delle piante europee verso latitudini pi\u00f9 fredde.\nRapporti con l'uomo.\nAlcuni paesi hanno emesso francobolli con l\u2019immagine del merlo dal collare: Alderney, Benin, Burundi, Cecoslovacchia, Jersey e Repubblica Ceca.\nIn Italia.\nIn Italia \u00e8 migratore occasionale tra marzo e aprile e tra ottobre e novembre e nidificante tra aprile e maggio, sulle Alpi e in alcune aree dell'Appennino settentrionale e centrale, in zone di confine tra il bosco di conifere e la fascia degli arbusti contorti. Tre, delle due sottospecie (\"alpestris\" e \"torquatus\"), compaiono regolarmente in Italia. Come nidificante, \u00e8 ben distribuita lungo l\u2019arco alpino, tra i 1.100 e i 2.300 metri, dove frequenta soprattutto il limite superiore dei boschi di conifere. Nel settore alpino orientale, l\u2019ambiente di nidificazione preferito \u00e8 costituito dal lariceto, anche se si rinviene a quote pi\u00f9 basse nelle formazioni a pino mugo. Per quanto riguarda la presenza sull\u2019Appennino, \u00e8 segnalato come nidificante raro all\u2019interno del Parco Nazionale d\u2019Abruzzo, sul Massiccio della Majella e sull\u2019Appennino tosco-emiliano. Sverna regolarmente sul Massiccio della Majella e sul resto dell\u2019Appennino centrale, in Toscana, nel Lazio, in Abruzzo e in Sardegna, dove predilige pendii aridi e con poca vegetazione, caratterizzati dalla presenza del ginepro. La risalita pre-nuziale comincia in febbraio, presenta un picco tra fine marzo e aprile e termina in maggio.\nLa popolazione italiana \u00e8 stimata in 10.000 - 20.000 coppie, risulta stabile ed \u00e8 classificata a \"Minore Preoccupazione\". Tra i fattori suscettibili di contribuire al declino della specie, la perdita di habitat di alimentazione e le uccisioni illegali.\nSistematica.\nDel merlo dal collare si riconoscono tre distinte sottospecie:"}
{"id": "448303", "revid": "1543377", "url": "https://it.wikipedia.org/wiki?curid=448303", "title": "Daniel Robbins", "text": "Daniel Robbins \u00e8 uno sviluppatore di software e l'attuale Responsabile Tecnico (Chief Technical Officer, CTO) della \"ABC Coding Solutions\" ad Albuquerque, Nuovo Messico; \u00e8 conosciuto come fondatore ed ex \"Chief Architect\" di Gentoo Linux.\nCarriera.\nTra il 2005 e l'inizio del 2006, Robbins \u00e8 stato protagonista di alcune controversie a causa della sua accettazione di un lavoro presso la Microsoft; prima di questo lavoro, Robbins era un divulgatore tecnico, e scriveva guide per l'IBM e il progetto Gentoo, tra le altre cose.\nRobbins entr\u00f2 in contatto con Linux quando lavorava come sistemista presso l\"'Universit\u00e0 del Nuovo Messico\" ad Albuquerque; in seguito, lavor\u00f2 come sviluppatore presso Linux Stampede , poi pass\u00f2 a creare una sua distribuzione, \"Enoch Linux\", che poi assunse il nome Gentoo Linux nel 2002, quando uno sviluppatore del progetto sugger\u00ec che i pinguini becco rosso (in inglese noti appunto come \"gentoo penguins\") sono noti per le velocit\u00e0 che raggiungono. \nIl progetto Gentoo Linux si dimostr\u00f2 poco proficuo economicamente.\n\"Quel che desidero fortemente \u00e8 trovare un modo per trasformare il progetto Gentoo Linux in un'impresa in attivo. La mia principale motivazione nel volere questo \u00e8 che cos\u00ec potrei smettere di vivere di cambiale in cambiale e concentrare i miei sforzi professionali esclusivamente sullo sviluppo di Gentoo Linux. Molti dei nostri sviluppatori vorrebbero fare lo stesso\". OSNews.com, 15 maggio 2002. \nNell'aprile 2004, Robbins aveva un debito di circa 20 000 dollari . Il 26 aprile 2004 ha rassegnato le dimissioni da Chief Architect di Gentoo Linux, adducendo come motivazione il suo debito, e il desiderio di trascorrere pi\u00f9 tempo con la sua famiglia. Nel far questo, Robbins ha creato la Gentoo Foundation (societ\u00e0 senza fini di lucro) e le ha trasferito ogni propriet\u00e0 intellettuale del progetto Gentoo Linux.\nIl successivo impiego di Robbins alla Microsoft, il 13 giugno 2005, ha attratto l'attenzione della comunit\u00e0 di Linux, da sempre in rapporto competitivo con la casa di Redmond. Al tempo ha descritto il suo lavoro con Bill Hilf, responsabile del \"Microsoft's Linux Lab\", come \"aiutare Microsoft a comprendere l'Open Source e i progetti a base comunitaria\" .\nCitando difficolt\u00e0 a raggiungere il 'pieno livello di capacit\u00e0 tecnologica' nel suo impiego, ha rassegnato le dimissioni il 16 gennaio 2006 ."}
{"id": "448304", "revid": "287204", "url": "https://it.wikipedia.org/wiki?curid=448304", "title": "Clessidra (montagna)", "text": "Per clessidra si intende una particolare conformazione rocciosa composta da due buchi nella roccia comunicanti fra loro.\nLa clessidra, se la piccola colonna di roccia creatasi dalla formazione dei buchi non \u00e8 friabile ed ha una buona consistenza, viene normalmente utilizzata come punto di ancoraggio di sicurezza (pu\u00f2 servire per creare una sosta), oppure per proteggere la progressione del capocordata facendo passare una fettuccia o un cordino attraverso essa e rinviandolo.\nLa fettuccia pu\u00f2 essere fatta passare o strozzando la clessidra (nodo a bocca di lupo) e rinviandone l'asola creatasi, oppure, metodo pi\u00f9 sicuro, rinviando le due asole del cordino."}
{"id": "448305", "revid": "339392", "url": "https://it.wikipedia.org/wiki?curid=448305", "title": "Saronno 1910 Foot-Ball Club", "text": ""}
{"id": "448306", "revid": "23390", "url": "https://it.wikipedia.org/wiki?curid=448306", "title": "Adozione gay", "text": ""}
{"id": "448307", "revid": "767487", "url": "https://it.wikipedia.org/wiki?curid=448307", "title": "Anche i nani hanno cominciato da piccoli", "text": "Anche i nani hanno cominciato da piccoli (\"Auch Zwerge haben klein angefangen\") \u00e8 un film del 1970 diretto da Werner Herzog. Tutti gli interpreti sono attori nani non professionisti.\nIl talentuoso regista bavarese, appena ventisettenne, con un film grottesco, in bianco e nero e dalla trama esilissima, lancia il suo personale messaggio politico e di critica sociale che in seguito si far\u00e0 pi\u00f9 palese e intelligibile in altre pellicole. In particolare \"La ballata di Stroszek\" (1977), che, tra l'altro, riprende fedelmente alcune figure simboliche di questo film.\n\u00c8 stato presentato nella Quinzaine des R\u00e9alisateurs al 23\u00ba Festival di Cannes.\nTrama.\nHombre, interrogato dalla polizia, non collabora e non riconosce alcuna responsabilit\u00e0 su quanto avvenuto.\nSegue, in flashback, lo svolgimento dei fatti, vale a dire una \"escalation\" di violenza che porta un gruppo ribelle di ospiti di un istituto di rieducazione (o colonia penale?), in assenza del direttore, ad assediare il maestro, trincerato con uno di essi, e a fare scempio di qualsiasi cosa si trovi nell'edificio o nelle vicinanze di esso, compresi gli animali (una scrofa viene uccisa, una scimmietta crocifissa) o altri ospiti pi\u00f9 deboli (i due fratelli ciechi presi in giro e malmenati).\nNel finale (che non \u00e8 un finale) sempre pi\u00f9 folle e distruttivo, anche il maestro si dimostra squilibrato lanciandosi in una assurda lite con un albero che tratta come se fosse un essere umano, mentre Hombre ride fino allo sfinimento osservando un dromedario che ha difficolt\u00e0 a rimanere dritto sulle sue zampe.\nProduzione.\nIl film \u00e8 stato girato nell'isola di Lanzarote nelle Canarie. Con \"I medici volanti dell'Africa orientale\" e \"Fata Morgana\" fa parte della trilogia di film che Herzog trasse dal suo lungo viaggio in Africa, tra il 1969 e il 1970.\nAccoglienza.\nCritica.\nIl fatto che tutti i protagonisti siano nani e che il loro handicap sia osservato ed esaltato in vari aspetti, \u00e8 strumentale ai fini di un messaggio che \u00e8 appunto tanto chiaro nel suo richiamo metaforico (siamo in un microuniverso isolato, a misura di adulto ma animato esclusivamente da mini-uomini) quanto variamente interpretabile nelle varie chiavi che si vogliano attribuire all'azione disfattista e di ribellione che anima tutto il film (l'umanit\u00e0 sa solo andare contro se stessa? \u00c8 ciclicamente destinata ad autodistruggersi).\nHerzog ha per\u00f2 ribadito pi\u00f9 volte che nella sceneggiatura di un film non \u00e8 in alcun modo legato alla trattazione di un \"tema\" ma solamente alla narrazione di una storia.\nDistribuzione.\nAlla sua uscita in Germania, Herzog fu costretto a affittare le sale in cui veniva proiettato il suo film.\nIn Italia \u00e8 stato distribuito in DVD dalla Ripley's Home Video (con \"Futuro impedito\").\nCitazioni e riferimenti.\nI rimandi a \"Freaks\" (1932) sono tanto palesi quanto assolutamente teorici. Stando infatti a quanto affermato da Herzog, egli disse di aver visto quel film solo in seguito.\nCollegamenti esterni.\n\"Anche i nani hanno cominciato da piccoli\", su Ultima Razzia, ultimarazzia.it"}
{"id": "448308", "revid": "23390", "url": "https://it.wikipedia.org/wiki?curid=448308", "title": "Adozioni LGBT", "text": ""}
{"id": "448309", "revid": "1442080", "url": "https://it.wikipedia.org/wiki?curid=448309", "title": "Benito Lorenzi", "text": "Biografia.\nIl nome Benito gli venne dato su idea del nonno, la cui panetteria era stata chiusa dal regime fascista. Ad affibbiargli il soprannome \"Veleno\" fu invece la madre Ida, per il comportamento incline ai dispetti manifestato gi\u00e0 in et\u00e0 infantile.\n\u00c8 deceduto il 3 marzo 2007 all'Ospedale Luigi Sacco di Milano, dopo una lunga malattia. Al funerale, svoltosi tre giorni pi\u00f9 tardi nella chiesa meneghina Don Orione, venne poggiata sulla bara la maglia indossata durante il periodo interista: alla cerimonia furono presenti gli ex calciatori Mario Corso, Giuseppe Baresi e Riccardo Ferri nonch\u00e9 la rappresentativa Primavera.\nCaratteristiche tecniche.\nEra un centravanti, noto per uno stile di gioco ai limiti del regolamento tanto da sputare agli avversari e strizzare i testicoli del centrale difensivo preposto alla sua marcatura. Era inoltre solito rivolgere provocazioni verbali nei confronti degli avversari, condotta che comport\u00f2 numerose espulsioni a suo carico da parte degli arbitri e falli di reazione degli altri calciatori.\nCarriera.\nClub.\nEsordi.\nCresciuto nel Borgo a Buggiano, si trasfer\u00ec all'Empoli nel 1946 riportando 40 presenze e 15 gol nel campionato cadetto: le fonti ufficiali conteggiano per\u00f2 39 apparizioni, complice uno scherzo del portiere compagno di squadra il quale dichiar\u00f2 ai giornali che Lorenzi sarebbe stato rimpiazzato, in un'occasione, da Pirinai. Fu in seguito scoperto che questi era un abitante dal paese e non un calciatore.\nInter.\nNel 1947 fu acquistato dall'Inter, ricevendo un cartellino rosso gi\u00e0 al debutto in Serie A contro l'Alessandria per reciproche scorrettezze con Rosetta. Alla seconda presenza, il 12 ottobre, trov\u00f2 i primi gol in nerazzurro siglando una doppietta nel 4-2 con la Juventus; and\u00f2 inoltre a bersaglio nel derby meneghino del 6 novembre 1949, terminato per 6-5 in favore della \"Beneamata\". Una sua realizzazione decise poi la stracittadina del 2 novembre 1952, gara disputata dal centravanti con un timpano sfondato a causa dell'otite.\nAffiancato in attacco dallo svedese Skoglund e dal franco-magiaro Nyers, fu determinante per le vittorie in Campionato nelle stagioni 1952-53 e 1953-54. Il 3 maggio 1953, nella sfida con il Palermo che assegn\u00f2 il tricolore ai nerazzurri, fu vittima di un grave infortunio: sbilanciato in corsa dal contrasto di un avversario, cadde contro il palo della porta rimediando una doppia frattura e una ferita al corpo. Tale episodio fu a lungo ritenuto essersi verificato nella gara con la Pro Patria del 22 febbraio precedente, causa l'erronea dichiarazione dello stesso Lorenzi in un'intervista del 2002.\nTra i pi\u00f9 celebri fatti di cronaca che lo videro protagonista, degno di menzione \u00e8 l'episodio del 6 ottobre 1957 quando durante il derby meneghino posizion\u00f2 una fetta di limone sotto il dischetto prima di un calcio di rigore per i rossoneri: Tito Cucchiaroni fall\u00ec la conclusione dagli undici metri. Il centravanti confess\u00f2 in seguito l'accaduto ad un sacerdote, incorrendo nella divertita reazione di quest'ultimo anzich\u00e9 nella penitenza. Durante un altro colloquio, stavolta con il cardinale Carlo Maria Martini, dichiar\u00f2: \u00abIl corpo peccava, lo spirito cattolico rimaneva nello spogliatoio\u00bb. Malgrado la fama di \u00abcattivo\u00bb in campo, era un fervente cattolico tanto da giungere spesso in ritardo alle partite per aver presenziato alla funzione domenicale: dopo ogni incontro a San Siro donava inoltre cibo in beneficenza al parroco locale, Don Renzo Vanoi.\nCon la \"Beneamata\" ha collezionato 143 reti in 314 presenze.\nUltimi anni.\nConcluse la carriera nel 1960 dopo le brevi esperienze con Alessandria \u2014 dove fu compagno di squadra dell'esordiente Gianni Rivera \u2014, Brescia e Varese. Intraprese successivamente la carriera di allenatore, scoprendo tra gli altri Sandro Mazzola e Giacinto Facchetti nel settore giovanile dell'Inter.\nNazionale.\nConta 14 presenze e 4 gol in Nazionale azzurra, con la quale partecip\u00f2 ai Mondiali 1954 distinguendosi per un calcio rifilato all'arbitro brasiliano Viana."}
{"id": "448314", "revid": "1889177", "url": "https://it.wikipedia.org/wiki?curid=448314", "title": "Cornice (montagna)", "text": "Si definisce cornice una particolare formazione nevosa che viene a crearsi in prossimit\u00e0 delle creste a causa del vento.\nDescrizione.\nLa cornice si presenta come un \"terrazzo\" di dimensioni variabili, che si forma quando il vento soffia forte ed in una sola direzione rispetto ad una cresta nevosa.\nLa detta conformazione nevosa \u00e8 in molti casi causa di incidenti mortali dovuti alla rottura della sua stessa fragile struttura.\nCi\u00f2 pu\u00f2 accadere quando un alpinista si trova a camminarci sopra senza saperne e/o poterne valutare la consistenza.\nIncidenti.\nIl crollo di una cornice provoc\u00f2 la morte di Hermann Buhl sul Chogolisa nel 1957, alpinista austriaco tra i pi\u00f9 abili in assoluto.\nNel 1997 un analogo incidente sull'Annapurna cost\u00f2 la vita ad Anatolij Bukreev."}
{"id": "448315", "revid": "62004", "url": "https://it.wikipedia.org/wiki?curid=448315", "title": "Gianni Faresin", "text": "Professionista dal 1988 al 2004, conta una vittoria al Giro di Lombardia e un titolo italiano in linea.\nCarriera.\nLa carriera di Gianni Faresin tra i professionisti inizia nel 1988 con la Malvor. In quella stagione corre anche il Giro d'Italia, famoso per la tappa del Passo Gavia corsa in un clima da tregenda.\nSi propone come un corridore da corse di un giorno, forte in salita ma non dotato di uno spunto irresistibile in volata: nel 1991 vince il Gran Premio Industria e Artigianato (che rivincer\u00e0 anche nel 1992 e 1997) e il Gran Premio Citt\u00e0 di Camaiore.\nNel 1995 arriva la vittoria pi\u00f9 importante della sua carriera: vince a sorpresa il Giro di Lombardia staccando Daniele Nardello e Michele Bartoli e arrivando solo a Bergamo.\nNel 1997 vince, nella calura di Larciano, il Campionato italiano. Nel 2001 l'ultima vittoria al Trofeo Matteotti. Per 12 anni \u00e8 stato anche selezionato nella Nazionale per i Mondiali di ciclismo su strada correndone ben dieci, spesso con il ruolo di \"regista in corsa\".\nNel 2004 si \u00e8 ritirato dal ciclismo. In seguito \u00e8 entrato nello staff tecnico della sua ultima squadra, la tedesca Gerolsteiner, quella del suo capitano Davide Rebellin. Dal 2007 al 2019 \u00e8 invece direttore sportivo del team dilettantistico Zalf-Euromobil-D\u00e9sir\u00e9e-Fior, affiancando Luciano Rui. Nel 2020 \u00e8 nello staff tecnica del neonato team Continental Casillo-Petroli Firenze-Hoppl\u00e0; rientra alla Zalf nel 2021."}
{"id": "448318", "revid": "599013", "url": "https://it.wikipedia.org/wiki?curid=448318", "title": "Oscar Camenzind", "text": "Professionista dal 1996 al 2004, fu campione del mondo in linea nel 1998 a Valkenburg.\nCarriera.\nGli esordi.\nOriginario di Gersau, paesino di duemila abitanti sul lago dei Quattro Cantoni, \u00e8 il quinto dei cinque figli (tre maschi, lui, Bruno e Leo, e due femmine, Prisca e Zita) di Adalbert e Josephina Camenzind, contadini proprietari di una fattoria e all'epoca dediti all'allevamento di mucche e maiali. Dopo alcuni trascorsi nello sci, Oscar cominci\u00f2 a gareggiare in bicicletta all'et\u00e0 di dieci anni, con il Velo Club Gersau, spinto dal fratello Leo, ma riusc\u00ec ad ottenere le prime vittorie solo tre anni dopo. Parallelamente, a partire dal 1987 e per ben sette anni, svolse l'attivit\u00e0 di postino, lavorando prima ad Altdorf e poi a Zugo.\nDa dilettante gareggi\u00f2 a Ginevra e a seguire, dal 1994 finalmente a tempo pieno, presso il Velo Club di Lugano: i successi non tardarono ad arrivare, Camenzind vinse infatti il Giro del Ticino, il campionato svizzero di categoria, il Giro del Giappone e chiuse undicesimo al campionato del mondo 1995 di Bogot\u00e0, tenutosi su un percorso particolarmente selettivo. Questi risultati gli permisero di guadagnarsi, per il 1996, il primo contratto da professionista \u2013 bench\u00e9 al minimo di stipendio, 35 milioni di lire annuali \u2013 in carriera presso la squadra italiana Panaria-Vinavil diretta da Pietro Algeri (a segnalarlo era stato per\u00f2 Ernesto Colnago). Al primo anno nella massima categoria lo svizzero fece sue tre tappe al Grand Prix Tell, concludendo secondo nella generale della medesima corsa.\n1997-1998: il mondiale e il Lombardia.\nNel 1997 si trasfer\u00ec alla Mapei-GB, mettendo a referto ben sette vittorie, tra cui il titolo nazionale svizzero Elite e due tappe al Giro di Svizzera, che concluse al secondo posto della generale preceduto dal solo Christophe Agnolutto. Sue furono inoltre la classifica finale del Grand Prix Tell, due tappe al Giro d'Austria e la cronocoppie Grand Prix Telekom, vinta gareggiando insieme al belga Johan Museeuw. Sempre in maglia Mapei fu autore della sua migliore stagione, quella del 1998. In maggio si classific\u00f2 quarto al Giro d'Italia, dopo aver lavorato come gregario per il russo Pavel Tonkov (secondo), poi dovette saltare il Giro di Svizzera per sottoporsi ad un'operazione di rimozione di una cisti al soprassella. In ottobre riusc\u00ec invece ad aggiudicarsi, nell'arco di sette giorni, due prestigiosissime gare, il campionato mondiale su strada di Valkenburg e il Giro di Lombardia.\nA Valkenburg riport\u00f2 la Svizzera all'iride quarantasette anni dopo il successo di Ferdi K\u00fcbler. Nell'occasione decisivo fu il suo attacco solitario iniziato a otto chilometri dall'arrivo, in una giornata, l'11 ottobre, caratterizzata dalla pioggia e dal freddo: sul traguardo and\u00f2 a precedere di una ventina di secondi la coppia formata da Peter Van Petegem e Michele Bartoli. Pochi giorni dopo si present\u00f2 al via della Milano-Torino, concludendo secondo, e del Giro del Piemonte. Il 17 ottobre Camenzind ottenne quindi il primo trionfo da iridato facendo suo il Giro di Lombardia: quel giorno attacc\u00f2 con Michael Boogerd e Wladimir Belli sul Berbenno, a 83 chilometri dall'arrivo, se ne and\u00f2 sulla Forcella di Bura insieme a Boogerd, resistette al rientro degli inseguitori e fu poi abile a battere l'olandese sul traguardo di Piazza Matteotti a Bergamo. Con questo trionfo divenne il sesto corridore in grado di vincere la \"Classica delle foglie morte\" da iridato: prima di lui vi erano riusciti Alfredo Binda, Tom Simpson, Eddy Merckx, Felice Gimondi e Giuseppe Saronni.\n1999-2003: la vittoria alla Liegi e il declino.\nPer la stagione 1999 il campione mondiale in carica torn\u00f2 alla Panaria, divenuta Lampre-Daikin, con l'obiettivo primario di arrivare sul podio al Giro d'Italia e di vincere il Giro di Svizzera. Dopo alcuni piazzamenti nelle classiche (quarto alla Freccia Vallone, ottavo alla Liegi-Bastogne-Liegi) in aprile ottenne la prima vittoria stagionale, suo secondo successo con l'iride sul petto, in una tappa del Giro del Trentino. Tuttavia, per quanto concerne la \"Corsa Rosa\" 1999, lo svizzero non mantenne le aspettative, pag\u00f2 pesanti distacchi sulle Alpi (peraltro cadde nella discesa del Mortirolo, ferendosi all'arcata sopraccigliare sinistra) e dovette accontentarsi dell'undicesima piazza nella graduatoria generale finale, a 17'39\" dal vincitore Ivan Gotti. Anche al Giro di Svizzera deluse, infatti, pur siglando un successo di tappa, si classific\u00f2 quinto. Nel finale di stagione fu quindi sesto al campionato mondiale su strada di Verona (giunse col gruppetto dei migliori) e quarto al Giro di Lombardia.\nCambi\u00f2 allora i propri programmi, e per l'annata 2000 si concentr\u00f2 prevalentemente sulle classiche per poter ambire alla Coppa del mondo. Ancora una volta per\u00f2 deluse le aspettative e nelle gare di Coppa non riusc\u00ec nemmeno mai a entrare tra i primi dieci (l'undicesimo posto al Giro delle Fiandre fu il miglior risultato); si consol\u00f2 comunque con l'importante successo nella classifica generale del Giro di Svizzera, vinto davanti agli italiani Dario Frigo e Wladimir Belli. L'anno dopo, nel 2001, riusc\u00ec ad imporsi per la prima volta in una classica del nord, facendo sua la Liegi-Bastogne-Liegi: quell'edizione, l'ottantasettesima, della \"Decana\", valida come quarta prova della Coppa del mondo, si risolse con una volata ristretta nella quale Camenzind super\u00f2, un po' a sorpresa, i quattro compagni di fuga Rebellin, Etxebarria, Casagrande e Boogerd. In giugno lo svizzero vinse quindi la decima ed ultima tappa del Giro di Svizzera, firmando il secondo successo stagionale: nell'occasione batt\u00e9 allo sprint gli altri quattro fuggitivi di giornata.\nNel 2002 pass\u00f2 alla Phonak, formazione svizzera: in quell'annata chiuse primo al Sachsen-Tour International, con una vittoria di tappa, ottavo al Campionato di Zurigo, secondo alla Milano-Torino e terzo al Giro di Lombardia. L'anno dopo, nel 2003, mise invece a referto un solo successo, l'ultimo della sua carriera, ancora in una tappa del Sachsen-Tour International; fu inoltre settimo al Campionato di Zurigo, terzo alla Coppa Placci e al Gran Premio Industria e Commercio di Prato, quarto al Giro del Veneto e ai campionati nazionali svizzeri.\n2004: la positivit\u00e0 e il ritiro.\nNella stagione 2004 l'ex campione del mondo ottenne pochi risultati di rilievo: si classific\u00f2 infatti terzo ai campionati nazionali, nono al Giro di Svizzera e undicesimo all'Amstel Gold Race. Nell'agosto dello stesso anno usc\u00ec per\u00f2 la notizia che un controllo antidoping a sorpresa, svolto durante un allenamento del 22 luglio precedente, aveva evidenziato una positivit\u00e0 di Camenzind all'EPO: il ciclista venne immediatamente escluso dalla squadra svizzera per i Giochi olimpici di Atene (era tra i cinque preselezionati), nonch\u00e9 licenziato in tronco dalla Phonak, secondo quanto previsto dal regolamento interno al team.\nLa positivit\u00e0 spinse cos\u00ec Camenzind \u2013 che nemmeno aveva richiesto le controanalisi al test \u2013 ad annunciare immediatamente il proprio ritiro dalle corse tramite una conferenza stampa svoltasi a Lucerna; in quell'occasione ammise anche di aver assunto l'EPO. In settembre, nonostante il ritiro, il Comitato olimpico svizzero provvide a formalizzare i canonici due anni di squalifica dalle gare con annessa ammenda."}
{"id": "448319", "revid": "1442080", "url": "https://it.wikipedia.org/wiki?curid=448319", "title": "CSS Virginia", "text": "La CSS \"Virginia\", fu un ariete corazzato della Confederate States Navy, protagonista assieme alla USS \"Monitor\" della battaglia di Hampton Roads, primo scontro tra navi corazzate della storia.\nIl 20 aprile 1861, quando le autorit\u00e0 della Virginia entrarono in possesso del Cantiere di Norfolk dopo la sua evacuazione da parte delle forze federali, trovarono, fra altri oggetti di valore, il relitto della fregata a vapore USS \"Merrimack\". Bench\u00e9 bruciata fino alla linea di galleggiamento ed affondata, la parte bassa dello scafo della grande nave ed i macchinari erano intatti. Durante la restante parte del 1861 e nei primi due mesi del 1862 la Marina degli Stati Confederati la recuper\u00f2, la port\u00f2 all'asciutto e la convert\u00ec in una corazzata a casamatta con sperone, un nuovo tipo di nave da guerra che prometteva di controbilanciare la grande superiorit\u00e0 dell'Unione in navi da guerra convenzionali. Entrata in servizio come CSS \"Virginia\" a met\u00e0 febbraio 1862, la corazzatura di ferro della nave la rendeva virtualmente invulnerabile al fuoco dei cannoni del tempo.\nCaratteristiche tecniche.\nLa \"Virginia\" era lunga 83\u00a0m (275 ft) ed era protetta da una corazza lunga 49\u00a0m (160\u00a0ft) nella parte centrale dello scafo, la corazza era in legno di quercia e di pino per uno spessore di 60\u00a0cm (2\u00a0ft). Sopra il legno erano fissate due virole di ferro dello spessore di 50\u00a0mm (2 in) ciascuna. I lati della corazza erano inclinati di 36\u00b0, la parte superiore (che fungeva da tetto) era in grate di ferro, con quattro boccaporti.\nL'armamento offensivo era dato da un cannone rigato da sette pollici Brooke su affusto ruotante a ciascuna estremit\u00e0 ed una batteria ai lati di due cannoni rigati da sei pollici Brooke e sei da nove pollici Dahlgren ad anima liscia. Alla prua era fissato un rostro o sperone di ghisa, del peso di 680\u00a0kg (1500 lb), che sporgeva dalla prua della nave di 60\u00a0cm permettendo di utilizzare la nave stessa come arma mortale.\nI motori a vapore erano rimasti gli stessi utilizzati dalla nave quando faceva parte della US Navy e, secondo il parere dei motoristi, erano poco affidabili, permettendo comunque una velocit\u00e0 di 6 nodi.\nPrimo impiego operativo.\nLa \"Virginia\" sostenne il suo primo combattimento l'8 marzo 1862, discendendo il fiume Elizabeth da Norfolk ed entrando in Hampton Roads. In una storica azione che dimostr\u00f2 drammaticamente la superiorit\u00e0 delle navi da guerra a vapore corazzate nei confronto delle avversarie in legno ed a vela, essa speron\u00f2 ed affond\u00f2 il grande sloop-of-war USS \"Cumberland\" distruggendo poi a cannonate la fregata USS \"Congress\". In effetti, poich\u00e9 la \"Congress\" era arenata su un banco di sabbia e quindi non se ne poteva prendere possesso, o costringerla ad ammainare la bandiera, il comandante della \"Virginia\" diede l'ordine di sparare con palle arroventate sulla nave inerme, fino alla sua distruzione. A Washington D.C. molti anziani membri del Governo federale furono presi dal panico, convinti che la \"Virginia\" costituisse una grave minaccia al potere marittimo dell'Unione ed alle citt\u00e0 costiere. Essi non sapevano che le sue serie limitazioni operative, causate dal profondo pescaggio, dalla debole potenza del motore e della tenuta del mare estremamente scarsa, essenzialmente ne limitavano l'uso a canali profondi ad acque calme ed alle acque interne.\nIl giorno dopo.\nComunque, le loro preoccupazioni furono alleviate il giorno successivo. Mentre la CSS Virginia tornava ad Hampton Roads per attaccare la fregata a vapore USS \"Minnesota\", trov\u00f2 ad aspettarla la corazzata prototipo dell'Unione, la \"Monitor\". Ne segu\u00ec una seconda battaglia storica, con i due contendenti che si sparavano a vicenda senza effetti mortali, finch\u00e9 l'azione termin\u00f2 in una ritirata tattica nel primo pomeriggio del 9 marzo 1862.\nIl prosieguo delle operazioni.\nPer i due mesi successivi le due corazzate si tennero reciprocamente in scacco. La \"Virginia\", riparata e rinforzata nei Cantieri di Norfolk, ritorn\u00f2 nell'area di Hampton Roads l'11 aprile e l'8 maggio, ma non ne risultarono altri combattimenti con la \"Monitor\". Quando i Confederati abbandonarono le loro posizioni nell'area di Norfolk, la \"Virginia\" era minacciata dalla perdita della sua base. Dopo un inutile tentativo di alleggerirla a sufficienza per risalire il fiume James, l'11 maggio la formidabile corazzata confederata fu distrutta dal suo equipaggio al largo dell'isola di Craney, circa sei miglia dal punto in cui aveva elettrizzato il mondo con le sue battaglie dell'8 e 9 marzo. La carcassa della \"Virginia\" fu rimossa quasi completamente fra il 1866 ed il 1876."}
{"id": "448322", "revid": "767487", "url": "https://it.wikipedia.org/wiki?curid=448322", "title": "Arizona Junior", "text": "Arizona Junior (\"Raising Arizona\") \u00e8 un film del 1987 scritto e diretto dai fratelli Coen, interpretato da Nicolas Cage e Holly Hunter.\n\u00c8 stato presentato fuori concorso al 40\u00ba Festival di Cannes.\nNel 2000 l'AFI lo ha inserito al trentunesimo posto nella classifica delle migliori cento commedie americane di tutti i tempi e nel 2004 il \"New York Times\" lo ha incluso nella sua lista dei 1000 migliori film di sempre.\nTrama.\nIl criminale Herbert I. \"Hi\" McDunnough si innamora della poliziotta Edwina \"Ed\". Si vedono per la prima volta quando lei scatta delle foto segnaletiche al recidivo. Con visite continuate, Hi apprende che il fidanzato di Ed l'ha lasciata. Hi si propone a lei dopo il suo ultimo rilascio dal carcere, e i due si sposano. Vanno a vivere in una casa mobile nel deserto, e Hi ottiene un lavoro in un'officina meccanica. Ed scopre di essere sterile e i precedenti penali di Hi non permettono alla coppia di adottare. Vengono a conoscenza della nascita di cinque gemelli da Florence Arizona, moglie di Nathan Arizona, un famoso venditore di mobili; Hi e Ed decidono di rapire uno dei cinque bambini, Nathan Junior.\nHi e Ed tornano a casa e presto ricevono la visita di due amici di Hi, Gale e Evelle Snoats, appena evasi di prigione. Sotto l'influenza dei fratelli, Hi \u00e8 tentato di ritornare alla criminalit\u00e0. I loro problemi peggiorano quando il supervisore di Hi, Glen, propone uno scambio di coppia, che porta Hi ad aggredirlo. Quella notte, Hi decide di rubare una confezione di pannolini per Junior e fugge per tutto il quartiere dal cassiere armato del negozio, dalla polizia e da un branco di cani. Ed alla fine cede e lo prende, portandolo a casa dopo un giro tirato.\nIl giorno seguente presso la residenza McDunnough, Glen informa Hi del suo licenziamento e gli rivela di aver scoperto l'identit\u00e0 del bambino. Gale e Evelle ascoltano questa conversazione e si scagliano contro Hi, lo legano e si prendono il bambino. Gale e Evelle scappano con il progetto di rapinare una banca con Junior a rimorchio. Quando torna a casa, Ed libera Hi e i due si armano e si avviano per recuperare il loro bambino insieme. In viaggio, Ed dice a Hi di voler solo recuperare Junior e che di stare con lui non gliene importa pi\u00f9 nulla. Nathan Arizona Sr. viene avvicinato dal cacciatore di taglie Leonard Smalls (personaggio simbolo dell'insicurezza per il benessere del piccolo Nathan, gi\u00e0 apparso in sogno ad Hi), che si offre di trovare il bambino. Nathan Sr. rifiuta i servizi di Smalls, ma quest'ultimo decide di recuperare il bambino comunque per poi venderlo sul mercato nero. Si mette cos\u00ec sulle tracce di Gale e Evelle e apprende del loro piano di rapina in banca.\nGale e Evelle rapinano la banca, ma dimenticano di mettere in auto Junior nelle loro fuga e scoprono che una bomba di colore antifurto della banca esplode nel sacco del bottino, mettendo fuori uso la macchina e invalidandoli. Smalls arriva presso la banca appena prima di Ed e Hi. Ed afferra il bambino e fugge; Hi cerca di difendersi da Smalls fino a che non si ritrova alla sua merc\u00e9. Dopo avere gettato a terra Hi, quest'ultimo alza la mano per mostrargli l'anello della spoletta tirato da una bomba a mano presente sul giubbotto di Smalls. Smalls si dimena ma \u00e8 fatto a pezzi dalla granata.\nHi e Ed di nascosto riportano Junior nella sua vera casa e si ritrovano di fronte a Nathan Sr. Dopo che Nathan Sr. apprende il motivo per cui hanno preso suo figlio, capisce la situazione della coppia e consiglia loro di continuare a provare ad avere figli. Quando Hi e Ed dicono di essere in rottura, lui gli consiglia di dormirci su. Hi e Ed vanno a dormire nello stesso letto, e Hi ha un sogno nel quale vede Gale ed Evelle tornare in prigione, Glen ottenere quello che si merita da un poliziotto polacco-americano dopo aver raccontato una barzelletta di troppo sui polacchi e Nathan Jr. ricevere un pallone di football americano per Natale da \"un gentile coppia che desidera rimanere anonima\", per poi diventare una star del football. Il sogno finisce raffigurando una coppia di anziani che si godono una visita da una grande famiglia di figli e nipoti, che si capiscono essere Hi ed Ed."}
{"id": "448325", "revid": "3236757", "url": "https://it.wikipedia.org/wiki?curid=448325", "title": "Casa Reale", "text": ""}
{"id": "448329", "revid": "23390", "url": "https://it.wikipedia.org/wiki?curid=448329", "title": "Adozioni gay", "text": ""}
{"id": "448330", "revid": "63756", "url": "https://it.wikipedia.org/wiki?curid=448330", "title": "Tiro di corda", "text": "Per tiro di corda si intende un tratto di via di roccia e/o ghiaccio che parte da terra o da una sosta e segna un percorso lungo la parete, percorso che termina con l'arrivo ad un punto di fermata chiamato sosta.\nNel caso ci si trovi ad affrontare un monotiro, ovviamente il tiro di corda \u00e8 singolo, quindi il capocordata raggiunge la sosta, si autoassicura, fa passare la corda nella sosta ed infine si fa calare a terra dal compagno.\nA questo punto il compagno di scalata pu\u00f2 decidere se:\nNel caso in cui, invece, ci si trovi ad affrontare una via di pi\u00f9 tiri di corda, il primo di cordata parte da terra e scala fino a raggiungere la sosta (se la via \u00e8 tracciata, i punti di sosta sono gi\u00e0 presenti in parete o comunque individuabili, mentre se si traccia una via nuova, prima o durante la progressione si deve individuare dove sostare, in base alla possibilit\u00e0 di punti di ancoraggio sicuri ed alla comodit\u00e0 del posto), si assicura ad essa e, con le dovute manovre di corda, assicura la progressione del secondo di cordata.\nUna volta che entrambi sono in sosta ed assicurati ad essa, il primo di cordata parte per affrontare i successivi tiri di corda; una variante di questo schema, detta \"progressione a comando alternato\", prevede che i due arrampicatori o alpinisti si scambino i ruoli.\nLunghezza dei monotiri e delle corde.\nOggi la maggior parte delle corde da arrampicata sportiva hanno una lunghezza di 70 metri, cosa che permette di percorrere monotiri lunghi fino a 35 metri. Una corda di tale lunghezza permette di arrampicare con sicurezza su quasi tutte le vie attrezzate di falesia, in Italia e all'estero (se una via richiedesse una corda pi\u00f9 lunga, ci\u00f2 dovrebbe venire specificato sulla guida cartacea che riporta le vie di arrampicata della zona)."}
{"id": "448331", "revid": "118694684", "url": "https://it.wikipedia.org/wiki?curid=448331", "title": "Modello AD-AS", "text": "In macroeconomia il modello AS-AD (\"Aggregate Supply \u2013 Aggregate Demand\") \u00e8 un modello matematico utilizzato per rappresentare l'equilibrio economico nei mercati finanziari, dei beni e del lavoro. Nel modello AD-AS l'equilibrio \u00e8 rappresentato da un certo livello di produzione Y e da un certo livello dei prezzi indicato con P. Sono utilizzate due curve per la rappresentazione grafica di questo modello, la \"curva AS\" e la \"curva AD\".\nDescrizione.\nCurva AS.\nLa curva AS \u00e8 data dall'equilibrio sul mercato del lavoro che si verifica quando domanda e offerta di lavoro sono uguali. \nLe imprese domandano lavoro finch\u00e9 la produttivit\u00e0 marginale (PML ossia il rendimento di un lavoratore aggiuntivo) \u00e8 maggiore o uguale al salario reale (W/P ossia il salario rapportato al livello dei prezzi) che rappresenta il costo di un lavoratore aggiuntivo.\nI lavoratori offrono lavoro in base al salario reale W/P che viene loro offerto. Si determina cos\u00ec un equilibrio di mercato dove a un certo livello di occupazione L corrisponde un certo salario reale W/P.\nI salari W sono fissati tenendo conto del livello dei prezzi attesi Pe e in funzione del tasso di disoccupazione u e della presenza di eventuali protezioni sociali quali sussidi di disoccupazione z.\nI prezzi P sono determinati aggiungendo ai salari pagati ai lavoratori un certo ricarico (markup) \u03bc.\nSostituendo i salari nell'equazione dei prezzi abbiamo l'equazione della AS:\nPossiamo sostituire al tasso di disoccupazione naturale u la formula formula_5. Quindi l'equazione diventa:\nLa AS \u00e8 inclinata positivamente poich\u00e9 a livelli di produzione Y pi\u00f9 alti corrispondono prezzi P pi\u00f9 alti. Questo perch\u00e9 un aumento della produzione Y determina un aumento dell'occupazione N. Ci\u00f2 determina un aumento dei salari W venendosi cos\u00ec inevitabilmente a ridurre il tasso di disoccupazione, questo quindi far\u00e0 aumentare la forza contrattuale dei lavoratori, perch\u00e9 le imprese riusciranno pi\u00f9 difficilmente lavoratori disposti a lavorare, dunque per convincere i lavoratori a restare aumenteranno il loro salario W. Il salario W per\u00f2 rappresenta un costo per l'impresa, quindi per recuperare il profitto perso dato dai costi pi\u00f9 elevati, far\u00e0 aumentare i prezzi P.\nCurva AD.\nLa AD deriva dall'equilibrio sul mercato dei beni e su quello della moneta. Nel modello IS-LM tali equilibri sono rappresentati da due curve: la IS per i beni e la LM per la moneta. L'equilibrio sul mercato dei beni \u00e8 influenzato dal livello del reddito Y che a sua volta \u00e8 determinato dalla spesa pubblica G meno le imposte T oltre che da consumi e investimenti privati. L'equilibrio sul mercato della moneta, supponendo che i prezzi siano costanti, dipende dall'offerta di moneta in termini reali da parte delle autorit\u00e0 monetarie M/P.\nIl modello IS-LM consente di determinare livelli di produzione Y e di tasso di interesse che garantiscono l'equilibrio sui mercati dei beni e della moneta. I prezzi influenzano direttamente l'equilibrio sul mercato della moneta. Infatti a parit\u00e0 di offerta di moneta nominale M se i prezzi aumentano l'offerta reale M/P diminuisce. Ci\u00f2 fa aumentare il tasso d'interesse di equilibrio e diminuire il reddito Y. Dunque \u00e8 possibile individuare una relazione tra prezzi e livello di produzione: la curva AD \u00e8 inclinata negativamente perch\u00e9 sui mercati dei beni e della moneta aumenti dei prezzi determinano riduzioni della produzione.\nL'equazione della curva AD si pu\u00f2 formalizzare cos\u00ec:\ndove M/P e G influenzano positivamente la produzione e le tasse T influiscono in modo negativo.\nEquilibrio nel modello AS-AD.\nConsideriamo ora congiuntamente le due curve di offerta e di domanda AS e AD: per un dato valore del livello atteso dei prezzi Pe e del markup \u03bc (che entra nell'equazione di offerta aggregata), e per dati valori delle variabili di politica fiscale e monetaria, M, G e T (che entrano nell'equazione di domanda aggregata), queste due relazioni determinano i valori di equilibrio della produzione Y e del livello dei prezzi P.\nNel breve periodo l'equilibrio nel modello AD-AS \u00e8 dato dall'intersezione delle due curve che determina un livello di produzione di equilibrio Y' e livello di prezzo di equilibrio P'.\nNel medio periodo non \u00e8 detto che questo equilibrio sia sempre sostenibile. I lavoratori hanno infatti la possibilit\u00e0 di rivedere le loro stime sui prezzi attesi Pe e rinegoziare i salari. A tale tasso di disoccupazione naturale corrisponde un livello naturale di produzione Yn che \u00e8 quanto \u00e8 possibile produrre occupando la forza lavoro meno il tasso di disoccupazione naturale. Ora pu\u00f2 accadere che nel breve periodo il livello di produzione di equilibrio Y' sia diverso da quello naturale Yn e quindi ci\u00f2 significa che il tasso di disoccupazione \u00e8 diverso da quello naturale. Per definizione quando il livello di disoccupazione coincide con quello naturale, i salari W sono stabili e di conseguenza non ci sono pressioni per l'aumento dei prezzi P (almeno per ci\u00f2 che riguarda le pressioni dovute ad aumenti salariali). Dunque i lavoratori stimano prezzi futuri Pe uguali ai prezzi attuali P quando la disoccupazione \u00e8 al livello naturale (e ovviamente anche la produzione).\nDimostreremo il caso in cui Y'&gt;Yn ma il ragionamento vale anche nel caso opposto. In questa situazione dunque il tasso di disoccupazione \u00e8 inferiore al tasso di disoccupazione naturale (ci sono meno disoccupati quindi la produzione \u00e8 maggiore rispetto al livello naturale). A bassa disoccupazione i lavoratori hanno maggiore potere contrattuale e riescono a spuntare quindi salari pi\u00f9 alti. Le imprese dati i salari in aumento aumentano il livello dei prezzi.( -da ricontrollare tra parentesi - I lavoratori rivedranno le aspettative di prezzo: poich\u00e9 P'&lt;Pe essi rivedranno i salari al rialzo. Si determina un effetto sui salari nominali W che poich\u00e9 Pe \u00e8 aumentato, aumentano a loro volta. ) La curva AS subisce uno spostamento verso sinistra e i prezzi reali P aumentano. Il processo continua finch\u00e9 le aspettative di prezzo al momento della contrattazione dei salari non coincidono con i prezzi reali (Pe=P): a questo punto anche la produzione di equilibrio Y coincider\u00e0 con il livello naturale di produzione Yn.\nNel medio periodo quindi non sono possibili equilibri con livelli di produzione diversi da quello naturale: se si verificano equilibri di questo tipo, gli operatori aggiustano le aspettative di prezzo Pe fino a riportarsi al livello di produzione naturale."}
{"id": "448344", "revid": "1684799", "url": "https://it.wikipedia.org/wiki?curid=448344", "title": "Bret Michaels", "text": "Biografia.\nNato a Pittsburgh ma cresciuto a Mechanicsburg, Pennsylvania, Michaels form\u00f2 i Poison con il batterista Rikki Rockett, il bassista Bobby Dall e il chitarrista Matt Smith. Dopo essersi fatto un nome nel circuito locale, il quartetto si trasfer\u00ec a Los Angeles per cercare il successo nella scena del Sunset Boulevard. Il chitarrista Smith, che stava per avere un figlio, dovette presto ritirarsi e tornare in Pennsylvania; fu sostituito da C.C. DeVille.\nNel 1986 la nuova formazione riusc\u00ec a firmare un contratto con l'etichetta indipendente Enigma Records per registrare l'album di debutto \"Look What the Cat Dragged In\". Inizialmente accolto con tiepido successo, Michaels sugger\u00ec alla band di girare un videoclip per il singolo \"Talk Dirty to Me\", che scaler\u00e0 i palinsesti di MTV. Fu cos\u00ec che l'album divenne disco di platino e i Poison delle celebrit\u00e0.\nNel 1988 viene pubblicato \"Open Up and Say...Ahh!\", che riconferma il successo del predecessore grazie alla ballad \"Every Rose Has Its Thorn\", il primo e unico singolo del gruppo ad arrivare in cima alla classifica. Nel 1990 \u00e8 il turno del terzo album \"Flesh &amp; Blood\", da cui vengono estratti i singoli \"Unskinny Bop\" e \"Something to Believe In\", quest'ultimo dedicato a James Kimo Maano, guardia del corpo e amico personale di Bret, scomparso qualche mese prima. In quel periodo iniziano gli screzi tra C.C. DeVille, da diverso tempo ormai vittima di alcolismo ed eroina, con Michaels che vuole ribadire la sua leadership all'interno della band.\nNel 1993 il gruppo pubblica il quarto album \"Native Tongue\", senza DeVille, sostituito dal chitarrista Richie Kotzen. Il disco vende meno rispetto al passato e il tour seguente si caratterizza per le tensioni fra Kotzen e il resto della band, che lo sostituisce prontamente con Blues Saraceno. Il gruppo comincia a registrare il nuovo album, ma la lavorazione subisce una battuta d'arresto a causa di un incidente di Michaels, con la sua Ferrari, in cui riporta diverse fratture al naso, sterno, mandibola, dita e denti. I Poison si prendono un periodo di pausa, culminato con il rientro in formazione di C.C. DeVille.\nNel 1998 Michaels tenta la carriera solista con l'album \"A Letter from Death Row\", realizzato come colonna sonora del film omonimo da lui stesso prodotto con cui recita assieme a Martin e Charlie Sheen. Nel 1999 i Poison si riuniscono ufficialmente per una serie di concerti; da qui in poi il cantante divider\u00e0 il suo tempo tra il gruppo e la carriera solista.\nNel 2003 pubblica il secondo disco solista, \"Songs of Life\". L'album mette in risalto l'aspetto acustico di Michaels a favore di un sound pi\u00f9 sobrio. Segue una breve tourn\u00e9e solista di successo. Nel 2005, forte di questo successo pubblica \"Freedom of Sound\", album fortemente influenzato da sonorit\u00e0 country. Nel 2008 \u00e8 il turno della raccolta \"Rock My World\", che riunisce il meglio della sua attivit\u00e0 solista.\nIl 22 aprile 2010 Michaels viene ricoverato d'urgenza per una grave emorragia cerebrale che lo pone in serio pericolo di vita. Pochi mesi dopo pubblica il quarto disco solista, \"Custom Built\", che ottiene un inaspettato successo nelle classifiche statunitensi, raggiungendo i primi posti. Nel 2013 esce \"Jammin' with Friends\", in cui il cantante reinterpreta vecchi pezzi dei Poison e della sua carriera solista.\nVita privata.\nBret \u00e8 stato sposato con Kristi Gibson e ha due figlie: Raine Elizabeth (nata il 20 maggio 2000) e Jorja Bleu (nata il 5 maggio 2005).\nNei primi anni novanta ha avuto una relazione con la modella e attrice Pamela Anderson, che in seguito sposer\u00e0 Tommy Lee dei M\u00f6tley Cr\u00fce.\nApparizioni televisive.\nNel 2007 conduce su VH1 il dating show \"Rock of Love with Bret Michaels\", dove venticinque ragazze gareggiano per diventare la sua fidanzata. Nel 2010 trionfa invece come concorrente nella terza stagione del programma di Donald Trump \"The Celebrity Apprentice\", in competizione con altre tredici celebrit\u00e0 tra cui l'attrice Holly Robinson Peete, la cantante Cyndi Lauper e il politico Rod Blagojevich. Nello stesso anno \u00e8 protagonista anche di \"\", un reality incentrato sulla sua vita personale.\nIl 29 gennaio 2014 appare nella puntata \"Lieto fine\" (\"Happy Endings\") della serie TV \"Revolution\", interpretando s\u00e9 stesso. Nell'episodio Michaels esegue una versione acustica del classico \"Every Rose Has Its Thorn\"."}
{"id": "448345", "revid": "209113", "url": "https://it.wikipedia.org/wiki?curid=448345", "title": "Killichirioi", "text": "I cilliri (in greco antico: \u039a\u03c5\u03bb\u03bb\u03cd\u03c1\u03b9\u03bf\u03b9 (\"Kull\u00farioi\"), \u039a\u03b1\u03bb\u03bb\u03b9\u03ba\u03cd\u03c1\u03b9\u03bf\u03b9 (\"Kallik\u00farioi\"),\n\u039a\u03b9\u03bb\u03bb\u03b9\u03ba\u03cd\u03c1\u03b9\u03bf\u03b9 (\"Killik\u00farioi\") o\n\u039a\u03b9\u03bb\u03bb\u03cd\u03c1\u03b9\u03b1 (\"Kill\u00faria\")) erano la classe popolare che discendeva dai siculi, cio\u00e8 gli indigeni che abitavano Siracusa prima della conquista da parte dei corinzi nel 733 a.C..\nAll'inizio del V secolo a.C., i gam\u00f3roi (\u03b3\u03b1\u03bc\u03cc\u03c1\u03bf\u03b9), cio\u00e8 i corinzi che in qualit\u00e0 di dominatori possedevano ormai le terre, furono scacciati dagli indigeni dominati, che a loro volta riuscirono a riprendere il governo della citt\u00e0. \nNel 485 a.C. vennero per\u00f2 nuovamente sottomessi da Gelone di Gela, invocato dai gamoroi in loro aiuto. \nFu cos\u00ec che nacque anche a Siracusa la tirannide, che dur\u00f2 fino all'avvento della Repubblica romana."}
{"id": "448346", "revid": "209113", "url": "https://it.wikipedia.org/wiki?curid=448346", "title": "Gamoroi", "text": "I geomori (in greco antico: \u03b3\u03b5\u03c9\u03bc\u03cc\u03c1\u03bf\u03b9 (\"ge\u014dm\u00f3ros\"); in dialetto dorico: \u03b3\u03b1\u03bc\u03cc\u03c1\u03bf\u03b9 (\"gam\u00f3roi\"); lett. \u201ccoloro che possiedono una porzione di terra\u201d) erano la classe di proprietari terrieri discendenti dai primi coloni corinzi che nel 733 a.C., stando alla cronologia di Tucidide, avevano fondato Siracusa. \nPer lungo tempo questo ceto domin\u00f2 la citt\u00e0, fin quando, nel V secolo a.C., venne scacciato dalla propria citt\u00e0 dai cilliri (\"Kull\u00farioi\").\nIn cerca di vendetta, i geomori chiesero aiuto a Gelone, tiranno di Gela, che nel 485 a.C. assunse la tirannia a Siracusa e colloc\u00f2 il fratello Ierone a Gela."}
{"id": "448349", "revid": "767487", "url": "https://it.wikipedia.org/wiki?curid=448349", "title": "Arsenico e vecchi merletti", "text": "Arsenico e vecchi merletti (\"Arsenic and Old Lace\") \u00e8 un film del 1944 diretto da Frank Capra e basato sull'omonima commedia di Joseph Kesselring. Il copione \u00e8 stato adattato per il cinema da Julius J. Epstein e Philip G. Epstein.\n\u00c8 stato inserito nella lista AFI's 100 Years... 100 Laughs, come uno dei migliori film della commedia statunitense.\nTrama.\nLo scrittore Mortimer Brewster, ex scapolo convinto, torna a casa dalle zie Abby e Martha per raccontare del suo fresco matrimonio con Elaine Harper, ma scopre che le due amabili e anziane ziette \"aiutano\" quelli che affettuosamente chiamano i \"loro signori\" ossia gli inquilini ai quali affittano le camere, a lasciare la vita con un sorriso sulle labbra, offrendo loro del vino di sambuco corretto con un miscuglio di veleni, e che li seppelliscono nel \"Canale di Panama\", la cantina di casa dove il fratello di Mortimer, Teddy (che crede di essere Theodore Roosevelt), scava e ricopre di continuo nuove buche per occultare i cadaveri, oramai arrivati al numero di dodici.\nDeciso a porre fine alla pazzia delle due zie e del fratello, Mortimer cerca di far internare Teddy in una casa di cura, ma i suoi piani vengono sconvolti dall'arrivo dell'altro fratello Jonathan, un efferato pluriomicida (somigliante all'attore Boris Karloff) i cui lineamenti sono stati rovinati a seguito di numerosi interventi di chirurgia plastica subiti. Anche Jonathan, che \u00e8 accompagnato dal suo fidato amico, il dottor Einstein, ha il cadavere del sig. Spenalzo di cui disfarsi e tenta di seppellirlo nella cantina, per poi cercare di eliminare anche Mortimer.\nOrmai credutosi l'ultimo erede di una famiglia di pazzi maniaci, Mortimer cerca di allontanare da s\u00e9 Elaine per il timore di farle del male, ma poco prima del ricovero di Teddy in clinica psichiatrica, le due zie (che intendono seguire Teddy nella casa di cura) rivelano che in realt\u00e0 Mortimer \u00e8 il figlio illegittimo di una domestica che era andata a lavorare in casa Brewster poco prima che egli nascesse.\nColmo di felicit\u00e0 per la scoperta, Mortimer annuncia la notizia alla moglie e all'autista del taxi fuori di casa, il quale, incredulo, ribatte sardonico: \"E io non sono un autista, sono una caffettiera!\".\nIl film.\n\"Arsenico e vecchi merletti\" \u00e8 il fedele adattamento di un grande successo teatrale di Broadway di Joseph Kesselring. Girato nel 1941, sospeso in seguito all'entrata in guerra degli Stati Uniti, pot\u00e9 essere presentato al pubblico soltanto nel 1944, quando terminarono le rappresentazioni a Broadway della commedia. Capra, mantenendo l'unit\u00e0 di luogo e parte del cast teatrale, ambient\u00f2 tutto il film in casa Brewster, avvalendosi di una scenografia che ricostruisce, in pochi metri di studio, la prospettiva del cimitero, della villetta, del ponte di Brooklyn e dello sfondo di Manhattan. Il film \u00e8 lontanissimo dalle preoccupazioni ideologiche di Frank Capra, ma rivela la sua straordinaria abilit\u00e0 nel dirigere gli attori, soprattutto uno scatenatissimo Cary Grant e i due personaggi \"terrificanti\", il dottor Einstein (Peter Lorre) e lo psicopatico Jonathan (per cui il regista avrebbe voluto Boris Karloff, che interpretava il personaggio nella commedia teatrale) ma che sostitu\u00ec con Raymond Massey, truccato con un make up ispirato a Karloff nel film \"Frankenstein\" (1931).\nDoppiaggio italiano.\n\u00c8 uno dei pochi film in cui Cary Grant non viene doppiato dal suo doppiatore pi\u00f9 assiduo e duraturo, Gualtiero De Angelis. La versione italiana presenta una breve sequenza doppiata da voci completamente diverse dal resto del film. Il film esce sugli schermi italiani nel 1946."}
{"id": "448362", "revid": "118108202", "url": "https://it.wikipedia.org/wiki?curid=448362", "title": "Darwin!", "text": "Darwin! \u00e8 il secondo album in studio del gruppo musicale italiano Banco del Mutuo Soccorso, pubblicato nel 1972 dalla Ricordi.\nL'album \u00e8 presente alla posizione numero 92 nella classifica dei 100 dischi italiani pi\u00f9 belli secondo \"Rolling Stone Italia\".\nDescrizione.\nIl titolo \u00e8 un omaggio al biologo inglese Charles Darwin e si tratta di un concept album incentrato sul tema dell'evoluzione della vita sulla Terra. L'album ricrea atmosfere primordiali, con chitarra, sintetizzatori, organo e pianoforte, descrivendo musicalmente una danza di dinosauri o un ballo tribale. L'ambiente \u00e8 quello preistorico e l'interpretazione si fonda sulle teorie evoluzionistiche della specie umana di Darwin stesso. La copertina di Cesare Montalbetti raffigura un orologio a cipolla.\nNel 1991 il gruppo ha inciso nuovamente l'album sotto la supervisione artistica di Vittorio Nocenzi, pubblicandolo nello stesso anno attraverso la Virgin Records.\nIn occasione dei quarant'anni dalla sua uscita, nel 2013 \u00e8 nato il progetto \"Darwin l'evoluzione?\" che ha portato in scena 145 artisti da tutta Italia con una rock opera ispirata alla preistoria, usando come colonna sonora l'album originale.\nTracce.\nTesti di Francesco Di Giacomo e Vittorio Nocenzi, musiche di Vittorio Nocenzi."}
{"id": "448369", "revid": "12760", "url": "https://it.wikipedia.org/wiki?curid=448369", "title": "Amityville horror", "text": ""}
{"id": "448381", "revid": "124127293", "url": "https://it.wikipedia.org/wiki?curid=448381", "title": "Happy Channel", "text": "Happy Channel \u00e8 stata un'emittente satellitare italiana che ha trasmesso dall'8 marzo 1998 al 1\u00ba gennaio 2006. Fino al 2003 era compresa nell'offerta della piattaforma TELE+, convogliando in Sky Italia fino al termine delle trasmissioni, avvenuta il 1\u00ba gennaio 2006 a causa di una ridefinizione contrattuale tra Mediaset e Sky.\nStoria.\nLa nascita e il ruolo nel panorama televisivo.\n\u00c8 stato il primo canale gestito dalla RTI New Media, societ\u00e0 del gruppo Mediaset, che ha avviato le sue trasmissioni sulla piattaforma digitale satellitare D+, la sera di domenica 8 marzo 1998, con la messa in onda del film \"Due irresistibili brontoloni\", per il ciclo \"Hollywood Boulevard\" riservato ai film statunitensi.\nIl palinsesto era dedicato a trasmissioni e film votati al sorriso; nel primo periodo di trasmissione, l'emittente proponeva il ciclo \"Canzoni e sorrisi\", che nella prima serata del mercoled\u00ec proponeva diversi musical statunitensi tra cui \"Sette spose per sette fratelli\", un ciclo di commedie anni cinquanta nella fascia preserale e i cicli della serie \"Professione comico\", nell'ambito dei quali venivano trasmesse le filmografie di grandi attori del cinema italiano come Alberto Sordi, Nino Manfredi e Ugo Tognazzi. Erano presenti anche diversi telefilm, sitcom e variet\u00e0 andati in onda in passato sulle reti Mediaset, come ad esempio \"Drive In\", ed ampio spazio \u00e8 stato riservato alle autoproduzioni dedicate al cabaret, tra cui la trasmissione \"Cocos Locos\", condotta da Demo Mura, \"Pillole di Natale\", \"Space Girls\".\nNel corso degli anni, la programmazione della trasmissione si \u00e8 evoluta proponendo una buona quantit\u00e0 di vecchi variet\u00e0 Mediaset tra cui ebbe particolare risonanza lo show erotico \"Colpo grosso\" (che per anni aveva coperto la fascia della seconda serata dell'emittente), \"Non \u00e8 la RAI\", \"Il gioco dei 9\", telefilm prodotti sempre da Mediaset come \"I ragazzi della 3\u00aa C\", \"Casa Vianello\", \"College\", \"Classe di ferro\", nuovi cicli di film dedicati al cinema in bianco e nero o a singoli attori ma anche produzioni autonome, come \"Space Girls\", \"Fuori di testa\", \"Passami la gomma\", \"Duri Quotidiani\" con Antonella Elia, \"Showgirls\" (che ha sostituito le repliche di \"Colpo Grosso\"), e addirittura la prima sitcom interamente realizzata da un canale tematico, \"Call Center\", con Beatrice Luzzi.\nL'emittente ha inizialmente coperto solo 19 ore giornaliere, comprese tra le 7 del mattino alle 2 di notte, fino al passaggio dell'emittente nel bouquet di Sky avvenuto il 31 luglio 2003, in coincidenza del quale ha coperto l'intera giornata.\nIl canale \u00e8 stato diretto dalla partenza fino al suo spegnimento, avvenuto all'alba del 1\u00ba gennaio 2006, da Carlo Vetrugno (in passato direttore di Italia 1 e Rete 4).\nLogo e grafiche.\nIl logo dell'emittente era uno smile giallo con ombrature bianche e nere nella parte bassa, e animato da una bocca rossa (a forma di C) e due occhi blu (a forma di H), che rappresentavano le iniziali dell'emittente. La grafica dei promo invece \u00e8 stata modificata un'unica volta: nella prima il logo rappresentava la parte centrale di una margherita, mentre nella seconda, utilizzata fino alla chiusura, veniva rappresentata un'atmosfera \"spaziale\". In occasione delle festivit\u00e0 natalizie, le grafiche si adattavano proponendo un'atmosfera adatta al periodo.\nLa chiusura e la ridistribuzione dei contenuti.\nLe trasmissioni di Happy Channel terminarono alle ore 7:00 del 1\u00ba gennaio 2006, dopo una replica di \"Magic\" (programma autoprodotto e condotto da Giorgio Mastrota), a causa della trasformazione del contratto tra Mediaset e Sky in cessione di diritti. Insieme a Happy Channel altri tre canali hanno cessato la loro attivit\u00e0: Italia Teen Television, MT Channel e Duel TV, altre emittenti confezionate da Mediaset appositamente per il pubblico satellitare. Alcuni dei programmi in onda su queste emittenti sono stati riproposti su canali proposti da Sky: nel caso di Happy Channel, alcune repliche di \"Scherzi a parte\" sono apparse nel palinsesto del canale SKY Show o le puntate della telenovela \"Betty la fea\" su Lady Channel.\nDopo qualche mese dalla chiusura del canale, Mediaset annunci\u00f2 un imminente esordio sul digitale terrestre dei canali gratuiti Iris e Bis, dedicato alla riproposizione di vecchi show, che venne identificato come una riproposizione in chiaro di Happy Channel. Tuttavia di questi due canali solo il primo inizi\u00f2 le trasmissioni. Dal 1\u00ba dicembre 2008, Mediaset \u00e8 tornata attiva sulla piattaforma del satellite con Mediaset Plus, programma che ripropone gli show contemporanei in differita di alcune ore o giorni. Nel periodo estivo sono stati programmati anche show passati come \"Ciao Darwin\", cos\u00ec come avveniva su Happy Channel. L'esperienza si \u00e8 tuttavia rivelata pi\u00f9 breve della precedente, tanto che l'emittente \u00e8 stata spenta il 1\u00ba luglio 2011, dopo appena due anni e mezzo di trasmissioni.\nNel 2010, in contemporanea con la scadenza dei termini contrattuali che permettevano a Sky di possedere la library che alimentava l'emittente, Mediaset ha proposto il canale per il digitale terrestre Mediaset Extra, che ha in parte ereditato la caratteristica di \"memoria storica\" di Mediaset da parte di Happy Channel ospitando nel suo palinsesto anche alcuni programmi da questo precedentemente proposti, come \"Bravo bravissimo\", \"La sai l'ultima?\", \"Il brutto anatroccolo\", \"Ciro, il figlio di Target\" e \"Non \u00e8 la RAI\", e sitcom come \"Due per tre\" e \"Finalmente soli\"."}
{"id": "448393", "revid": "809415", "url": "https://it.wikipedia.org/wiki?curid=448393", "title": "Sean Bean", "text": "Bean ha preso parte a numerose serie televisive ed ha anche lavorato come doppiatore di videogiochi. Noto per la sua versatilit\u00e0, ha interpretato una vasta gamma di ruoli: il pericoloso terrorista Sean Miller in \"Giochi di potere\", il mercenario dilettante Spence in \"Ronin\" e il maligno capo di una banda di rapinatori Patrick Koster in \"Don't Say a Word\".\nI suoi ruoli pi\u00f9 conosciuti sono il cattivo Alec Trevelyan in \"GoldenEye\", film della serie di James Bond, Boromir, nella trilogia de \"Il Signore degli Anelli\" diretta da Peter Jackson, Ulisse nel film \"Troy\" di Wolfgang Petersen, ed Eddard Stark nella serie televisiva \"Il Trono di Spade\". Nel Regno Unito ha ottenuto grande successo con la serie televisiva \"Sharpe\". Nel 2013 ha ricevuto un Emmy Award come miglior attore in una serie straniera per il suo ruolo in \"Accused\" ed \u00e8 stato nominato miglior attore ai Royal Television Society Awards. L'attore \u00e8 inoltre noto per la morte di molti personaggi da lui interpretati.\nBiografia.\nSean Mark Bean, figlio di Brian e Rita Tuckwood Bean, \u00e8 nato nel distretto di Sheffield, South Yorkshire. Suo padre possedeva una ditta che si occupava di acciaio, mentre la madre lavorava come segretaria. Bean ha una sorella minore chiamata Lorrain. Grazie all'attivit\u00e0 del padre, la sua famiglia fece fortuna.\nIl suo primo amore \u00e8 stato il calcio ed \u00e8 da sempre un leale tifoso dello Sheffield United (ha anche un tatuaggio sulla spalla sinistra). Un incidente gli ha per\u00f2 impedito di giocare a livelli professionali. Ha iniziato a lavorare al supermercato, poi come spazzaneve ed infine nell'azienda di famiglia. Dopodich\u00e9, frequentando un corso alla Rotherham College of Arts and Technology, decise di assecondare la sua passione per l'arte e la recitazione. Dopo una serie di corsi in diverse scuole di recitazione riusc\u00ec ad accedere alla Royal Academy of Dramatic Art, dove conobbe l'attore Mark Addy, di cui \u00e8 tuttora amico.\nQui si diplom\u00f2 nel 1983, vincendo la medaglia d'argento per la sua interpretazione di \"Aspettando Godot\". Lo stesso anno ha debuttato professionalmente come attore al Watermill Theatre di Newbury, nel ruolo di Tibaldo in \"Romeo e Giulietta\".\nCarriera.\nGli inizi.\nAll'inizio il suo lavoro consisteva in un misto di teatro e televisione. La sua prima apparizione sul piccolo schermo fu in una pubblicit\u00e0 di una birra analcolica. Tra il 1986 e il 1988 ha girato l'Inghilterra con la Royal Shakespeare Company mettendo in scena rappresentazioni di \"Romeo e Giulietta\", \"Sogno di una notte di mezza estate\" e \"Fair Maid of the west\". Apparve per la prima sul grande schermo nel film \"Caravaggio\", di Derek Jarman, nel ruolo di Ranuccio Tommasoni.\nTra la fine degli anni ottanta e l'inizio degli anni novanta lavor\u00f2 per la televisione britannica. Ha avuto ruoli notevoli in due produzioni della BBC: \"Clarissa\" e \"Lady Chatterley\". Comunque fu il personaggio di Richard Sharpe a portarlo alla fama.\nQuesto ruolo era originariamente di Paul McGann, ma, quando questi ebbe un incidente, Bean gli subentr\u00f2. La serie di 14 puntate era basata su un racconto di Bernard Cornwell riguardante le guerre napoleoniche, ed inizi\u00f2 con l'episodio Sharpe's Rifles. Questa serie seguiva le avventure di Richard Sharpe e di come pass\u00f2 da Sergente a Maggiore nell'esercito britannico. La serie dur\u00f2 dal 1993 al 1997, con 3 episodi all'anno. Ci\u00f2 garant\u00ec a Bean una notevole fama nel Regno Unito. Dopo anni di annunci e smentite fu pubblicato un ultimo episodio nell'aprile del 2006, intitolato \"Sharpe's Challenge\". Bean interpret\u00f2 anche il ruolo di Lord Richard Fenton nella miniserie tv \"Scarlett\".\nLa sua prima apparizione in una produzione hollywoodiana \u00e8 stata nel ruolo del terrorista irlandese Sean Miller nel film \"Giochi di potere\". Questo \u00e8 stato il primo di una lunga serie di ruoli da antagonista: ha interpretato Alec Trevelyan nel film di James Bond \"GoldenEye\" (1995), l'esperto d'armi Spence in \"Ronin\" (1998), un violento in \"Essex Boys\" (2000), il maligno ladro di gioielli e rapitore di bambini Patrick Koster in \"Don't Say a Word\", Ian Howe in \"Il mistero dei Templari\", il Dr. Merrick in \"The Island\" (2005) e John Ryder in \"The Hitcher\" (2007).\nNel 1996 coron\u00f2 il suo sogno di giocare per lo Sheffield United nel film \"When Saturday Comes\", nel ruolo di Jimmy Muir. Anche se il film non fu particolarmente apprezzato dalla critica, l'interpretazione di Sean Bean fu apprezzata.\nIl maggior successo.\nUno dei suoi ruoli pi\u00f9 conosciuti \u00e8 Boromir nella trilogia de \"Il Signore degli Anelli\", anche se appare principalmente nel primo film \"Il Signore degli Anelli - La Compagnia dell'Anello\", e solo in sporadici flashback e in scene presenti nella versione estesa nel resto della saga. A causa della sua paura di volare era riluttante a prendere l'elicottero per raggiungere le location del film. Dopo un volo un po' turbolento decise di non volare pi\u00f9, e questo lo costrinse a raggiungere le location con mezzi alternativi: una volta ci and\u00f2 sciando, con indosso il costume di scena. Tra una ripresa e un'altra lavor\u00f2 anche come doppiatore per il pluripremiato videogioco della Bethesda Softworks il quarto capitolo della saga \"The Elder Scrolls\", \"\". Durante le riprese de \"Il Signore degli Anelli - La Compagnia dell'Anello\", Bean insieme agli altri membri del cast Elijah Wood, Sean Astin, Orlando Bloom, Billy Boyd, Ian McKellen, Dominic Monaghan e Viggo Mortensen si \u00e8 fatto un tatuaggio che rappresenta il numero \"9\", chiaro riferimento al numero dei personaggi presenti nella Compagnia dell'Anello di cui Boromir fa parte.\nI film in cui ha lavorato successivamente sono stati: \"Equilibrium\", \"Troy\", \"Il mistero dei Templari\", \"The Island\", \"North Country - Storia di Josey\", \"Silent Hill\", \"Percy Jackson e gli dei dell'Olimpo - Il ladro di fulmini\" e \"Black Death - Un viaggio all'inferno\". Altro ruolo degno di nota \u00e8 quello di Eddard Stark nella prima stagione della serie televisiva \"Il Trono di Spade\". Nel 2018 conquista il premio British Academy Television Awards come miglior attore per \"Broken\". Nel 2020 \u00e8 la voce di uno dei personaggi di \"Wolfwalkers - Il popolo dei lupi\".\nVita privata.\nSean Bean si \u00e8 sposato cinque volte. L'11 aprile 1981 ha sposato la parrucchiera Debra James, da cui divorzi\u00f2 nel 1988. In seguito ha sposato il 27 febbraio 1990 l'attrice Melanie Hill, da cui ha avuto due figlie, Lorna (nata nell'ottobre 1987) e Molly (nata nel settembre 1991). La coppia divorzi\u00f2 nell'agosto 1997. Ha poi sposato il 22 novembre 1997 l'attrice Abigail Cruttenden, da cui ha avuto una figlia, Evie Natasha (nata nel novembre 1998). I due divorziarono nel luglio 2000. Il 19 febbraio 2008 si \u00e8 sposato, per la quarta volta, con l'attrice Georgina Sutcliffe. Dal 2013 ha una relazione con Ashley Moore, che ha sposato il 30 giugno 2017. Nel settembre del 2015 Sean Bean \u00e8 diventato nonno di un bambino, figlio della sua secondogenita Molly.\nIl 27 luglio 2008 Bean \u00e8 stato arrestato a Londra a seguito di regolare denuncia sporta dalla moglie. Secondo quanto riportato nella testimonianza, l'attore l'avrebbe brutalmente aggredita in seguito a un violento litigio, nella loro residenza a Belsize Park. Bean \u00e8 stato condotto presso il commissariato di Holborn, dove \u00e8 stato interrogato dagli agenti per sei ore e dove ha dichiarato che si \u00e8 trattato di un \"banale litigio sfuggito di mano\". L'attore \u00e8 stato in seguito rilasciato. I due hanno annunciato la separazione il 21 dicembre 2010.\nDoppiatori italiani.\nNelle versioni in italiano dei suoi film, Sean Bean \u00e8 stato doppiato da:\nDa doppiatore \u00e8 sostituito da:"}
{"id": "448397", "revid": "599013", "url": "https://it.wikipedia.org/wiki?curid=448397", "title": "Misuratore di portata", "text": "Il misuratore di portata noto anche come flussimetro o flussometro \u00e8 uno strumento di misura della portata, volumica o massica, di un fluido, liquido o aeriforme.\nStoria.\nL'interesse per la misurazione della portata \u00e8 nato a seguito della necessit\u00e0 di conoscere le portate dei fiumi, in modo da studiare, se non controllare, le caratteristiche delle piene.\nIn seguito, sono divenute necessarie misurazioni sulla portata di acquedotti, canali e altre condotte d'acqua.\nNell'industria moderna, le misurazioni di portata sono essenziali nel controllo dei processi e sono inerenti a diversi settori industriali, tra i quali: industria chimica, impianti idroelettrici, industria mineraria, industria alimentare e ingegneria ambientale.\nTipologia.\nSi pu\u00f2 fare una classificazione per i misuratori di portata secondo il tipo di misura:\nCiascuno di questi pu\u00f2 essere catalogato secondo la tecnica di misurazione:\nMisuratori di velocit\u00e0.\nPer il calcolo della portata a mezzo di misuratori di velocit\u00e0 si sfrutta la relazione:\ndove formula_2 \u00e8 la portata, formula_3 la velocit\u00e0 del corpo, e formula_4 la sezione effettiva di passaggio, in unit\u00e0 coerenti. Nota la sezione di passaggio, a una velocit\u00e0 misurata corrisponde quindi una e una sola portata.\nMisuratori dinamici.\nSolcometri.\nI solcometri sono strumenti usati per misurare la velocit\u00e0 delle navi.\nGalleggianti.\nUn altro tipo di misuratore usato nel passato, e occasionalmente anche oggi, si basa sull'osservazione che un corpo immerso in un fluido in movimento tende ad avere velocit\u00e0 relativa nulla rispetto al fluido stesso. Nella pratica, un galleggiante (anticamente un tronco) gettato in un fiume arriver\u00e0 a muoversi alla stessa velocit\u00e0 della corrente superficiale. Misurando il tempo impiegato dal galleggiante a percorrere una base misurata, si determina la velocit\u00e0. Per tenere conto dell'effetto delle sponde, lo strumento \u00e8 solitamente costituito da una sfera di dimensioni relativamente grandi, a galleggiamento positivo, collegata a una seconda sfera, di dimensione pi\u00f9 piccola, a galleggiamento leggermente negativo. Questo tipo \u00e8 molto pi\u00f9 preciso del solcometro, ma si applica, in quanto misuratore di portata, solamente a corsi d'acqua aventi sezione costante almeno lungo la base di misura (meglio se estesa, per evitare effetti indesiderati), e quindi soprattutto a canali artificiali.\nFlussimetri ad area variabile.\nIl \"flussimetro ad area variabile\", detto anche \"rotametro\" \u00e8 sostanzialmente un tubo 1 di vetro o altro materiale (solitamente) trasparente a sezione longitudinale conica, dentro il quale vi \u00e8 un corpo 2 grossolanamente cilindro-conico o sferico di diametro leggermente inferiore a quello minimo del tubo, detto impropriamente \"galleggiante\". Se il tubo viene posto in posizione verticale, con il diametro interno maggiore in alto, e il fluido la cui portata si vuole misurare entra dal basso, si esercita sul galleggiante una pressione che dipende dalla forma e dalla velocit\u00e0 del fluido nella corona circolare tra tubo e galleggiante stesso. La pressione decresce all'aumentare della sezione di corona circolare che resta libera, e si raggiunge un equilibrio che dipende dalla velocit\u00e0 (e dalla caratteristiche fisiche) del fluido, dalla massa del galleggiante e dalla sua forma.\nPer quanto sopra detto, appare che il rotametro pu\u00f2 funzionare solo se posto in posizione verticale con flusso ascendente, e che il funzionamento \u00e8 possibile solo con fluidi puliti.\nVi sono numerose varianti:\nI flussimetri ad area variabile normali hanno una precisione dell'ordine del \u00b15% del valore di fondo scala; quelli speciali e i modelli molto piccoli arrivano al \u00b110% .\nMisuratori statici.\nOrifizio tarato (o diaframma).\nSe si interpone una strozzatura in un tubo all'interno del quale passa un fluido, si genera una perdita di carico localizzata nella zona della strozzatura: in altri termini, tra la sezione a monte e a valle della strozzatura si stabilisce una differenza di pressione, che \u00e8 proporzionale al quadrato della velocit\u00e0 nella strozzatura. Se in un tubo si interpone un orifizio tarato R, le pressioni che si misureranno in due tubi connessi a monte e a valle dell'orifizio stesso saranno rispettivamente pi\u00f9 alta e pi\u00f9 bassa. Misurando quindi la differenza di pressione tra monte e valle, che sar\u00e0 proporzionale al quadrato della velocit\u00e0 nell'orifizio, si pu\u00f2 calcolare la portata.\nNella pratica, la strozzatura \u00e8 rappresentata da un disco, in cui \u00e8 praticato un foro solitamente coassiale al tubo; il disco \u00e8 stretto tra due flange nelle quali sono praticati dei fori che mettono in comunicazione le camere a monte e a valle del disco con dei manometri (o con un singolo manometro differenziale). Essendo questo sistema di misura molto diffuso, esistono manometri con scala quadratica (la perdita di carico, come detto, \u00e8 proporzionale al quadrato della velocit\u00e0), sui quali \u00e8 agevole leggere la portata.\nQuesto sistema di misura della portata \u00e8 probabilmente il pi\u00f9 diffuso; anche se di solito \u00e8 meno preciso del tubo Venturi (vedi sotto), ha comunque un'ottima precisione, dell'ordine dello 0,5% della misura. Si adatta a misure di portate molto piccole (cm3/h) fino a molto grandi (migliaia di m3/h).\nTubi venturi.\nSimili agli orifizi tarati, ma sfruttano la legge di conservazione dell'energia nella forma dell'equazione di Bernoulli. Se in un tubo si pone una strozzatura graduale, si avr\u00e0 un incremento di velocit\u00e0. Secondo l'equazione di Bernoulli, nelle varie sezioni di una condotta si ha la relazione\nformula_5\n(trascurando le perdite di carico) dove \"P\" \u00e8 la pressione nella generica sezione, \"d\" la densit\u00e0 del fluido, \"v\" la sua velocit\u00e0, \"g\" l'accelerazione di gravit\u00e0 media nella sezione e \"z\" la quota.\nQuindi, nella strozzatura di sezione S0, a un aumento di velocit\u00e0 corrisponder\u00e0 una diminuzione di pressione, essendo la pressione P0 data dalla relazione sopra scritta; nel tubo pieno di sezione S1 (maggiore), la velocit\u00e0 sar\u00e0 inferiore e quindi la pressione P1 superiore. La differenza P1 - P0 \u00e8 proporzionale, ancora con legge quadratica, alla velocit\u00e0 nella strozzatura, da cui si calcola la portata. Il vantaggio del tubo Venturi rispetto all'orifizio tarato sta nella bassissima perdita di carico del tubo Venturi, in cui un allargamento successivo alla strozzatura recupera l'energia cinetica in pressione statica; la regolarit\u00e0 della geometria interna ne rende anche difficile l'intasamento, consentendo cos\u00ec misurazioni su fluidi contenenti solidi in sospensione. Uno svantaggio notevole sta nella distanza tra le prese di pressione: mentre la presa di bassa pressione (verde) \u00e8 nella strozzatura, quella di alta pressione (malva) deve essere posta a una certa distanza da questa, per non risentire degli effetti della vena contratta. Nella pratica, la presa di alta pressione si pone a 7 - 10 diametri interni del tubo a valle della strozzatura. Si comprende quindi che in un tubo DN 200 l'ingombro dello strumento sia di quasi due metri.\nIl tubo Venturi d\u00e0 misure di ottima precisione, e alcuni tipi sono ammessi come misuratori fiscali; per le sue caratteristiche si adatta a un vasto campo di portate, da pochi m3/h a molte migliaia.\nDella famiglia dei tubi Venturi sono anche i \"misuratori a tubo di Pitot\" e i misuratori tipo \"Annubar\", coi quali misuro sia la pressione statica sia l'energia cinetica.\nMisuratori magnetici.\nSe si fa passare un corpo conduttore attraverso un campo magnetico, viene generata una forza elettromotrice nel corpo conduttore, e questa forza \u00e8 proporzionale alla velocit\u00e0 di spostamento.\nQuindi, se si sottopone a un campo magnetico trasversale un tubo attraversato da un fluido, in questo fluido (se conduttore) passer\u00e0 corrente. Due elettrodi isolati posti a contatto del fluido, se posti a una certa distanza l'uno dall'altro, misureranno una differenza di potenziale proporzionale alla velocit\u00e0 del fluido; nota la sezione, si conosce cos\u00ec la portata volumetrica.\nLa limitazione del misuratore magnetico sta, a parte la necessit\u00e0 di avere un'alta conduttivit\u00e0 del fluido, nell'essere tanto pi\u00f9 preciso quanto maggiore \u00e8 la densit\u00e0 del fluido: \u00e8 quindi inutilizzabile sui gas.\nSi noti che gli elettrodi devono stare a contatto col fluido di processo. Se questo dovesse lasciare un deposito isolante su di loro, lo strumento non funzionerebbe pi\u00f9.\nPer ovviare a tale inconveniente sono stati prodotti misuratori magnetici nei quali gli elettrodi sono isolati dal fluido: la misura della f.e.m. indotta avviene con accoppiamento induttivo tra elettrodi e fluido di processo.\nMisuratori a effetto Coriolis.\nIn un sistema di riferimento uniformemente rotante, un corpo in movimento appare (a un osservatore nello stesso sistema di riferimento), come soggetto a una forza radiale rispetto al movimento del sistema, detta Forza di Coriolis.\nSe si fa quindi passare un fluido in un tubo circolare (solitamente a forma di U) si crea uno spostamento di questo tubo (solitamente mediante vibrazioni indotte) a causa della forza di Coriolis agente sul tubo stesso. Questo spostamento \u00e8 proporzionale alla portata massica, che pu\u00f2 cos\u00ec essere misurata.\nMisuratori a ultrasuoni.\nVe ne sono di due tipi. I pi\u00f9 comuni sono quelli a riflessione; se si emette un'onda sonora dalla parete verso il centro di un tubo, questa verr\u00e0 riflessa (in parte) dalla parete opposta. Se nel tubo vi \u00e8 un fluido in movimento, questo sposter\u00e0 l'onda sonora, che quindi compir\u00e0 un percorso diverso per raggiungere il sensore. Misurando il tempo intercorso tra l'emissione dell'onda e la sua captazione si pu\u00f2 risalire alla velocit\u00e0 del fluido.\nMisuratori a effetto Doppler.\nSfruttando la variazione di lunghezza d'onda di un suono emesso verso un corpo in movimento (effetto Doppler), si pu\u00f2 conoscere la velocit\u00e0 di spostamento del corpo. Se questo corpo \u00e8 una massa fluida in moto in un tubo a sezione costante, \u00e8 possibile misurarne la portata.\nAnemometro a filo caldo.\nUsato normalmente per determinare la velocit\u00e0 dell'aria nelle condotte di ventilazione. \u00c8 composto da una termoresistenza, ovvero una resistenza il cui valore \u00e8 proporzionale alla temperatura, che alimentata per mezzo di una corrente elettrica di intensit\u00e0 nota, tale da portarla a una temperatura superiore a quella del fluido da misurare. Questa resistenza viene immersa nel fluido di cui si vuole misurare la velocit\u00e0. Il fluido raffredder\u00e0 la resistenza in maniera proporzionale alla sua velocit\u00e0 permettendo di risalire alla stessa.\nI vantaggi di questo strumento sono principalmente dovuti alle ridottissime dimensioni che possono essere assunte dalla sonda. Questo permette di effettuare misure in varie posizioni nella tubazione, di disturbare in maniera minima il flusso del fluido, di avere un'elevatissima velocit\u00e0 di risposta (nell'ordine dei kHz) che permette di rilevare anche le variazioni di velocit\u00e0 dovute alle turbolenze.\nGli svantaggi sono legati alla dipendenza della taratura da vari fattori quali le caratteristiche del fluido, la sua pressione e la sua temperatura.\nMisuratori diretti di portata.\nMisuratori volumetrici.\nSono molto usati, specie come totalizzatori (spesso chiamati \"contatori\") di portata di liquidi. Ne \u00e8 esempio il contatore per il consumo idrico domestico, o il contatore posto nelle pompe di benzina. Possono raggiungere altissime precisioni, con scarti anche inferiori allo 0,1% del valore misurato. Si noti che, a rigore, un totalizzatore non \u00e8 un misuratore di portata, ma di quantit\u00e0; tuttavia \u00e8 uso classificarli tra i primi - e in effetti permettono una misura istantanea di portata, se solo dotati di un indice.\nSolitamente sono provvisti di quadranti multipli, ciascuno con un rapporto di 10:1 con il successivo, in modo da poter ricostruire quantit\u00e0 fluite anche rilevanti. I modelli pi\u00f9 recenti sono dotati di contatori a decadi digitali, meccanici o elettronici, per una lettura pi\u00f9 agevole.\nVe ne sono essenzialmente tre tipi:\nAltri modelli.\nEsistono molti altri tipi di misuratori di portata, di impiego pi\u00f9 specialistico e quindi di uso pi\u00f9 limitato. Ne citiamo alcuni:\nProblemi di misura.\nDa approfondire analiticamente, \u00e8 necessario sapere che la misura di portata \u00e8 una di quelle che presentano tra le pi\u00f9 grandi difficolt\u00e0 di caratterizzazione\nApplicazioni.\nTrova applicazione nei sistemi di controllo, dove a livello progettuale \u00e8 utile o necessario ottenere un flusso del fluido a un valore specifico.\nAd esempio, nelle apparecchiature che richiedono flussi costanti come:"}
{"id": "448404", "revid": "547034", "url": "https://it.wikipedia.org/wiki?curid=448404", "title": "Katherine Dunham", "text": "Era conosciuta anche come Kaye Dunn.\nBiografia.\nGli anni della formazione.\nProveniente da una famiglia di origine malgascia, Katherine Dunham scopr\u00ec la danza al liceo, poi entr\u00f2 all'universit\u00e0 di Chicago nel 1929 per studiare antropologia.\nGli anni trenta per lei rappresentarono un periodo di formazione intellettuale ed artistica. Studi\u00f2 danza orientale, partecip\u00f2 a conferenze, prese le sue prime lezioni di danza classica con Mark Tubyfill, un ballerino dell'Opera di Chicago (oltre che pittore e poeta) col quale entr\u00f2 in societ\u00e0. Dalla loro collaborazione nacque il \"Ballet N\u00e8gre\", una formazione di breve durata che si esibir\u00e0 a Chicago nel 1931. Fu in questa citt\u00e0 che la Dunham realizz\u00f2 la sua prima coreografia: \"Negro Rhapsody\". \nPur proseguendo i propri studi universitari, inizi\u00f2 il suo primo percorso pedagogico e insegn\u00f2 ad allievi destinati a formare il nucleo del futuro Negro Dance Group, creato nel 1934. Contemporaneamente studi\u00f2 con Olga Speranzeva, un'artista russa formatasi nell'ambito della danza classica, vecchia allieva di Mary Wigman. Grazie a Turbyfill incontr\u00f2 anche Ruth Page, direttrice del Balletto dell'Opera di Chicago che, nel 1934, l'inviter\u00e0 ad esibirsi come solista in un balletto da lei coreografato su un tema musicale della Martinica, \"La Guillablesse\" (1933). La visibilit\u00e0 della sua compagnia e del suo lavoro aument\u00f2 tra la comunit\u00e0 artistica di Chicago. \nNel 1935 suscit\u00f2 l'attenzione della Fondazione Rosenwald e ottenne una borsa di studio che le permise di partire per i Caraibi. Melville Herskovits, che nel 1941 pubblicher\u00e0 \"The Myth of the Negro Past\", sulla persistenza culturale africana, era intanto diventato il suo mentore. Sulla linea di William E. B. Du Bois e di Charles S. Johnson, egli desiderava utilizzare le proprie ricerche per influenzare positivamente l'opinione pubblica sulle potenzialit\u00e0 degli afroamericani e contribuire cos\u00ec a placare le tensioni sociali. Le sue idee influenzeranno in modo determinante la motivazione filosofica del lavoro universitario e artistico della Dunham, che cercher\u00e0 l'integrazione della comunit\u00e0 nera piuttosto che la sua assimilazione, presentandosi come precorritrice del futuro multiculturalismo. Nel 1936 Katherine Dunham consegu\u00ec finalmente la laurea, discutendo la tesi \"Dances of Haiti\", poi data alle stampe.\nI suoi studi di antropologia le avevano gi\u00e0 confermato che la danza \u00e8 molto pi\u00f9 di una semplice attivit\u00e0 fisica e che fa parte integrante della struttura sociale di un popolo. Durante il suo soggiorno ai Caraibi osserv\u00f2 le commistioni tra danza di origine africana e danze occidentali, sintesi che costituiranno una delle principali caratteristiche delle sue coreografie. Prosegu\u00ec le sue ricerche in Martinica e a Trinidad sulle pratiche riguardanti la divinit\u00e0 africana Shango, prima di essere assorbita dalla cultura di Haiti. Si impegn\u00f2 inoltre ad esaminare i legami formali e funzionali tra la danza, i riti dei Caraibi e le loro origini africane, scoprendo che esteriorizzare l'energia e le emozioni ha diverse funzioni: catartica, ludica, di preparazione alla guerra, di selezione sessuale e di coesione sociale e culturale.\nSistematizzazione degli studi e produzione artistica.\nLa sua esperienza di danzatrice le permise di essere un osservatore-attore capace di entrare nelle danze e nei rituali dei popoli di cui conquist\u00f2 l'intimit\u00e0 e condivise il modo di vivere.\nFin dal suo ritorno negli Stati Uniti, nel 1936, insieme alla tesi, pubblic\u00f2 alcuni articoli; quindi tenne conferenze prima di dedicarsi definitivamente alla danza e di realizzare spettacoli che con grande creativit\u00e0 utilizzavano il materiale etnografico mescolando, per la prima volta, danza e folklore rituale. Secondo Sally Banes, la Dunham \"flirta con l'esotismo\" come aveva fatto Ruth St Denis nella generazione precedente, presentando come materiali da spettacolo degli elementi derivati da danze sociali e sacre di altre culture. La Dunham lo faceva, tuttavia, basandosi sulle sue ricerche antropologiche, nel desiderio di distanziarsi dalle danze esotiche e lascive esibite nei night-club e dalla messa in scena del primitivo presentata in certi cabaret.\nSotto l'egida del programma WPA impostato dal New Deal, lavor\u00f2 con scrittori e antropologi e contribu\u00ec ad una serata del Federal Theatre Project creando \"Ag'Ya\" nel 1938, uno degli esempi di balletto in cui presentava una certa cultura grazie alla rappresentazione di un tipo di vita particolare e delle credenze che la sottendono.\nAlla fine degli anni trenta si stabil\u00ec a New York, dove prosegu\u00ec le proprie esperienze. Le sue composizioni sceniche manifestarono sempre una ricerca permanente di utilizzazione dello spazio. Il concetto di ritmo fu l'elemento centrale del suo approccio e nelle sue produzioni ella attribui\u00ec un ruolo sempre pi\u00f9 importante ai percussionisti. La sua danza era molto stilizzata: la Dunham ebbe sempre comunque la cura di conservare i temi musicali, i ritmi e la psicologia dei popoli da lei descritti. Depur\u00f2 fino all'essenziale il proprio modello danzato ma dedicando un'attenzione decisamente particolare ai costumi, alle maschere e ad altri elementi della scenografia, allo scopo di cogliere il senso culturale nella sua globalit\u00e0. A chi la rimproverava di tradire l'autenticit\u00e0 di certe danze a beneficio della teatralit\u00e0, risponder\u00e0 che la sua intenzione non era quella di riprodurre la realt\u00e0, ma di svelare il senso nascosto delle cose che si vedono.\nPur disapprovando il lavoro degli artisti afro-americani che si esibivano nei vaudeville, pass\u00f2 con facilit\u00e0 allo spettacolo leggero. Nel 1939 cre\u00f2 le coreografie di \"Pins and Needles\", una rivista musicale prodotta da Louis Shaffer, il direttore del New York's Labor Stage. Ne ottenne vantaggi economici che le permisero di presentare la prima di queste riviste-recital a Broadway: \"Tropics ovvero il Jazz Hot: From Haiti to Harlem\" (1940), vero caleidoscopio di danze, strumenti e canti prodotti da culture diverse, senza dimenticare le danze rituali rurali e urbane della cultura nera americana, come lo shimmy, il black bottom, lo shorty george e il cakewalk, presenti nel jazz hot.\nNello stesso anno interpret\u00f2 il ruolo di Georgia Brown nella commedia musicale \"Cabin in the sky\" (1940), di cui cur\u00f2 anche le coreografie in collaborazione con George Balanchine, prima di iniziare una serie di tourn\u00e9e per presentare le proprie creazioni in night club e a Broadway. Collabor\u00f2 inoltre a commedie musicali cinematografiche come \"Carnival of Rhythms\" (1941), \"Pardon My Sarong\" e \"Star Spangled Rhythm\" (1942) e il celebre \"Stormy Weather\" (1943).\nProdusse contemporaneamente una delle sue opere principali, \"Tropical Revue\", spettacolo costruito su suites di danza fra cui \"Choros\", \"Rara Tonga\", \"Plantation dances\" e il famoso \"Rites de passages\", sui rituali di pubert\u00e0, di fecondit\u00e0 e di morte. Questo balletto scaten\u00f2 reazioni estreme da parte della critica. La sensualit\u00e0 dei movimenti veniva infatti all'epoca percepita come sovversiva e il loro intrecciarsi a elementi facilmente identificabili di danza moderna o di danza classica era intollerabile per i critici. Inoltre venivano messi in scena personaggi femminili di regine, matriarche o leader religiose, con l'intenzione di trasmettere l'immagine di una donna nera seducente e sessualmente coinvolgente grazie alla sua energia e al suo potere, decisamente lontana dalle immagini stereotipate e grottesche della \"mammy\", della \"Jezabel\" o della domestica cinematografica con cui era cresciuta tutta una generazione di americane. Katherine Dunham, proprio come Jos\u00e9phine Baker, present\u00f2 le donne nere come individui dotati di sessualit\u00e0 e di dignit\u00e0, non come semplici oggetti sessuali.\nNegli anni 40 e 50 la Dunham si dedic\u00f2 anche al cinema lavorando sia in pellicole hollywoodiane sia in film europei: verr\u00e0 scelta soprattutto per impersonare insegnanti di danza, oppure nel ruolo di s\u00e9 stessa come ad esempio in \"Botta e risposta\", diretto da Mario Soldati.\nLa \"Katherine Dunham School of Arts and Research\".\nOltre a creare spettacoli, concentr\u00f2 la propria energia su un progetto educativo ambizioso, cio\u00e8 quello di codificare le proprie idee sulla danza e sulla cultura. Nel 1945 fond\u00f2 a New York la \"Katherine Dunham School of Dance and Theatre\", diventata poi la Katherine Dunham School of Arts and Research, che rester\u00e0 attiva fino al 1954 (\"\"Voglio una scuola a New York dove io possa formare dei danzatori nell'ambito dei ritmi primitivi\", dichiar\u00f2 nel 1941, \"voglio dare lezioni di antropologia, di etnologia e di danza. E naturalmente voglio danzare. Io non sono interessata alle pratiche di danza in s\u00e9. La danza mi interessa soltanto come strumento di educazione e di conoscenza dei popoli\"\").\nIl cursus di questa scuola interrazziale gestita come un'universit\u00e0, proponeva corsi di tecnica classica e moderna, di \"danza primitiva\", di Tip-tap, di arti marziali, ma anche di storia della danza, notazione, antropologia, filosofia, estetica, religione, lingue, teatro e percussioni.\nA partire da tre concetti fondamentali - forma e funzione, comunicazione interculturale, socializzazione attraverso le arti - cre\u00f2 la \"Tecnica Dunham\", codificata a partire dal 1942, che integrava i movimenti derivati dalla danza classica a elementi afro-caraibici.\nPur dedicando tempo ed energia nella propria scuola, la Dunham continu\u00f2 a creare colorate produzioni per Broadway: \"Windy City\" (1946), \"Bal N\u00e8gre\" (1946), \"Caribbean Rhapsody\" (1948), ed effettu\u00f2 quindi le proprie tourn\u00e9e internazionali. Si esib\u00ec dapprima a Londra, poi a Parigi nel 1948.\nSar\u00e0 consulente artistica del primo Festival mondiale delle arti nere in Senegal nel 1966, poi nel 1967, in un periodo storico particolarmente violento, si impegner\u00e0 personalmente coi giovani dei ghetti di East St. Louis (Missouri), fondando il Performing Arts Training Center, dove metter\u00e0 in pratica alcune delle proprie idee sulla funzione sociale della danza.\nMorte.\nKatherine Dunham \u00e8 morta all'et\u00e0 di 96 anni nel maggio 2006.\nVita privata.\nSi spos\u00f2 due volte. Il primo matrimonio si concluse col divorzio. Insieme al secondo marito, che l'avrebbe poi lasciata vedova nel 1986, adott\u00f2 una bambina francese, Marie-Christine."}
{"id": "448412", "revid": "13388", "url": "https://it.wikipedia.org/wiki?curid=448412", "title": "Sardegna (cucina)", "text": ""}
{"id": "448418", "revid": "767487", "url": "https://it.wikipedia.org/wiki?curid=448418", "title": "Project A-ko", "text": "Project A-ko \u00e8 un film d'animazione del 1986 diretto da Katsuhiko Nishijima.\nIl film, primo di una serie comprensiva di 4 lungometraggi e di 2 OAV, \u00e8 un misto di fantascienza, azione, commedia ed elementi parodistici e prende il nome dalla protagonista, Eiko Magami (il cui nome giapponese, pronunciato con un accento inglese, diventa \"A-ko\"). In Italia il film \u00e8 stato distribuito su VHS dalla Polygram Video con un divieto ai minori di 14 anni.\nTrama.\nUna stazione spaziale orbitante intorno alla Terra viene colpita e distrutta da un meteorite, il quale in seguito all'impatto sul suolo terrestre causa un enorme cratere devastando un'ampia area abitata.\nSedici anni dopo, grazie alle moderne tecnologie, l'area interna al cratere \u00e8 stata ripopolata ed \u00e8 diventata sede della citt\u00e0 pi\u00f9 tecnologicamente avanzata al mondo: \"Graviton City\". A-ko \u00e8 una studentessa della scuola di Graviton City che possiede incredibili poteri quali superforza e supervelocit\u00e0, e deve tenerli sotto controllo grazie a due bracciali che porta sempre ai polsi. La sua migliore amica dai tempi dell'asilo \u00e8 Shiiko (pronunciato come \"C-ko\" in inglese) Kotobuki, una ragazza innocente, allegra e sensibile. Al primo giorno di scuola succede l'imprevisto: Biko (\"B-ko\") Daitokuji, un'altra alunna della classe, intelligentissima e proveniente da una famiglia estremamente ricca, si innamora di C-ko e cerca con ogni mezzo di rompere il legame tra le due ragazze. Questi mezzi includono l'assalto da parte della gigantesca Mari (una delle sottoposte di B-ko) e alcuni mecha costruiti dalla stessa B-ko, per terminare con una super-tuta (anche se non definibile tale, dato che copre il corpo poco pi\u00f9 di quanto farebbe un bikini) che porta la sua forza a eguagliare quella di A-ko. Si scopre che la rivalit\u00e0 tra B-ko e A-ko, cos\u00ec come l'amicizia tra C-ko e A-ko, dura dai tempi dell'asilo, anche se quest'ultima non ricordava che la bambina che la tormentava sempre fosse B-ko.\nCome se ci\u00f2 non bastasse, la Terra \u00e8 sotto la minaccia di una mastodontica astronave aliena proveniente da Alpha Cygni, che sta cercando da lungo tempo la principessa scomparsa della loro razza, tra l'altro composta quasi esclusivamente da umanoidi di sesso femminile (va notato che esse hanno anche inviato una bislacca spia, nome in codice D, a Graviton City): la principessa si scoprir\u00e0 essere nientemeno che C-ko. Infatti, il meteorite visto a inizio film non era altro che il vascello su cui viaggiava C-ko.\nGli alieni attaccano Graviton City in cerca di C-ko, e una volta trovata la rapiscono: A-ko e B-ko, intente a combattersi in un lunghissimo duello, per una volta uniscono le forze e riescono a salire a bordo dell'astronave madre: dopo svariate peripezie, che includono anche un duello tra A-ko e \"D\" (che si scopre essere effettivamente una donna, per quanto brutta e gigantesca), C-ko viene salvata, gli alieni rimangono bloccati a Graviton City dopo la semi-distruzione dell'astronave e la rivalit\u00e0 tra A-ko e B-ko continua."}
{"id": "448423", "revid": "287204", "url": "https://it.wikipedia.org/wiki?curid=448423", "title": "Adenoidi (libro)", "text": "Adenoidi \u00e8 un libro umoristico scritto da Daniele Luttazzi. Raccoglie testi di monologhi, sketch televisivi racconti e articoli di rivista scritti dal 1988 al 1994.\nIl titolo \u00e8 in riferimento alla prima epurazione dalla tv subita da Luttazzi nel 1989. Le adenoidi sono delle ghiandole linfatiche che quando si infiammavano un tempo venivano asportate; il titolo perci\u00f2 \u00e8 una metafora dei monologhi: \u00abquando sono infiammati vengono asportati dalla televisione. Diciamo che \"Adenoidi\" \u00e8 un monologo sulla libert\u00e0 di espressione\u00bb.\nAldo Grasso del \"Corriere della Sera\" l'ha citato come esempio di \u00ab\"raro acume e amara comicit\u00e0\"\u00bb.\nContenuti.\nLa primissima edizione conteneva anche una parodia di Fernando Pessoa, che venne tolta nelle edizioni successive. Luttazzi disse che voleva farne un libro a parte, espandendo il materiale. Tra gli altri contenuti, troviamo:\nNon qui, Barbara, nessuno ci sta guardando (1989).\nIl libro si apre col monologo di esordio di Luttazzi, \"Non qui, Barbara, nessuno ci sta guardando\", con cui vinse il concorso nazionale per nuovi comici la \"Zanzara D'Oro\" nel 1989.\nNon mancano battute su politica (come quella sulla nuova tortura pedofila che comportava l'iscrizione al partito socialista \u2014cambiato poi in \"Forza Italia\" nelle edizioni successive); per questa battuta la RAI Craxiana del 1989 lo censur\u00f2 dal programma \"Fate il vostro gioco\"); e battute sulla religione: \u00ab\"Mia madre con le sue solite convinzioni religiose. \u00c8 tuttora convinta che Alberto Lupo sia morto per i nostri peccati\"\u00bb.\nParodie di Marzullo (1990).\nNel 1990 Luttazzi venne ingaggiato al programma televisivo \"Banane\" di Telemontecarlo, a cui propose una parodia di Gigi Marzullo. Luttazzi faceva l'imitazione non solo di Marzullo, ma anche dei suoi ospiti in tre immaginarie interviste: Hitler, Freud e Ges\u00f9. Gli sketch vennero registrati ma non vennero mai mandati in onda.\nIl libro contiene i testi delle tre interviste.\nAdenoidi (1993).\nBrevissima parodia de \"\"Gli indifferenti\" di Alberto Moravia, il cui incipit \u00e8: \"Entr\u00f2 Carla\". Qui Luttazzi inizia (e finisce) questo racconto-flash con la frase: \"Entr\u00f2 Carla, ma aveva sbagliato romanzo\". E infatti Carla non fa parte di questo racconto ma di quello di Moravia.\nDaumenlutschen Ausdruckserscheinungen von Entfremdungsgefuehl (Succhiamento del pollice, aspetto espressivo dell'alienazione) (1993).\nParodia di racconto poliziesco, ambientato in \u00abuno dei locali notturni pi\u00f9 famosi della riviera di Lectric Combo: lo \"Strudel Technirama\"\u00bb. I personaggi principali sono:\nAltri personaggi:\nIl racconto poliziesco \"Daumenlutschen Ausdruckserscheinungen von Entfremdungsgefuehl\" (1993) \u00e8 stata la prima opera narrativa italiana a contenere emoticons.\nCristo Biodegradabile (1992).\nQuattro spot pubblicitari in cui messaggi religiosi si mescolano a spot di automobili, banche, detersivi e trattamenti contro la calvizie.\nCome ti erudisco il neo-nazi (1991).\nLuttazzi analizza e commenta \u00ab\"l'episodio che pi\u00f9 di ogni altro ha assunto in s\u00e9 senso e prospettiva\"\u00bb delle \u00ab\"atrocit\u00e0 che vengono perpetrate a danno dei telespettatori italiani\"\u00bb, ovvero una puntata del \"Maurizio Costanzo Show\" dedicata al risorgente fenomeno europeo del neonazismo (andata in onda il 5 novembre 1991).\nSe san Marco fosse stato uno sceneggiatore di \"Beautiful\" (1992).\nUna puntata di \"Beautiful\" incentrata sul rapporto conflittuale tra \"Ges\u00f9\" e \"Maria Vergine\".\nWanda (1992).\nMonologo incentrato sulla relazione sentimentale con Wanda Vaporub.\nCuriosit\u00e0.\nLa dedica all'inizio del libro dice \"\u00c8 orribile dover sopportare tutto questo, ed essere testimoni dell'entusiasmo frenetico di un pubblico cretino.\" (Alban Berg, a proposito dei festeggiamenti nazisti per il centenario della nascita di Brahms, 16 maggio 1933)"}
{"id": "448438", "revid": "767487", "url": "https://it.wikipedia.org/wiki?curid=448438", "title": "Io sono nato libero", "text": "Io sono nato libero, pubblicato nel dicembre del 1973, \u00e8 il terzo album del Banco del Mutuo Soccorso.\nNel giugno del 2015 la rivista \"Rolling Stone\" ha collocato l'album alla trentacinquesima posizione dei 50 migliori album progressive di tutti i tempi.\nTracce.\nTesti di Francesco Di Giacomo e Vittorio Nocenzi, musiche di Vittorio Nocenzi, eccetto dove indicato"}
{"id": "448465", "revid": "339392", "url": "https://it.wikipedia.org/wiki?curid=448465", "title": "Umanista", "text": ""}
{"id": "448469", "revid": "339392", "url": "https://it.wikipedia.org/wiki?curid=448469", "title": "Umanisti", "text": ""}
{"id": "448507", "revid": "1543377", "url": "https://it.wikipedia.org/wiki?curid=448507", "title": "Gambetto Halasz", "text": "Il gambetto Halasz \u00e8 un'apertura degli scacchi. Principalmente una variante della partita del centro, \u00e8 assurta al rango di apertura autonoma grazie a uno studio di Jerzy Konikowski del 1998. Le mosse che la determinano sono:\nAnalisi.\nQuesto impianto \u00e8 generalmente considerato debole ed \u00e8 utilizzato solamente per sorprendere il Nero. Il Bianco, infatti, indebolisce di proposito la sua ala di re, esponendo il re ad eventuali attacchi avversari. Inutile dire che questo dubbio impianto non \u00e8 mai utilizzato a grandi livelli. Solitamente il Nero risponde con Ac5 e Cc6, preparando un'accorta difesa e sfruttando al momento opportuno le lacune nella posizione del Bianco."}
{"id": "448513", "revid": "125919605", "url": "https://it.wikipedia.org/wiki?curid=448513", "title": "Squadra antiscippo", "text": "Squadra antiscippo \u00e8 un film italiano del 1976 diretto da Bruno Corbucci.\n\u00c8 il primo film in cui compare il personaggio di Nico Giraldi, detto \"er Pirata\" e interpretato da Tomas Milian. Fu distribuito nei cinema italiani nel marzo 1976 e fu un grande successo commerciale, al punto che gener\u00f2 una serie di undici film interpretati dallo stesso protagonista.\nPrimo degli undici film della fortunata serie dedicata al maresciallo Nico Giraldi, in questo episodio si possono apprezzare anche i primi tratti del personaggio che ha creato lo stesso Milian con Er Monnezza. In pi\u00f9 interviste l'attore cubano ha rivelato che la sua ispirazione era stata il suo stuntman, Quinto Gambi conosciuto nella discoteca Piper a Roma nel 1966. Tra i due era nata una forte amicizia e Milian lo aveva studiato per creare il celebre personaggio protagonista di quattro film (\"Il trucido e lo sbirro\", \"La banda del trucido\", \"La banda del gobbo\" e \"Manolesta\"). Nico Giraldi e Er Monnezza vengono spesso confusi perch\u00e9 condividono la stessa origine, ma in questa prima prova Nico \u00e8 ancora lontano dal personaggio popolano che diventer\u00e0 in seguito. Parla italiano correttamente, pur senza rinunciare al turpiloquio, e appare come un poliziotto che si ispira alle gesta di Serpico, al punto che tiene in casa un poster del celebre film interpretato da Al Pacino.\nTrama.\nIl maresciallo Nico Giraldi \u00e8 un agente della squadra \"antiscippo\" dedito alla cattura di piccoli criminali, con un occhio di riguardo nei confronti dei ricettatori, a suo dire alla base della delinquenza. Tra i vari criminali con cui Giraldi ha a che vedere vi \u00e8 il Baronetto, uno scippatore che riesce a sfuggire alle catture grazie a un alibi di ferro (soffre di disturbi renali che lo costringono al ricovero all'ospedale), costruito grazie alla complicit\u00e0 di un cugino paramedico. Un giorno il Baronetto, assieme a due compagni, scippa una valigetta davanti a un albergo del centro. Il contenuto \u00e8 clamoroso: cinque milioni di dollari, cos\u00ec il Baronetto decide di tenere la refurtiva per poterla riciclare.\nUno dei compagni del Baronetto viene pestato a sangue in una bisca fino a morire. L'altro cerca di scappare; Nico Giraldi vorrebbe aiutarlo, ma lo scippatore muore dopo un inseguimento. Il Baronetto capisce di essere in pericolo e si fa volentieri arrestare pur di non essere vittima di omicidio come accaduto ai suoi compari. Con il suo aiuto le indagini di Giraldi si concentrano su quello che si rivela essere un caso di riciclaggio di denaro condotto da un diplomatico statunitense. Quest'ultimo usa due nomi, Norman Shelley per le attivit\u00e0 criminose e Richard Russo per l'ambasciata americana. Usando il Baronetto come esca Giraldi riesce a incastrare il diplomatico, che viene rimpatriato per essere processato.\nDistribuzione.\nIl film \u00e8 stato distribuito nel circuito cinematografico italiano l'11 marzo del 1976.\nFu in seguito distribuito con titoli diversi in vari paesi, tra cui Francia, Germania, Portogallo e Ungheria.\nAccoglienza.\nIl film ha incassato complessivamente 2.013.807.160 di lire, risultando il 36\u00b0 miglior incasso in Italia della stagione cinematografica 1975-76."}
{"id": "448515", "revid": "767487", "url": "https://it.wikipedia.org/wiki?curid=448515", "title": "Delitto al Blue Gay", "text": "Delitto al Blue Gay \u00e8 un film del 1984 diretto da Bruno Corbucci ed \u00e8 l'undicesima ed ultima pellicola che vede come protagonista l'ispettore Nico Giraldi interpretato da Tomas Milian.\nQuesto film \u00e8 il risultato di una co-produzione italo-tedesca concretizzatasi con la partecipazione di alcuni attori tedeschi (tra cui Holger M\u00fcnzer, nel ruolo dell'antagonista del film) e con le riprese realizzate a Berlino.\nTrama.\nNel corso di uno spettacolo tenutosi al Blue Gay (un cabaret di drag queen del centro di Roma) viene ritrovato morto Lino Sandulli (in arte Nadia), artista del locale. Le indagini vengono affidate all'ispettore Giraldi, il quale inizialmente non accetta per via della nascita della sua seconda figlia.\nBen presto per\u00f2 l'ispettore cambia idea, stressato dalla moglie esaurita e dalla figlia che piange tutta la notte. Finge quindi di partire per New York andando in realt\u00e0 a farsi ospitare a casa di Venticello, il quale lo aiuta nelle indagini fingendosi un travestito. Grazie a questo stratagemma Giraldi inizia a frequentare il Blue Gay riuscendo ad entrare in contatto con la diva del locale, Alfredo Nelli in arte Colomba Lamar. Un pestaggio subito da Venticello ad opera di ignoti tedeschi e le rivelazioni di Colomba indirizzano Giraldi verso Kurt Linder, un regista tedesco presente al Blue Gay durante la serata in cui Nadia \u00e8 stata uccisa.\nContemporaneamente Trentini viene a scoprire che il padre di Nadia \u00e8 un noto scienziato atomico coinvolto in un intrigo internazionale: il fatto che Linder sia partito improvvisamente fa ricadere ulteriori sospetti sul regista, al punto che Giraldi viene incaricato di recarsi a Berlino Ovest per indagare con la collaborazione della polizia tedesca. Grazie ad alcuni indizi Giraldi riesce ad incastrare Linder (che aveva ucciso Nadia per incarico del KGB, nel timore che potesse scoprire il sequestro del padre, avvenuto perch\u00e9 in possesso di importanti segreti nucleari) e a farlo arrestare alcuni istanti prima che potesse varcare il confine con Berlino Est.\nDistribuzione.\nDivieti.\nI comitati censura della Germania Ovest vietarono la visione del film ai minori di dodici anni.\nCuriosit\u00e0.\nNel fermare il tassista Emilio Baiocchi, Giraldi usa una espressione formata dai titoli di tre noti film western all'italiana: \"Il mio nome \u00e8 nessuno\" (1973, regia di Tonino Valerii), \"Faccia a faccia\" (1967, regia di Sergio Sollima), \"La resa dei conti\" (1966, anch'esso diretto da Sergio Sollima). Negli ultimi due Milian compare come protagonista.\nL'inserimento della frase nella sceneggiatura da parte di Corbucci e Amendola non \u00e8 certo un casuale \"divertissement\". Valerii fu infatti assistente alla regia di Sergio Leone ed il film citato nacque da un'idea di quest'ultimo, e i tre registi Leone, Sergio Corbucci (fratello di Bruno) e Sollima sono quasi sempre citati insieme come maggiori esponenti del genere che rese popolare lo stesso Milian"}
{"id": "448517", "revid": "228587", "url": "https://it.wikipedia.org/wiki?curid=448517", "title": "EGA", "text": ""}
{"id": "448518", "revid": "287204", "url": "https://it.wikipedia.org/wiki?curid=448518", "title": "Port-Royal des Champs", "text": "Port-Royal des Champs \u00e8 un'antica abbazia cistercense nella valle di Chevreuse a sud-ovest di Parigi famosa per la comunit\u00e0 religiosa di orientamento giansenista che vi si svilupp\u00f2 dal 1634 al 1708. Port Royal fu distrutta all'inizio del XVIII secolo per ordine di Luigi XIV. L'abbazia e il suo comprensorio sono divenuti in seguito luoghi di memoria, meta di pellegrinaggi di viaggiatori e intellettuali. Oggi sono visibili le rovine dell'abbazia e il suo demanio, e il \"Mus\u00e9e national de Port-Royal des Champs\", (in passato \"Mus\u00e9e des Granges\").\nStoria.\nLa comunit\u00e0 religiosa fu fondata nel 1204 dai Cistercensi per le loro monache, nella insalubre valle della Chevreuse, non lontano da Parigi. Per molti secoli la vita del monastero segu\u00ec una \"routine\" senza sussulti e nel tempo, in maniera progressiva, scivol\u00f2 sempre pi\u00f9 nella rilassatezza dei costumi fino a che, nel 1609, una giovane ed energica badessa, Ang\u00e9lique Arnauld, della omonima facoltosa famiglia parigina, riport\u00f2 la casa alla primitiva purezza rifondando la spiritualit\u00e0 cristiana. Ang\u00e9lique Arnauld era entrata in monastero nel 1599, all'et\u00e0 di soli sette anni, senza vocazione (altri segni, questi, di allentamento delle regole) e fu nominata badessa nel 1602 ad appena dieci anni. La sua risoluzione a riformare il monastero matur\u00f2 nel 1609, quando Angelique verr\u00e0 illuminata dalla Grazia dopo aver ascoltata una predica sull'Incarnazione di padre Basile, un controverso frate cappuccino, che, tra l'altro, dovette lasciare il suo convento in seguito all'accusa di libertinaggio. La badessa ascolta in un primo tempo i consigli di Francesco di Sales, poi le direttive spirituali del superiore Charles de Condren.\nFu cos\u00ec che sotto l'energica guida della badessa, il monastero vide ristabilirsi la fermezza della regola fino a divenire \u00abuno dei pi\u00f9 vivaci e influenti \u2013 anche se aspramente discussi e osteggiati \u2013 centri di spiritualit\u00e0 e di riforma cattolica del suo secolo\u00bb\nNel 1625, considerato il clima pessimo e insalubre della zona, le religiose decisero di trasferirsi a Parigi nel quartiere di Saint Jacques. Si iniziarono cos\u00ec a distinguere Port-Royal de Paris e Port-Royal des Champs.\nPer M\u00e8re Angelique risultarono infine decisive le direttive spirituali di Jean Duvergier de Hauranne, abate di Saint-Cyran (e sodale negli studi dell'olandese Giansenio), che ella decise poi nel 1636 di assumere come direttore del monastero; nel 1638 l'abate decise di riunire nel monastero un certo numero di uomini per vivere nell'isolamento, nella preghiera e nel lavoro.\nSi vennero ben presto ad aggiungere uomini eminenti, come il teologo e moralista Pierre Nicole, o il grammatico Claude Lancelot.\nNel 1649 la Fronda, la rivolta contro Mazzarino, devastava Parigi e le sue campagne, in preda ai saccheggi; i contadini si rifugiarono nell'abbazia di Port-Royal dove la badessa accolse uomini e \u00abpolli, tacchini, anatre e oche\u00bb. M\u00e8re Angelique scrisse: \u00ab\u00e8 meraviglioso che bestie e poveri non siano morti, dopo esser stati accalcati per tanto tempo. Senza il gelo che fa, penso che sarebbe scoppiata la peste\u00bb. I Granai sono pieni di storpi; quaranta vacche vagano nelle cantine, e cavalli di fronte al Capitolo. La Chiesa, dove le principesse alla moda andavano a sentir messa, \u00ab\u00e8 cos\u00ec piena di avena, di paioli, e di ogni sorta di stracci, che bisogna saltarci sopra per raggiungere il coro, ricolmo dei libri dei nostri \"Messieurs\"\u00bb. I \"Messieurs\", ossia i Solitari di Port-Royal des Champs, sono i sant'uomini giansenisti che credono nella predestinazione: \u00e8 Dio che decide il destino dell'anima. Nel 1652, finanziata dal pio duca di Luynes, la M\u00e8re Angelique costru\u00ec, in tre settimane, dei grandi dormitori in legno. Le 72 celle in muratura nella vecchia valle tornarono utili come rifugio per le religiose cacciate da Parigi: erano 72 suore, un segno della Provvidenza.\nPort-Royal spostava la tradizione cattolica da Aristotele ad Agostino di Ippona, posto al di sopra degli altri pensatori, e a San Paolo. Il solo rimedio \u00e8 la grazia divina, a cui l'uomo non pu\u00f2 resistere: ma essa non \u00e8 accordata a tutti, raggiunge solo i predestinati.\nPort Royal fu distrutto all'inizio del XVIII secolo per ordine di Luigi XIV, il quale sosteneva l'ortodossia cattolica; l'abbazia e il suo comprensorio sono divenuti luoghi di memoria, meta di pellegrinaggi di viaggiatori e intellettuali. Oggi sono visibili le rovine dell'abbazia e il suo demanio, e il \"Mus\u00e9e national de Port-Royal des Champs\", (in passato \"Mus\u00e9e des Granges\").\nPort-Royal des Champs e il giansenismo.\nA Port-Royal des Champs vennero fondate molte scuole, conosciute con il nome di \"Piccole Scuole di Port-Royal\", che divennero celebri per la qualit\u00e0 eccezionale dell'insegnamento che vi si impartiva. Nel 1634 Jean Duvergier de Hauranne, abate di Saint-Cyran ne divenne il direttore spirituale; egli era stato amico di \"Cornelius Jansen\", conosciuto come Giansenio e a partire da questo momento i monasteri e le scuole di Port-Royal aderirono strettamente alla corrente teologica del giansenismo.\nL'atmosfera di intensi studi e di religiosit\u00e0 giansenista attir\u00f2 molti protagonisti della vita culturale dell'epoca. I Solitari di Port-Royal, perlopi\u00f9 degli eruditi, allevarono piccoli sapienti, e un orfano di genio, il poeta Jean Racine. Blaise Pascal ne prese le difese contro i Gesuiti all'epoca della controversia giansenista. Inoltre, alcuni importanti personaggi di corte erano vicini al giansenismo, come il duca di Luynes o il duca di Liancourt. Alcuni componenti della famiglia Arnauld ottennero importanti incarichi come Simon Arnauld de Pomponne, che divenne ministro sotto Luigi XIV.\nIn seguito alla controversia giansenista nell'ambito del cattolicesimo, le scuole di Port-Royal furono accusate di eresia. Nel 1679 fu proibito al monastero di accettare novizi, la qual cosa lo condann\u00f2 all'estinzione. Il monastero stesso venne soppresso dalla bolla di papa Clemente XI nel 1708, i religiosi che vi rimanevano furono espulsi a forza nel 1709 e gli edifici furono rasi al suolo nel 1710 e il luogo del monastero divenne propriet\u00e0 dell'abbazia di Port-Royal di Parigi.\nDopo la Rivoluzione francese.\nAl tempo della Rivoluzione francese, in seguito alla confisca dei beni del clero, nel 1791 il monastero divenne propriet\u00e0 dello Stato e una parte di esso fu trasformata in fattoria e venduta a dei contadini. Questa parte del monastero ritorn\u00f2 propriet\u00e0 statale nel 1951.\nL'altra parte, consistente nelle rovine dell'abbazia, fu venduta a una donna vicina agli ambienti giansenisti, madame Desprez. La sua famiglia ne rimase proprietaria fino al 1828, quando i giansenisti riuscirono ad acquistarla installandovi una scuola gratuita per i bambini della regione che continu\u00f2 fino al 1867. Nel 2004 il luogo \u00e8 ritornato all'amministrazione statale e l'intero complesso \u00e8 visitabile ancora oggi.\n\"Port-Royal\" di Sainte-Beuve.\nLo scrittore Charles Augustin de Sainte-Beuve ha raccolto la storia del monastero e della comunit\u00e0 di Port-Royal in una sua poderosa opera in pi\u00f9 volumi, pubblicata tra il 1840 e il 1859, che ha contribuito a sottrarre il luogo all'oblio in cui era caduto nel secolo e mezzo precedente, e a fondarne il mito successivo. Nata da lezioni tenute a Losanna nel 1837-1838, la sua pubblicazione impegner\u00e0 Sainte-Beuve sino al 1867 con tre edizioni.\nLa prima, pionieristica edizione italiana fu tradotta da Serena D'Arbela per la casa editrice Sansoni; la nuova edizione apparve nel 2011 per Einaudi, a cura di Mario Richter, nella collana \"I millenni\", sul testo stabilito da Maxime Leroy per la \u00abBiblioth\u00e8que de la Pl\u00e9iade\u00bb.\nLogica di Port-Royal.\nCon il titolo di \"La logica o l'arte di pensare\" (\"La Logique ou l'art de penser\", 1662), Antoine Arnauld e Pierre Nicole, due fra i principali esponenti del giansenismo, pubblicarono un trattato di logica che si caratterizzava per un orientamento funzionalista: tema principale infatti non sono i nomi o i segni, ma le modalit\u00e0 con cui la mente opera i collegamenti fra i vari nomi. L'opera \u00e8 generalmente conosciuta come \"Logica di Port-Royal\"."}
{"id": "448536", "revid": "120780208", "url": "https://it.wikipedia.org/wiki?curid=448536", "title": "Mirko Pavinato", "text": "Biografia.\nSua figlia ha sposato Francesco Gazzaneo, anche lui calciatore.\n\u00c8 morto nel marzo 2021 a 86 anni,per problemi renali aggravati dall'aver contratto il COVID-19.\nCarriera.\nCrebbe calcisticamente nelle giovanili del , dove con la squadra \"Primavera\" guidata dal tecnico Umberto Menti vinse per due volte consecutive il Torneo di Viareggio, nel 1954 e nel 1955.\nEsord\u00ec in prima squadra nel campionato di Serie B 1953-1954, il primo nel quale il Vicenza giocava con il nome dello sponsor \"Lanerossi\". In quella stagione disput\u00f2 una sola partita, l'ultima di campionato, il 30 maggio 1954. Diventato titolare l'anno successivo, fu fra i protagonisti della promozione in Serie A.\nNel 1956 fu ceduto al Bologna, di cui divenne capitano nella stagione 1959-1960, vincendo nel 1964 lo scudetto dopo spareggio contro l'.\nIn dieci stagioni al Bologna, dal 1956 al 1966, gioc\u00f2 264 partite in campionato. Oltre allo scudetto, ebbe due quarti e due quinti posti, oltre al secondo della sua ultima stagione, in cui scese in campo solo tre volte.\nPassato al , gioc\u00f2 in Serie A altre due anni, ma non evit\u00f2 retrocessione in Serie B del 1968. Termin\u00f2 la carriera in Serie A a 34 anni, dopo tredici stagioni in cui disput\u00f2 349 partite, oltre allo spareggio per il titolo del 1964.\nVest\u00ec anche le maglie della Nazionale B quattro volte, e della giovanile, in una occasione, fra il 1955 e il 1956."}
{"id": "448543", "revid": "1494169", "url": "https://it.wikipedia.org/wiki?curid=448543", "title": "Magical Mystery Tour", "text": "Magical Mystery Tour"}
{"id": "448545", "revid": "682087", "url": "https://it.wikipedia.org/wiki?curid=448545", "title": "Fotomontaggio", "text": "Il fotomontaggio \u00e8 la tecnica di accostare o sovrapporre parzialmente fotografie diverse, o parti di esse, per comporre un'unica immagine. Altri metodi per la creazione di immagini combinate sono: la stampa sovrapposta (la stampa di due o pi\u00f9 negativi su un unico foglio di carta fotografica), la proiezione frontale e le tecniche di montaggio al computer e al telefono\nStoria.\nSi ritiene che il primo fotografo a fare uso della tecnica del fotomontaggio sia stato l'inglese Henry Peach Robinson (1830-1901), agli albori della sua carriera, iniziata nel 1857.\nNel XX secolo molti artisti delle avanguardie sono stati attirati dalla tecnica del fotomontaggio. Fra gli esempi di fotomontaggio pi\u00f9 utilizzati vi \u00e8 l'utilizzo di parti di fotografie successivamente applicate su altre fotografie, a volte in combinazione con colori ad acqua, come nelle opere di George Grosz, esponente del Dadaismo berlinese, che . Gli altri esponenti di maggior rilievo furono John Heartfield, Hannah H\u00f6ch, Kurt Schwitters, Raoul Hausmann e Johannes Baader.\nParallelamente al movimento tedesco, gli artisti del costruttivismo, come El Lissitzky e la coppia formata da Gustav Klutsis e Valentina Kulagina (marito e moglie), responsabili della creazione di fotomontaggi per la propaganda del governo sovietico.\nOggi.\nLa creazione di un fotomontaggio \u00e8 diventata sempre pi\u00f9 semplice ed accessibile con l'avvento di software come Corel PhotoPaint, Adobe Photoshop e The GIMP. Tali programmi elaborano i cambiamenti digitalmente, velocizzando il lavoro e producendo risultati pi\u00f9 precisi.\nNella figura 2 \u00e8 mostrato un esempio di quest'ultimo tipo di fotomontaggio ottenuto a partire da due fotografie. Come si pu\u00f2 notare i colori e la luminosit\u00e0 della fotografia usata per lo sfondo sono stati alterati per meglio intonarsi ai colori dell'anatra in primo piano.\nAltri artisti influenti che usarono la tecnica del fotomontaggio furono Aleksandr Rodchenko, Salvador Dal\u00ed, Armando Milo e Thomas Ruff.\nGoliardia.\nIl fotomontaggio \u00e8 usato anche a fini celebrativi (cartelloni di feste di laurea, matrimoni, festivit\u00e0 in genere)"}
{"id": "448548", "revid": "1543377", "url": "https://it.wikipedia.org/wiki?curid=448548", "title": "Magical Mystery Tour (album)", "text": "Magical Mystery Tour \u00e8 un doppio extended play a 45 giri del gruppo musicale britannico The Beatles pubblicato nel 1967; negli Stati Uniti venne pubblicato come long playing a 33 giri aggiungendovi brani provenienti da alcuni singoli. Le canzoni presenti fanno parte della colonna sonora dell'omonimo film, trasmesso nel Regno Unito nello stesso anno. Il film fu un insuccesso, al punto che negli Stati Uniti la trasmissione del lungometraggio prevista per il weekend pasquale del 1968 fu annullata.\nDescrizione.\nLa colonna sonora fu pubblicata prima negli Stati Uniti come long playing il 27 novembre 1967 e poi in Gran Bretagna come doppio EP a 45 giri l'8 dicembre 1967. Al contrario del film, l'album ebbe un grande successo. Fu nominato al Grammy Award come miglior album nel 1968, \nEdizione europea.\nLa versione pubblicata in Europa comprende solo brani inediti utilizzati come colonna sonora del film: oltre alla \"title track\" e al brano immediatamente successivo, \"The Fool on the Hill\" di McCartney, compaiono \"Flying,\" uno dei rarissimi pezzi strumentali della discografia del gruppo e l'unico firmato da tutti e quattro i membri, \"Blue Jay Way,\" un brano melanconico, quasi ossessivo, di Harrison, che fa da contrasto con la melodia spensierata del successivo \"Your Mother Should Know\" (McCartney). fu registrato con una piccola orchestra e con la voce distorta e doppiata di Lennon. Il testo \u00e8 un susseguirsi di immagini psichedeliche e passaggi nonsense alla Lewis Carroll.\nEdizione U.S.A..\nLa versione pubblicata negli Stati Uniti comprende nella prima faccia del disco la colonna sonora del film, mentre la seconda \u00e8 una raccolta di singoli ancora inediti negli U.S.A.: le canzoni sul lato B provengono da singoli del periodo che non erano ancora stati pubblicati su album; per rispettare i tempi della pubblicazione dell'opera, la Capitol Records utilizz\u00f2 una tecnica di produzione (duofonica) che simulava la stereofonia su nastri monofonici nelle ultime tre canzoni, invece di aspettare i nastri stereo. \nFra i brani pi\u00f9 celebri del disco ce ne sono due notoriamente autobiografici, \"Strawberry Fields Forever\" di Lennon e \"Penny Lane\" di McCartney. I due brani erano gi\u00e0 stati pubblicati nella prima met\u00e0 dell'anno in un unico singolo, composto da \"due lati A\". Le altre canzoni del lato due comprendono \"Hello Goodbye,\" utilizzata anche per i titoli di coda del film, \"Baby You're a Rich Man\" e in seguito riutilizzata nel film d'animazione \"Yellow Submarine,\" e \"All You Need Is Love\", . Quest'ultimo brano, trasmesso in diretta mondiale il 25 giugno 1967, pu\u00f2 essere letto come l'inizio dell'impegno pacifista di John Lennon, e divenne poi uno degli inni della \"Summer of Love\" del 1967 e della filosofia hippy. Dall'album \u00e8 rimasta esclusa la composizione strumentale \"Shirley's Wild Accordion\", destinata in origine a far parte della scaletta dei brani ma relegata poi nel sottofondo di alcune scene del film.\nI brani.\n\"Magical Mystery Tour\".\nL'11 aprile 1967, durante un volo intercontinentale che lo riportava in patria da Denver, Colorado \u2013 dove aveva festeggiato il compleanno di Jane Asher \u2013, Paul elabor\u00f2 l'idea di una nuova produzione cinematografica innovativa rispetto ai precedenti \"A Hard Day\u2019s Night\" e \"Help!\". Terminata l'avventura musicale di \"Sgt Pepper\", Paul temeva che il gruppo si potesse sfilacciare e perci\u00f2 concep\u00ec un nuovo progetto per serrare le file. Progetto che sub\u00ec un'accelerazione \u2013 sempre sotto l'impulso di McCartney \u2013 dopo la morte del manager Brian Epstein.\nDalla trasferta oltreoceano il Beatle aveva appreso di Ken Kesey, scrittore ed esponente della controcultura americana, che a bordo di un autobus dipinto con colori psichedelici era andato in giro per il continente assieme ai Merry Pranksters, come si chiamava il gruppo dei suoi seguaci; e si era ispirato a \"The Freewheeling Adventures of Ken Kesey's Merry Pranksters\" contenute nel libro di Tom Wolfe \"The Electric Kool-Aid Acid Test\". A questo spunto Paul colleg\u00f2 il suo ricordo di ragazzino quando sul litorale assisteva alla partenza dei \"mystery tours\", gite in pullman della durata di un giorno delle quali i partecipanti non conoscevano il percorso n\u00e9 la destinazione, e da ci\u00f2 discendeva il nome.\nIl successivo 25 aprile, Paul McCartney si present\u00f2 agli studi di Abbey Road con un motivo appena abbozzato. Furono fatte diverse prove, venne registrata una base ancora incerta, e una incursione nella nastroteca degli effetti speciali forn\u00ec il rumore di traffico che venne successivamente convertito in un \"loop\" e montato di in sede di mixaggio. Paul e John perfezionarono il pezzo riandando ai loro ricordi di quando frequentavano le fiere e inserendo versi allusivi che si ricollegano ad altri richiami (il \"Magical Mystery Tour\" inteso come un trip in acido che \"\u201cis dying to take you away\u201d\", secondo Paul un riferimento al \"Libro tibetano dei morti\"), il giorno dopo ci fu la sovraincisione del basso di Paul e delle percussioni di Neil Aspinall e Mal Evans, e il 27 fu finalmente la volta della linea melodica, registrata variando la velocit\u00e0.\n\"The Fool on the Hill\".\nLa ballata trae spunto dall'esperienza di Paul McCartney \u2013 autore del brano \u2013 con Marijke Koger, un'artista olandese che assieme al fidanzato Simon Posthuma e all'amica Josje Leeger aveva uno laboratorio di \"design\" chiamato \u00abthe Fool\u00bb, studio che di l\u00ec a poco sarebbe stato incaricato di allestire il negozio della Apple al 94 di Baker Street e affrescarne i muri esterni, oltre a occuparsi del \"design\" di alcuni manufatti. In quel periodo la Koger era solita predire a McCartney il futuro per mezzo dei tarocchi, e nelle sedute di cartomanzia spesso ricorreva la figura del Matto (\"Fool\" in inglese) che la donna interpretava come sinonimo di semplicit\u00e0. Paul dichiar\u00f2 anche di essersi genericamente ispirato a una figura ascetica \u2013 quale poteva essere il Maharishi \u2013 suggestionato da una storia che parlava di un eremita rimasto in una grotta in territorio italiano per tutto il periodo della Seconda guerra mondiale. Il testo fa chiaramente risaltare l'emarginazione del personaggio, postosi al di fuori delle convenzioni sociali e per questo ostracizzato e ripiegato in se stesso.\nDopo aver composto la canzone al piano nella casa del padre Jim a Liverpool, il 6 settembre Paul incise in solitudine un suggestivo nastro dimostrativo del pezzo, accompagnando la voce con il pianoforte. Il successivo appuntamento ebbe luogo il 25 settembre, con la registrazione di altri tre nastri e la sovraincisione sull'ultimo delle parti di flauto dolce suonato da Paul, ottenendo un prodotto ancora lontano dalle sonorit\u00e0 levigate del risultato finale. Il giorno dopo vi furono altre registrazioni di piano, chitarra acustica, batteria e un'altra linea vocalica che confluirono nel definitivo nastro numero sei sul quale il 20 ottobre tre flautisti sovraincisero la rifinitura del pezzo.\n\"Flying\".\nI Beatles, specie nei primissimi tempi, eseguivano durante i loro concerti brani interamente strumentali. Fra questi, \"cover\" di \"Apache\" degli Shadows, di \"Harry Lime\" (tema del film \"Il terzo uomo\") e di \"Three Thirty Blues\" di Duane Eddy, pezzi che non ci sono stati trasmessi nella discografia ufficiale dell'epoca. Oltre a un'incisione del 1960 intitolata \"Cayenne\", gli unici altri due che ci rimangono sono \"Cry for a Shadow\", eseguito ad Amburgo nel 1961, e uno scorrevole blues dal titolo \"12-Bar Original\" che risaliva al 1965, inciso al tempo delle registrazioni di \"Rubber Soul\" e che era piuttosto inconsueto per la produzione dell'epoca dei Beatles; tutti rimasti inediti durante la carriera del gruppo e pubblicati su CD dopo ben oltre vent'anni.\n\"Flying\" \u00e8 perci\u00f2 l'unica composizione strumentale \u2013 ma sarebbe pi\u00f9 corretto parlare di un pezzo senza liriche, dato che voci salmodianti sono presenti in otto battute centrali\u00a0\u2013 inserita in un album dei Beatles. Si tratta del primo brano accreditato a tutti e quattro i musicisti, che ricalca uno schema blues di dodici battute in cui spicca il mellotron suonato da Lennon e sottoposto a effetti di varispeed.\nLa prima registrazione di quella che era provvisoriamente intitolata \"Aerial Tour Instrumental\" (o altrove annotato come \"Ariel Tour Instrumental\") avvenne l'8 settembre, e sul sesto nastro con la base ritmica e tre organi inseriti al contrario furono effettuate sovraincisioni di tastiere e del mellotron sul registro del trombone suonato da Lennon che esegue la linea melodica, pi\u00f9 le voci dei quattro. Alcune sovraincisioni minori furono effettuate dopo venti giorni.\n\"Blue Jay Way\".\n\"Blue Jay Way\" era l'indirizzo di una villa di Hollywood, sopra il Sunset Boulevard, dove aveva trovato alloggio George Harrison appena giunto a Los Angeles assieme a Pattie Boyd e Neil Aspinall. I tre avevano appuntamento con Derek Taylor, ex capo ufficio stampa dei Beatles e al momento immerso nel mondo musicale californiano; e poich\u00e9 Taylor aveva telefonato di essere in forte ritardo, George si avvicin\u00f2 all'organo Hammond che si trovava nella stanza e compose una canzone il cui testo parlava appunto della situazione contingente. Harrison gioca con l'invocazione \"\u201cdon't be long\u201d\" (\"\u201cnon fare tardi\u201d\" ) che nell'inglese parlato pu\u00f2 anche suonare \"\u201cdon't belong\u201d\" (\"\u201cnon appartenere\u201d\" [al mondo delle convenzioni]). Qualcuno ha voluto interpretare il verso \"\u201cAnd my friends have lost their way\u201d\" (\"\u201cE i miei amici hanno smarrito la strada\u201d\") come il rimpianto per una generazione che aveva perduto le coordinate.\nIl 6 settembre fu inciso un primo nastro con la base ritmica e una linea di organo Hammond suonato da George. Il giorno dopo, la seduta notturna iniziata alle 7 di sera e proseguita fino a oltre le 3 di mattina vide il gruppo concentrato solo su \"Blue Jay Way\" che \u2013 con il forte coinvolgimento di George \u2013 fu trattata con svariati effetti sonori, caricata di ADT e arricchita di nastri strumentali e corali montati e fatti scorrere alla rovescia. Dopo un mese, il nastro numero tre ottenuto il 7 settembre venne rifinito aggiungendovi le sovraincisioni di tamburello e di violoncello.\n\"Your Mother Should Know\".\nFu una riunione di famiglia tenuta nella casa londinese di Cavendish Avenue a ispirare a Paul McCartney la composizione di \"Your Mother Should Know\". E l'atmosfera familiare contribu\u00ec a tratteggiare un motivo che, come in \"When I\u2019m Sixty-four\", richiama il sapore da vaudeville della musica che Jim McCartney \u2013 il padre di Paul \u2013 eseguiva assieme alla propria banda. In seguito, Paul dichiar\u00f2 esplicitamente la propria contrariet\u00e0 alle fratture generazionali e in \"Your Mother Should Know\" volle rappresentare un legame col padre nelle armonie e nelle sonorit\u00e0, mentre nel titolo e nel testo un vincolo con la madre.\nLe prime registrazioni del pezzo avvennero il 22 e il 23 agosto fuori dagli spazi consueti di Abbey Road, ai Chappell Recording Studios di Maddox Street, dove il sistema di incisione di quella sala attraverso un nastro di dimensioni e di velocit\u00e0 diverse da quelli usati ad Abbey Road provoc\u00f2 in seguito problemi di riversaggio ai tecnici EMI. Il 16 di settembre, di nuovo fra le mura amiche, Paul riprov\u00f2 il pezzo appesantendolo con un rullante di impronta militaresca, ma gli undici nastri continuavano a non convincerlo. Cos\u00ec, il 29 settembre, venne ripresa la nona versione del 23 agosto e si procedette alla sovraincisione dell'organo suonato da John e dal basso di Paul, ultimando la canzone pur incompleta del \"middle eight\". Alla seduta del 23 agosto presenzi\u00f2 Brian Epstein, di malumore e gi\u00f9 di corda; fu l'ultima volta che il manager vide il gruppo in azione prima della sua morte, arrivata poi quattro giorni dopo.\n\"I Am the Walrus\".\n\"I Am the Walrus\" \u00e8 ritenuto dalla critica il vertice compositivo che Lennon non avrebbe mai pi\u00f9 raggiunto e lo stesso John annovera la composizione fra le sue creazioni preferite. Il motivo iniziale basato su due note che si ripetono alternandosi prese forma un giorno in cui, a Kenwood, Lennon sent\u00ec una macchina della polizia che passava l\u00ec vicino a sirene spiegate, come in un \u201clamento primordiale\u201d. Il \"Walrus\" del titolo proviene dalla poesia \"Il Tricheco e il Falegname\", tratta da \"Alice oltre lo specchio\" di Lewis Carroll, autore letterario particolarmente amato da Lennon, e il testo del brano \u00e8 il prodotto del genio surreale di John che, secondo Pete Shotton, ebbe la scintilla creativa dopo aver saputo che presso l'Istituto che frequentava da ragazzo, la Quarry Bank High School di Liverpool, era in uso nei corsi di lingua inglese far studiare i testi dei Beatles. John rivide i propri giorni adolescenziali e rivisse le dolorose frustrazioni (\"\u201cI'm crying\u2026\u201d\") di studente sottostimato dai professori. Perci\u00f2 volle provocatoriamente mettere assieme un guazzabuglio lessicale per irridere i seriosi insegnanti che a suo giudizio avevano ingiustamente decretato il suo insuccesso scolastico. Da questo punto di partenza, ispirandosi anche al testo delle strofe centrali di \"Desolation Row\" di Bob Dylan, John si lanci\u00f2 in un turbinio di parole inventate e con riferimenti fra gli altri ad Allen Ginsberg (\u201cthe elementary penguin\u201d), Eric Burdon (\u201cthe Eggman\u201d), i suoi insegnanti di scuola (\u201cexpert texpert\u201d) celati in immagini allucinate indotte dall'LSD; ed estese la critica corrosiva alle convenzioni, alla societ\u00e0 e alle istituzioni che risposero appigliandosi ai versi \"\u201cboy you been a naughty girl, you let your knickers down\u201d\" (\u201cPer\u00f2, sei stata una bimba sporcacciona, ti sei calata le mutande\u201d) per bandire il pezzo dalla BBC. E non stupisce che in quel groviglio di liriche George Harrison avesse trovato il proprio mantra che lo avrebbe accompagnato l'anno successivo nel ritiro indiano di Rishikesh.\nI primi sedici nastri di \"I Am the Walrus\" comprendevano la base ritmica e un mellotron. Ma non fu che l'inizio di ulteriori aggiunte e strati sonori che avrebbero contribuito a creare una delle composizioni pi\u00f9 avvincenti e suggestive del gruppo. Il giorno dopo, 6 settembre, il nastro sedici ricevette le sovraincisioni della voce di Lennon, oltre che quelle di basso e batteria. Nella seduta successiva del 27 settembre furono sovraincisi otto violini, quattro violoncelli, tre corni e un clarinetto, che suonarono seguendo quello che viene considerato il migliore arrangiamento di George Martin per un pezzo dei Beatles, e vennero registrate e inserite le voci dei Mike Sammes Singers \u2013 autori l'anno successivo delle parti corali di \"Good Night\" \u2013 che si produssero in una \"performance\" entusiasmante di vocalizzi eccentrici e sconclusionati \u201coh\u201d e \u201cumpah\u201d, una seduta che in seguito Paul McCartney ricord\u00f2 come un'esperienza trascinante. Ascoltando il risultato finale, Martin stesso si disse compiaciuto di quello che defin\u00ec \u00abun brano di \u201ccaos organizzato\u201d\u00bb.\nIl 29 settembre, in fase di mixaggio, a John capit\u00f2 casualmente di sintonizzarsi sul Terzo Programma della BBC che trasmetteva il \"Re Lear\" di Shakespeare, nella parte dell'atto IV, scena vi, in cui dialogano Gloucester, Edgar ed Edmund. Lennon aveva appreso da Paul l'utilizzo che John Cage faceva di brani radiofonici montati a formare composizioni musicali, quindi non si lasci\u00f2 sfuggire questa casualit\u00e0 e il frammento shakespeariano venne mantenuto su nastro e montato assieme al resto.\nIl film \"Magical Mystery Tour\" fu oggetto di stroncature da parte di quasi tutta la stampa inglese. Il \"Guardian\" si distinse dal resto della critica e, commentando in particolare il brano musicale, scrisse che \u00ab\"I Am the Walrus\" aveva una disperata poesia per la quale sar\u00e0 ricordato, proprio come una pi\u00f9 antica disperazione viene ricordata tramite Charlie Chaplin\u00bb.\n\"Hello Goodbye\".\nPaul, nato il 18 giugno, si ispir\u00f2 alla dualit\u00e0 del suo segno zodiacale (gemelli) e alla dicotomia che emerse in sede di composizione quando l'autore duett\u00f2 con l'assistente dei Beatles Alistair Taylor proponendogli una serie di termini e chiedendo a Taylor di cantarne in risposta i contrari (Bianco-nero, s\u00ec-no, buono-cattivo). Con questo metodo, Paul compose una canzone orecchiabile e dal testo scarno, ma musicalmente complessa, specialmente nell'intreccio dei cori.\nIl brano (originariamente intitolato \"Hello Hello\"), impiegato sui titoli di coda del film \"Magical Mystery Tour\", richiese cinque sedute di registrazione e assunse il titolo \"Hello Goodbye\" soltanto nell'ultima. La prima seduta si svolse il 2 ottobre, con l'incisione di quattordici nastri della base ritmica che gi\u00e0 contenevano il \u201cfinale Maori\u201d improvvisato in studio e che consisteva nell'ultimo verso \"hela, hey aloha\"; il 19 vide l'aggiunta del basso di Paul e i cori di John e George; il 20, due viole vennero registrate e sovraincise; il 25 altri quattro nastri e infine il 2 novembre una seconda linea di basso e i mixaggi.\n\"Strawberry Fields Forever\".\n\u00c8 un tuffo nella memoria quello di John che evoca Strawberry Field, l'ostello dell'Esercito della Salvezza a Woolton, Liverpool, sito in un edificio vittoriano e adibito a orfanotrofio dove zia Mimi conduceva John in occasione della festa annuale nel parco. L'edificio era circondato da un vasto giardino meta dei giochi adolescenziali di Lennon assieme agli amici Nigel Whalley, Ivan Vaughan e Pete Shotton. Come ricorda Paul, il parco era protetto da \u00abun muro che si poteva scavalcare ed era un giardino piuttosto selvaggio, non affatto curato, perci\u00f2 era facile nascondersi. Quello in cui lui andava era un giardino segreto [...]. Per lui era un nascondiglio dove magari andava a fumare, a perdersi nei suoi sogni, quindi era una fuga. Era un rifugio per John\u00bb.\n\"Strawberry Fields Forever\" fu composta da John in Spagna, durante la lavorazione del film \"How I Won the War\", e costitu\u00ec una fra le poche composizioni che l'autore consider\u00f2 \u201cpersonali\u201d e \u201csincere\u201d e fra i suoi pezzi migliori, definendo il processo creativo e il prodotto ottenuto \u00abuna seduta psicoanalitica in musica\u00bb. La critica ne esalta \u00abla qualit\u00e0 onirica, [\u2026] un'allucinazione, un trip in un giardino sospeso nella memoria\u00bb e lo consacra come \u00abuna delle pi\u00f9 grandi canzoni rock d'ogni tempo\u00bb. Originariamente avrebbe dovuto far parte dell'affresco di ricordi di \"Sergeant Pepper's Lonely Hearts Club Band\", ma la EMI pressava per un singolo e cos\u00ec \"Strawberry Fields Forever\" venne pubblicata con \"Penny Lane\" di McCartney, altra escursione nel passato adolescenziale dei Beatles. Un 45 giri con due brani di altissima levatura che tuttavia \u2013 a differenza dei dodici singoli precedenti \u2013 manc\u00f2 di raggiungere la vetta delle classifiche inglesi.\nLa registrazione di \"Strawberry Fields Forever\" fu particolarmente elaborata e si resero necessarie ben quarantacinque ore in studio (pi\u00f9 altre dieci per i mixaggi e i montaggi). Ma prima dell'incisione, John volle eseguire il pezzo accompagnandosi con la chitarra acustica a beneficio di George Martin che rimase estasiato dell'esecuzione. Il primo nastro venne inciso il 24 novembre 1966; sono gi\u00e0 presenti il mellotron vellutato sul registro dei flauti suonato da Paul, la batteria di Ringo, la \"slide guitar\" di George, la voce raddoppiata di John e un suono rotondo di chitarra. Le due successive sedute furono impiegate per aggiungere altre parti di batteria, il basso di Paul e le maracas e inserire anche la voce di Lennon trattata con l'ADT, fermando la versione migliore sul nastro 7. Trascorsero pi\u00f9 di dieci giorni, e Lennon manifest\u00f2 l'esigenza di un rifacimento del brano utilizzando il supporto di altri strumenti. La base ritmica venne rifatta con pesanti aggiunte di batteria di Ringo, e su di essa venne sovraincisa una partitura di George Martin per quattro trombe e tre violoncelli ottenendo nel nastro 26 una versione sovraccarica che si era man mano allontanata dalla leggerezza del primo \"take\".\nFu allora che Lennon, dichiarando la propria piena soddisfazione per entrambe le versioni (la prima, lieve e ariosa, e quella orchestrale, pesante e cupa, che si era andata via via caricando di effetti sonori), chiese a Martin e ai tecnici di montarle assieme, met\u00e0 dell'una e il resto dell'altra. La richiesta di congiungere due registrazioni con un semitono di differenza e realizzate a differenti velocit\u00e0 era ai limiti del possibile, e George Martin \u2013 coadiuvato dal tecnico Geoff Emerick \u2013 dovette dare fondo a tutta la propria perizia con la strumentazione tecnica, in particolare col varispeed, per portare alla stessa tonalit\u00e0 e velocit\u00e0 i nastri 7 e 26. Il lavoro di Martin ebbe un insperato successo. A un ascolto attento, per\u00f2, la cucitura si percepisce. Cos\u00ec avverte Lewisohn: \u00abLa giunzione pu\u00f2 essere trovata esattamente 60 secondi dopo l'inizio della canzone pubblicata, in coda a uno dei versi \"\u201clet me take you down\u201d\". Ma la cercherete a vostro rischio e pericolo: se la sentirete una volta, \u00e8 possibile che la canzone per voi non sia mai pi\u00f9 la stessa\u00bb.\n\"Strawberry Fields Forever\" forn\u00ec un'altra tessera al mosaico della morte di Paul McCartney. Secondo i sostenitori della teoria, sulla coda della canzone si sentirebbe la voce di John dire \"\u201cI buried Paul\u201d\" (\"\u201dHo sepolto Paul\u201d\"). Le versioni alternative della canzone, tra cui quella pubblicata su \"The Beatles Anthology\", provano che John dice in realt\u00e0 \u00ab\"cranberry sauce\"\u00bb (\"succo di ossicocco\").\n\"Penny Lane\".\n\"Penny Lane\", metafora della semplicit\u00e0 adolescenziale, in tema di ricordi d'infanzia fa da contrappunto a \"Strawberry Fields Forever\", ma tanto quest'ultima \u00e8 cupa, quanto \u00e8 squillante e luminosa \"Penny Lane\" sia nelle armonie che nel testo. Paul ne parla come di \u00abnostalgia per un posto che \u00e8 un gran posto, azzurri cieli suburbani come noi li ricordiamo\u00bb e vide il musicista fare riferimento a precise situazioni reali come il barbiere Bioletti, la banca ad angolo, la pensilina in mezzo alla rotonda di Smithdown Place, la caserma dei pompieri l\u00ec vicino, in Allerton Road. Cos\u00ec come sono invece visionarie altre immagini, fra cui il pompiere con la clessidra, il banchiere e soprattutto l'infermiera che vende papaveri e crede di essere in una rappresentazione teatrale (che fa rima col \"\u201dNothing is real\u201d\" di \"Strawberry Fields Forever\"). Per rendere pi\u00f9 intimo il ricordo, Paul volle anche inserire quel \u201cFinger pie\u201d chiaro riferimento sessuale ed espressione familiare agli abitanti di Liverpool.\nPenny Lane era gi\u00e0 stata citata nella prima stesura di \"In My Life\" \u2013 altra composizione della memoria \u2013 e il pezzo avrebbe dovuto trovare spazio nella tessitura di \"Sgt Pepper\", ma sub\u00ec la identica sorte di \"Strawberry Fields Forever\". La registrazione occup\u00f2 parecchie sedute e la prima, quella del 29 dicembre, fu dedicata all'accurata incisione delle linee di pianoforte e di armonium. A quella seguirono altre otto sedute a cavallo fra dicembre 1966 e gennaio 1967. Le piste vennero via via riempite di linee vocaliche, chitarre, pianoforti, armonium, battimani, flauti, trombe, piccolo, oboi, corni inglesi, un contrabbasso, un flicorno, la campana del pompiere e altri effetti, fino alla rifinitura conclusiva, l'assolo barocco centrale di tromba eseguito sulla falsariga del Secondo Concerto Brandeburghese di Bach da un professionista della New Philharmonia, David Mason, che nella seduta serale del 17 gennaio suon\u00f2 seguendo la melodia indicatagli man mano da McCartney e immediatamente trascritta sul pentagramma da George Martin.\n\"Baby You're a Rich Man\".\nDestinato a essere il lato B del singolo \"All You Need Is Love\", il brano appare, nel titolo e nelle liriche, un'esaltazione dell'agiatezza finanziaria. Si trattava invece di un primo passo verso una dimensione spirituale poich\u00e9, come spieg\u00f2 George Harrison, il testo intendeva esprimere l'irrilevanza dei beni materiali in rapporto a una sfera trascendente.\nMusicalmente, \"Baby You're a Rich Man\" ricalca gli schemi compositivi di \"A Day in the Life\". Lennon aveva un motivo incompiuto, \"One of the Beautiful People\", termine con cui si indicava la generazione hippy dai liberi costumi. Paul, d'altro canto, aveva scritto un ritornello a proposito della ricchezza, \"Baby you're a rich man\u2026\". Come nella traccia finale di \"Sgt Pepper\", i due frammenti si incastrarono a formare un'unica canzone. Ma, a differenza della finitezza di \"A Day in the Life\", in cui le due sezioni di Lennon incorporano compiutamente la parte di McCartney, qui manca una struttura armonica ben costruita e i due segmenti separati si alternano senza \u00absuggerire un senso di sviluppo o di sollievo.\u00bb\nLa registrazione del pezzo richiese la sola seduta dell'11 maggio 1967. Di nuovo in trasferta lontani da Abbey Road (come nel caso di \"Your Mother Should Know\"), i Beatles si riunirono questa volta agli Olympic Sound Studios di Londra registrando dodici nastri. Pare che il \u201cRich man\u201d potesse essere Brian Epstein, date le ciniche storpiature del ritornello vocale eseguite da John e pare anche che fosse presente e probabilmente attivo nella registrazione dei cori Mick Jagger. Sul piano strumentale, emerge il \u201cclavioline\u201d, tastiera suonata da John e il cui suono, imitando l'oboe orientale \u2013 l'indiano \"shenhai\" e l'arabo \"nay\" \u2013, forn\u00ec al pezzo sonorit\u00e0 dal sapore esotico.\n\"All You Need Is Love\".\nChiusura trionfale con un inno all'amore teletrasmesso in mondovisione. La BBC aveva scelto i Beatles per rappresentare la Gran Bretagna in un programma in diretta, \u201cOur World\u201d, che avrebbe raggiunto i cinque continenti e centinaia di milioni di spettatori, e per una chiara fruizione venne chiesto al gruppo di elaborare un motivo orecchiabile e dal messaggio facilmente accessibile. Era un compito adatto a John Lennon, grande consumatore di TV e soprattutto di comunicati commerciali, meglio ancora se in forma di slogan e \"jingle\" pubblicitari.\nLe telecamere della BBC avrebbero avuto il compito di inquadrare il gruppo mentre incideva il nuovo singolo. Ma tutti alla EMI ben sapevano che erano tramontati i tempi della registrazione in un solo \"take\" e che nel 1967 erano necessari strati di incisioni e continui riversaggi e sovraincisioni. Perci\u00f2 inizialmente venne predisposta la base ritmica, e dopo le prime prove la canzone cominci\u00f2 a prendere forma. Quando si tratt\u00f2 di decidere la dissolvenza del motivo, George Martin ricevette carta bianca dai quattro musicisti, e il produttore cuc\u00ec insieme segmenti di melodie folk, jazz e barocche che avrebbero sfumato il pezzo suonato dal vivo dal gruppo.\nLe registrazioni iniziarono il 14 giugno, e gi\u00e0 nel primo dei trentatr\u00e9 nastri di quel giorno si imponeva in apertura l'inno francese. Si incise a ripetizione per altri quattro giorni aggiungendo alla base cori, un'orchestra, violini e mixando e sovraincidendo tutto fino a creare una composizione che esordisce con le note della Marsigliese e che ha in coda schegge di \"In the Mood\" di Glenn Miller, frammenti di \"Greensleeves\" e dei \"Concerti brandeburghesi\" di Bach e l'autocitazione del verso \"She loves you yeah, yeah, yeah\". Il culmine fu raggiunto il 25 giugno, giorno della trasmissione che raggiunse 350 milioni di spettatori, quando l'evento che si svolgeva nello Studio Uno di Abbey Road si era trasformato in un \"happening\" di sapore psichedelico, con la partecipazione attiva di un'intera orchestra e alla presenza di personaggi illustri del panorama musicale inglese \u2013 fra i quali Mick Jagger, Keith Moon, Keith Richards, Marianne Faithfull, Graham Nash, Eric Clapton, oltre a Pattie Harrison e Jane Asher \u2013 che si unirono alle voci del coro finale.\n\"All You Need Is Love\" si inser\u00ec perfettamente nell'atmosfera del tempo catturando gli impulsi e i sogni della \"Summer of Love\" e divenendo a buon diritto l'inno del \"Flower Power\" e della generazione hippy."}
{"id": "448550", "revid": "287204", "url": "https://it.wikipedia.org/wiki?curid=448550", "title": "Chiesa di San Salvatore a Camaldoli", "text": "Lex chiesa e convento di San Salvatore a Camaldoli sono un complesso storico di Firenze, situato tra via di Camaldoli e piazza Tasso, nel quartiere di Oltrarno.\nStoria e descrizione.\nUna chiesa dedicata al Salvatore, gi\u00e0 esistente nell'XI secolo, venne concessa nel 1102 all'abate di Camaldoli perch\u00e9 vi fondasse un monastero che ebbe un ruolo importante nella vita dell'Oltrarno.\nQui furono fondate le compagnie di San Benedetto Nero (1351) e di San Benedetto Bianco (1357), poi trasferitesi in Santa Maria Novella. I frati del monastero avevano fondato in questa zona numerose case a schiera che davano in affitto alla gente povera, soprattutto in quelle che oggi sono via di Camaldoli, via del Leone, via della Chiesa e l'area di piazza Tasso (un tempo tutta edificata): fu cos\u00ec che il nome di \"Camaldoli\" fin\u00ec per indicare un quartiere povero e malsano, infatti a Firenze si parlava anche dei \"Camaldoli\" di San Frediano e di quelli di San Lorenzo, tutte zone popolari per lo pi\u00f9 sparite coi \"risanamenti\" ottocenteschi. \nAbbandonato dai Camaldolesi ai tempi dell'assedio (1529), il monastero ebbe in seguito varie destinazioni. In un primo momento il duca Alessandro lo concesse alle Monache cavalleresse di Malta, ma fu di nuovo abbandonato quando Cosimo I, in previsione della guerra di Siena, voleva qui costruire un prodigioso bastione, poi non realizzato. \nSotto Ferdinando II de' Medici, nel 1622, si decise dunque di adibire l'ex-monastero a ospizio per i mendicanti e i bisognosi, con un rinnovo dei locali a opera di Giulio Parigi: con tale istituzione si intendeva arginare la terribile piaga dell'accattonaggio. \nCosimo III, ormai nel Settecento, vi stacc\u00f2 un'ampia porzione di locali per fondare il conservatorio per fanciulle delle suore salesiane di San Francesco di Sales, detto il Conventino, col sostegno del conte Borony e della famiglia Da Verrazzano, e lavori sovrintesi da Anton Maria Ferri.\nNella parte restante, essenzialmente il nucleo pi\u00f9 antico su via dei Camaldoli, Pietro Leopoldo vi impiant\u00f2 poi nel 1780 la scuola per le Povere Zitelle di Santo Spirito, detta delle Scuole Leopoldine. Nel Novecento ha ospitato una mensa per poveri e una scuola elementare. Nel Conventino ha poi avuto sede la facolt\u00e0 teologica dell'Italia Centrale e, in un altro edificio che faceva parte del complesso, la biblioteca Pietro Thouar. "}
{"id": "448571", "revid": "120656284", "url": "https://it.wikipedia.org/wiki?curid=448571", "title": "Faieto", "text": "Faieto \u00e8 una frazione del comune di Cortino (in provincia di Teramo). Il paese si trova a una quota di 630 metri di altitudine.\nStoria.\nIl suo nome (Faieto significa faggeto) deriva dall'abbondanza di boschi di faggio immediatamente alle spalle del paese. Restano ignote le sue origini. Probabilmente nei boschi della zona si rifugiarono le genti provenienti dalle valli del Vomano e del Tordino nei tempi anteriori all'anno mille, per sfuggire alle scorrerie sarecene e di altri barbari.\nLa notizia pi\u00f9 antica della frazione si ha nel 1134 in una donazione al Vescovo Aprutino, seguita dalla citazione nel libro censuale fatto fare dal vescovo di Teramo monsignor Francesco Chieregato dove compare con il nome della chiesa di S. Bartolomeo \"ad Fagetum\" dipendente dalla vicina abbazia di S. Giovanni in \"Pergulis\".\nSecondo le testimonianze orali, il paese anticamente si trovava al di l\u00e0 del torrente Fiumicello, sul versante sinistro, mentre ora si trova sul versante destro. Fiumicello, in alcune antiche carte geografiche detto anche \"Trontinello\", \u00e8 un affluente destro del fiume Tordino.\nIl cambio della collocazione del paese si rese necessario in seguito a una frana che distrusse tutte le case dell'abitato. Si dice che la frana venne gi\u00f9 nel Settecento; fu forse in concomitanza del terremoto del Gran Sasso del 1703?\nIl paese faceva parte del comune di Valle San Giovanni. Dopo l'unificazione dell'Italia, i cittadini di Faieto insieme con gli abitanti di altre frazioni limitrofe, chiesero una modifica dei confini. Il prefetto di Teramo accolse la richiesta e il 16 maggio 1868 soppresse il comune di Valle San Giovanni. In quella circostanza, Faieto e Casanova (Cortino) vennero aggregati al Comune di Cortino.\nLe famiglie pi\u00f9 antiche di Faieto sono quelle di De Ambrosiis, D'Andrea, Brunozzi, Marini, Di Romano, Marinelli.\nArchitetture religiose.\nPoco sopra il paese, nella localit\u00e0 \"Piano delle Macchie\", nel passato c'era un ospizio dei padri Francescani della Madonna delle Grazie di Teramo. L'ospizio si trovava lungo il tratturo che da Frondarola saliva verso Piano Roseto, sui Monti della Laga.\nNel 1640 circa fu costruita la nuova parrocchia di Sant'Andrea di Faieto distaccandola da quella di Casanova (Cortino). La chiesa fu adornata coi beni dell'Ospizio francescano. Sull'arco della chiesa parrocchiale si legge la data 1519 ma non si sa se il portale fu aggiunto prelevandolo da un'altra costruzione.\nLa chiesa fu ampliata nel 1880, aggiungendovi il presbiterio. Fino a quella data l'altare laterale era l'unico esistente. L'ingresso era di fronte e l'attuale porta di ingresso doveva essere un semplice ornamento della facciata rivolta al paese.\nSull'altare laterale si venera ancora il dipinto rappresentante la Sacra Famiglia, di cui si ignora l'autore e l'epoca.\nNel 1930 furono eseguiti nuovi restauri all'interno della chiesa, mentre gli affreschi del soffitto furono dipinti nel 1937.\nL'altare maggiore fu costruito in granito, come pure la balaustrata, con grande difficolt\u00e0 nel trasporto del pesante materiale a dorso di mulo da Valle San Giovanni, lungo scomode mulattiere in assenza, in quel periodo, della strada carrozzabile.\nAl di sopra della facciata, su di un campanile a vela, vi sono due campane di diverse dimensioni. La pi\u00f9 piccola fu rifusa nel 1890."}
{"id": "448620", "revid": "53850708", "url": "https://it.wikipedia.org/wiki?curid=448620", "title": "Paolo (martire)", "text": ""}
{"id": "448624", "revid": "104485", "url": "https://it.wikipedia.org/wiki?curid=448624", "title": "Tubero", "text": "Il tubero \u00e8 la struttura ingrossata di una pianta che assume un aspetto globoso pi\u00f9 o meno allungato la cui funzione di organo \u00e8 quella di accumulare sostanze di riserva.\nCaratteristiche.\nIl principale scopo dei tuberi \u00e8 quello di organo in cui vengono accumulate sostanze di riserva glucidiche (amido, inulina, ecc.) che servono ad assicurare la sopravvivenza della pianta durante l'inverno.\nLa presenza, sulla loro superficie, di gemme ausiliarie (dette \"occhi\") che possono svilupparsi in un nuovo individuo, fa s\u00ec che questi organi assumano un ruolo importante anche nella moltiplicazione vegetativa (o propagazione clonale) della pianta che li produce.\nPer la propriet\u00e0 altamente nutrizionale delle sostanze in essi contenute, i tuberi hanno assunto un ruolo molto importante nell'alimentazione dell'uomo e degli animali.\nI tuberi possono essere sotterranei (ipogeo) come in \"Solanum tuberosum\" (patata), \"Helianthus tuberosus\" (topinambur), \"Oxalis tuberosa\" (oca), \"Tropaeolum tuberosum \"(mashua), ma anche aerei (epigeo) come in \"Dioscorea bulbifera\". Si distinguono diversi tipi di tubero in funzione di quale parte della pianta \u00e8 ingrossata.\nRadici tuberose.\nNon bisogna confondere i tuberi con le \"radici tuberose\" o rizotuberi, come ad esempio quelle delle piante del genere \"Dahlia\", delle patate dolci (\"Ipomoea batatas\") o della manioca (\"Manihot esculenta\"), che sono tutte assimilabili a delle radici laterali ingrossate."}
{"id": "448666", "revid": "767487", "url": "https://it.wikipedia.org/wiki?curid=448666", "title": "Babbo bastardo", "text": "Babbo bastardo (\"Bad Santa\") \u00e8 un film del 2003, diretto da Terry Zwigoff.\nCommedia natalizia, irriverente e sboccata, avente per protagonista Billy Bob Thornton, presentata fuori concorso al Festival di Cannes 2004.\nIl film \u00e8 dedicato alla memoria di John Ritter, alla sua ultima apparizione cinematografica.\nTrama.\nWillie e Marcus sono una coppia di ladri specializzata nel derubare centri commerciali il giorno di Natale. Dopo l'ultimo colpo i due si ripromettono di non commetterne pi\u00f9, ma un anno dopo, la settimana prima della Vigilia, Marcus chiama nuovamente il socio. La tecnica \u00e8 sempre la stessa: Marcus, un uomo affetto da nanismo, presenta un curriculum falso in cui sono spiegate le generalit\u00e0 e le professioni svolte dai due e mentre Willie viene assunto come Babbo Natale, il compagno lo affianca nelle vesti di elfo. Una volta studiato l'edificio ed elaborato un piano, lo mettono in atto nella notte di Natale, per poi sparire per sempre.\nWillie \u00e8 per\u00f2 un alcolizzato, mal sopportato dallo stesso Marcus e inoltre ha il vizio del fumo e del sesso promiscuo, con una predilezione per i rapporti anali con donne formose o comunque di taglia forte. Durante il secondo giorno in cui lavora come Babbo Natale al centro commerciale, un bambino particolarmente credulone, Thurman Merman, una volta messosi sulle ginocchia di Willie pensa di aver di fronte il vero Babbo Natale, tanto da seguirlo e offrirgli la sua casa come rifugio sino alla notte della vigilia. Willie ovviamente ne approfitta, anche perch\u00e9 Thurman, che \u00e8 orfano di madre ed ha il padre in carcere per frode, abita in una magnifica villa di un quartiere residenziale di Phoenix da solo con la nonna, anziana e demente. Thurman, obeso e di una ingenuit\u00e0 disarmante, \u00e8 perseguitato da un gruppo di bulli che ogni giorno puntualmente lo bersagliano.\nWillie conosce la bella Sue e vi inizia una relazione. Lei adora i bambini, lui no, anche se la semplicit\u00e0 e l'innocenza di Thurman, gi\u00e0 dopo pochi giorni, non lo lasciano pi\u00f9 indifferente. Sfumato un tentativo di suicidio, Willie si sente infatti realizzato come mai prima di allora, dopo aver dato una seria lezione ai bulli, che tormentavano il suo piccolo nuovo amico. Intanto, insospettito dal linguaggio e dal comportamento del bizzarro Babbo Natale, Bob Chipeska, il direttore del centro commerciale, chiede a Gin, il capo della sorveglianza, di indagare sul loro conto. Questi, molto scaltro, smaschera i due malfattori e, minacciando di denunciarli, promette di chiudere un occhio se gli sar\u00e0 riservata la met\u00e0 della refurtiva.\nArriva la vigilia e Thurman e Sue iniziano a preparare la tavola per il cenone. Nel frattempo, Marcus in compagnia della propria donna, Lois, uccide Gin poi chiama Willie per iniziare il colpo dopo la chiusura del centro commerciale. Willie, a causa dell'alcool, fatica pi\u00f9 del dovuto a forzare una cassaforte di ultima generazione, ma alla fine riesce ad aprirla. Mentre Marcus la svuota, Willie si ricorda di Thurman e va a prendere il peluche che il bambino gli aveva chiesto come regalo, ma appena si volta vede che Marcus lo minaccia con una pistola, intenzionato ad ucciderlo salvo prima rinfacciargli quanto ogni anno risulti sempre pi\u00f9 poco affidabile a causa del suo vizio dell'alcool.\nIl tempestivo intervento della polizia (nascosta all'interno del centro commerciale) mette in fuga Marcus e Lois e anche Willie corre via, con l'obiettivo di consegnare il regalo al bambino, cui si \u00e8 ormai legato. La polizia arresta Marcus e Lois, mentre Willie, braccato da alcune volanti, giunge davanti a casa Merman e corre verso la porta per consegnare il peluche, venendo crivellato di colpi dagli agenti accorsi.\nThurman ha avuto il suo regalo e Willie non \u00e8 morto. Con una lettera, scritta da un letto d'ospedale, dice infatti di essere miracolosamente sopravvissuto e ringrazia il bambino per aver consegnato alle autorit\u00e0 una lettera in cui lui confessava tutti i suoi reati, preparata in occasione dello sventato suicidio. Marcus e Lois sono stati riconosciuti come unici colpevoli, avendo loro tutta la refurtiva, e la notizia che dei poliziotti hanno sparato ad un babbo natale disarmato ha indignato l'opinione pubblica e alleviato la sua posizione.\nIl bambino \u00e8 affidato quindi all'amorevole Sue, in attesa che Willie venga dimesso dall'ospedale.\nIl film si conclude con Thurman che colpisce con un calcio alle parti basse uno dei bulli che lo prendevano in giro, mostrando di aver fatto tesoro degli insegnamenti del suo nuovo amico.\nCast.\nIn origine, per interpretare Willie si era pensato a Bill Murray, ma l'attore dovette abbandonare il ruolo per dedicarsi ad un altro film, \"Lost in Translation - L'amore tradotto\".\nDopo Murray tocc\u00f2 a Jack Nicholson, che non pot\u00e9 accettare la parte per problemi di lavoro, avendo in precedenza firmato degli impegni contrattuali, nonostante fosse interessato al ruolo.\n\u00c8 stato l'ultimo film interpretato da John Ritter, scomparso nel 2003 (anno di lavorazione del film) a causa di una dissecazione aortica. Alla fine del film, poco prima dei titoli di coda, si pu\u00f2 vedere una dedica \"alla memoria di John Ritter\".\nAccoglienza.\nIl film viene accolto bene da buona parte della critica americana ed europea, tanto che Billy Bob Thornton (nel film \u00e8 Willie) riceve una nomination ai Golden Globe 2004 nella categoria Miglior attore in un film commedia o musicale, riconoscimento poi andato a Bill Murray per \"Lost in Translation - L'amore tradotto\".\nEsce nel circuito cinematografico di Stati Uniti d'America e Canada rispettivamente il 26 e 28 novembre 2003.\nApproda in Europa il 19 maggio 2004 al Festival di Cannes, ove viene presentato fuori concorso.\nIn Italia viene distribuito dalla Columbia TriStar il 19 novembre e viene ritirato dalle sale il 21 dicembre.\nSequel.\nIl 29 ottobre 2015 \u00e8 stato annunciato il seguito \"Babbo bastardo 2\" (\"Bad Santa 2\") che \u00e8 stato distribuito il 23 novembre 2016."}
{"id": "448683", "revid": "125613891", "url": "https://it.wikipedia.org/wiki?curid=448683", "title": "Mario Pomilio", "text": "Biografia.\nFiglio di maestro elementare di fede socialista, da Orsogna, dove la famiglia risiedeva al momento della sua nascita, si spost\u00f2 ancora infante ad Avezzano, dove avrebbe frequentato il liceo classico, allievo del mai da lui dimenticato Giulio Butticci.\nNel 1945 si laure\u00f2 in Lettere alla Scuola normale superiore, sotto la guida di Luigi Russo e di Giovanni Macchia, con una tesi sulla narrativa di Luigi Pirandello. Prosegu\u00ec quindi i suoi studi all'estero specializzandosi nelle universit\u00e0 di Bruxelles e Parigi, con una ricerca sul furor poetico, i risultati di una cui sezione, dedicata all'idea di poesia in Petrarca, sarebbero stati ricostruiti ed editati, postumi, dalla filologa Cecilia Gibellini. Ebbe infine la nomina come insegnante di Lettere in un liceo napoletano: lo Scientifico \"Vincenzo Cuoco\" a via Foria. In seguito si trasfer\u00ec allo Scientifico \"Giuseppe Mercalli\"; infine consegu\u00ec la Cattedra di Letteratura Italiana Poetica e Drammatica presso il Conservatorio di San Pietro a Majella di Napoli. Dal 1979 al 1984 \u00e8 stato docente di Letteratura italiana moderna e contemporanea all'Istituto Universitario Suor Orsola Benincasa.\nUn breve soggiorno a Teramo, in veste di Commissario agli Esami di Stato, gli ispir\u00f2 il suo primo romanzo, \"L'uccello nella cupola\", pubblicato nel 1954, che lo porr\u00e0 subito all'attenzione della critica e del grande pubblico con la vittoria nel Premio Marzotto, opera prima. Segu\u00ec, due anni pi\u00f9 tardi. \"Il testimone\", e quindi, nel 1959, il romanzo a fondo distopico \"Il nuovo corso\", ispirato ai fatti d'Ungheria.\nAncora a Teramo sar\u00e0 ambientato \"La compromissione\" (1965), romanzo dal forte contenuto politico, non privo di risvolti autobiografici, in cui \u00e8 adombrata in qualche modo la sua crisi di intellettuale di sinistra di fronte alle vicende politiche del 1948. L'impegno politico lo aveva portato infatti, dopo un periodo di militanza nel Partito d'Azione, a schierarsi nelle file del Partito Socialista Italiano. Il romanzo accese un ampio dibattito, e impose definitivamente il nome del suo autore fra quelli dei pi\u00f9 importanti romanzieri del secondo dopoguerra. Pochi anni dopo, nel pubblicare il lungo racconto \"Il cimitero cinese\" (apparso in rivista pi\u00f9 di dieci anni avanti), propose in unica raccolta i romanzi degli anni cinquanta, nella luce nuova dovuta al successo conseguito con \"La compromissione\". \nIntanto, procedeva intensa l'attivit\u00e0 di saggista, di critico e di storico della letteratura, nella collaborazione con Salvatore Battaglia presso la Cattedra di Letteratura Italiana dell'Universit\u00e0 Federico II, e con la pubblicazione di monografie su Luigi Pirandello, Benvenuto Cellini, il Verismo, e diversi altri temi; sul fronte dell'impegno critico-militante (con tensioni d'ordine anche teorico), aveva fondato nel 1960 la rivista \"Le ragioni narrative\", assieme ad altri scrittori napoletani come Luigi Compagnone, Luigi Incoronato, Michele Prisco, Domenico Rea, e al critico Gian Franco Ven\u00e8, mentre sarebbe continuata incessante la sua attivit\u00e0 di pubblicista culturale presso molti dei periodici letterari pi\u00f9 in vista (come \"La fiera letteraria\", su cui pubblic\u00f2 ampi interventi), nonch\u00e9 su quotidiani (come \"Il Mattino\" di Napoli, di cui, fra il 1977 e il 1979, avrebbe diretto la pagina libri). Gli anni fra \"Il nuovo corso\" e \"La compromissione\" (dalla met\u00e0 anni '50 alla met\u00e0 degli anni '60) sono anche quelli di una significativa attivit\u00e0 di scrittore d'inchiesta, di impegno specialmente meridionalista, i cui frutti sono raccolti, postumi, nel volume \"Taccuino industriale. Reportages 1945-1980\", che peraltro include aforismi pubblicati in rivista nel 1968 (da cui il titolo della raccolta), e un inedito giovanile.\n\u00c8 per\u00f2 il decennio posto fra la met\u00e0 degli anni settanta e i primi anni ottanta, quello della piena maturit\u00e0, con la pubblicazione di \"Il quinto evangelio\" (1975) e \"Il Natale del 1833\" (1983), e inoltre, di un volume di racconti di carattere, a un tempo, metatestuale e metafisico, dai tratti fortemente innovativi, risalenti ai tardi anni sessanta, dal titolo \"Il cane sull'Etna. Frammenti d'una enciclopedia del dissesto\" (1978). A questo volume si ricollega il suo ultimo libro, pubblicato postumo in volume, a pochi mesi dalla sua morte (ma gi\u00e0 apparso precedentemente in rivista): \"Una lapide in via del Babuino\" (1990), il cui primo titolo era, assai significativamente, \"Il racconto interrotto\". Postuma, a cura del figlio Tommaso Pomilio (in arte Tommaso Ottonieri), usc\u00ec anche la raccolta dei suoi versi, \"Emblemi\", databili ai primi anni cinquanta, e dunque anteriori al suo esordio narrativi; i componimenti centrali della raccolta erano usciti diverse volte in riviste e plaquettes.Nel corso della sua attivit\u00e0 ricev\u00e9 numerosi riconoscimenti (vedi \"infra\") e fu membro di numerose giurie di premi letterari.\nNegli ultimi anni della sua vita, gli fu arduo poter scrivere, per il peggiorare della sua artrite reumatoide, che lo costrinse anche a dover subire un intervento chirurgico alla mano destra. Gi\u00e0 debilitato nel fisico, mor\u00ec il 3 aprile 1990. Il suo archivio \u00e8 conservato presso il Centro per gli studi sulla tradizione manoscritta di autori moderni e contemporanei dell\u2019Universit\u00e0 di Pavia."}
{"id": "448708", "revid": "661526", "url": "https://it.wikipedia.org/wiki?curid=448708", "title": "You Can Play These Songs with Chords", "text": "You Can Play These Songs with Chords del 1997, fu il primo album edito dai Death Cab for Cutie.\nQuesto album fu originalmente realizzato su cassetta. Gibbard fino a quel momento era stato l'unico membro del progetto, ma poich\u00e9 \"You Can Play These Songs with Chords\" divenne abbastanza popolare, egli decise di reclutare altri membri per formare una band, che avrebbe poi realizzato \"Something About Airplanes\". Nel 2002, dopo il successo del terzo disco \"The Photo Album\" l'anno precedente, questo album fu rimasterizzato e stampato su disco con l'aggiunta di altre tracce bonus.\nTracce.\nTesti e musiche di Benjamin Gibbard, Nicholas Harmer e Christopher Walla, eccetto dove indicato."}
{"id": "448721", "revid": "729019", "url": "https://it.wikipedia.org/wiki?curid=448721", "title": "Gradonata", "text": "La gradonata \u00e8 un elemento architettonico di collegamento fra due o pi\u00f9 livelli di un edificio, un giardino o di una sistemazione paesaggistica. Da non confondersi con le scale o le rampe, di cui \u00e8 spesso una forma intermedia, pu\u00f2 avere inclinazione compresa fra il 12 e il 25%.\nUna \"scala\" con ampi gradini a loro volta inclinati (come frammenti di rampa) fino ad una pendenza del 12%, per facilitare il deflusso dell'acqua piovana, costituisce la tipica gradonata.\nNella tecnica forestale (e nei consolidamenti idrogeologici) il gradonamento o terrazzamento, consiste nella movimentazione di un terreno scosceso con creazione di terrazze capaci di assorbire le acque meteoriche, ed evitare il dilavamento e le frane. Le terrazze o gradoni diventano sede d'impianto per nuove piantumazioni."}
{"id": "448751", "revid": "124019959", "url": "https://it.wikipedia.org/wiki?curid=448751", "title": "Palazzo del Capitolo dei Canonici", "text": "Il palazzo del Capitolo dei Canonici di Santa Maria del Fiore si trova nella piazza del Capitolo, nei pressi di piazza del Duomo a Firenze.\nStoria e descrizione.\nQui esisteva l'antica chiesa parrocchiale di San Pietro in Celoro o Ciel d'oro (o anche San Pier Celoro), risalente all'epoca longobarda. Una prima menzione della chiesa, risalente al 9 aprile 962, \u00e8 riportata dal Muratori e si riferisce a una conferma del possesso dell'omonima basilica pavese della chiesetta fiorentina, firmata dall'imperatore Ottone I. Dedicata a un oscuro beato Pietro, nel 996, in un documento firmato da Ottone II \u00e8 descritta come dotata di una corte, una casa con solaio e due orti con altre pertinenze. Il possesso del monastero ticinese \u00e8 confermato ancora nel 1081 e dal 1032 si riscontra la denominazione \"in coelum aureo\", storpiato poi nell'uso popolare come \"in celoro\", come risulta attestato gi\u00e0 in un catalogo vaticano datato 1275.\nFu tra le trentasei primitive parrocchie di Firenze e nel 1448, vista la vicinanza alla cattedrale fiorentina, venne soppressa da Niccol\u00f2 V, riducendola a semplice \"benefizio\" che il Comune poteva demolire o destinare a centro di studi (archivio e biblioteca), come di fatto avvenne.\nQuesta \"casa per la sapienza\", come \u00e8 scritto in latino sopra il portale dell'edificio, fu poi utilizzata sin dal 1680 per le riunioni del Capitolo del Duomo fiorentino e come archivio dei canonici. I libri della biblioteca passarono prima all'Opera del Duomo e nel 1778 la raccolta di manoscritti ed incunaboli fu trasferita alla Biblioteca Medicea Laurenziana ed i volumi stampati alla Magliabechiana.\nL'iscrizione sul fregio sulla porta d'ingresso ricorda la pregevoli raccolte che ivi si conservavano. SAPIENTIA AEDIFICAVIT SIBI DOMVS.\nUna targa in latino sulla facciata ricorda inoltre la visita al capitolo di papa Pio VII, il 1\u00ba giugno 1815, di sosta durante il ritorno da Genova dove si era recato per trattare la pace dell'Italia.\nAltri progetti.\nSi riporta integralmente il contenuto citato da Emilia Chiostri Pegazzano edito da Bonechi Editori : Entrando da piazza del Duomo in piazza del Capitolo su trova a sinistra, l'antichissima Chiesa di San Pier Coloro oggi non pi\u00f9 chiesa, ma sede del Capitolo Metropolitano.\nFu edificata nel 722, pare su modello della Badia di San Pietro in Ciel d'oro di Pavia, chiesa nella quale il santo era raffigurato su uno sfondo tutto dorato;di qui il nome fiorentinizzato di San Pier Celero. Nella sala d'ingresso alla parete di destra c'\u00e8 un curioso alberello di legno con foglie e fiori, dice si fabbricato col legno dell'albero del miracolo di San Zenobi.Sul muro estero a destra c'\u00e8 una piccola lapide \u00abRifondare 1861.Restaurata 1877 \u00bb"}
{"id": "448761", "revid": "36426", "url": "https://it.wikipedia.org/wiki?curid=448761", "title": "Chiesa di San Pietro in Celoro", "text": ""}
{"id": "448816", "revid": "1543377", "url": "https://it.wikipedia.org/wiki?curid=448816", "title": "The Blair Witch Project - Il mistero della strega di Blair", "text": "The Blair Witch Project - Il mistero della strega di Blair (\"The Blair Witch Project\") \u00e8 un film del 1999 scritto e diretto da Daniel Myrick ed Eduardo S\u00e1nchez.\nRealizzato da una coppia di registi/autori esordienti che sfruttano la tecnica del found footage, il film si colloca a met\u00e0 strada tra il genere documentaristico e l'horror, pur essendo un prodotto autoriale che sfugge ad una classificazione semplicistica. Preceduto da un'originale campagna pubblicitaria, il film ha ottenuto molti consensi di pubblico e critica, nonch\u00e9 numerosi riconoscimenti, tra cui il \"Premio Giovani\" per il miglior film straniero al Festival di Cannes 1999, nonch\u00e9 una menzione speciale al Festival di Sitges del medesimo anno.\nNel 2000, visto il notevole successo al botteghino, che lo ha reso il film di budget pi\u00f9 basso con gli incassi pi\u00f9 alti (248,6 milioni di dollari a fronte di un costo di produzione di 60.000 dollari), detenuto vent'anni prima da \"Interceptor\", la casa che detiene i diritti, la Haxan Films, ha prodotto un seguito, \"Il libro segreto delle streghe - Blair Witch 2\", nel quale, per\u00f2, non sono stati coinvolti gli autori del primo episodio. Altre opere derivate sono alcuni libri, una serie a fumetti, un fotoromanzo del primo film ed una trilogia di videogiochi di genere survival horror (che costituiscono uno spin-off del gioco horror \"Nocturne\"). Era previsto un terzo film della serie (un prequel annunciato nella versione DVD). Nel 2009 si inizi\u00f2 a trattare per un seguito di questo primo capitolo che trascendesse i fatti del secondo, successivamente il 22 luglio 2016 al Comic-Con di San Diego \u00e8 stato presentato, a sorpresa, il trailer del sequel \"Blair Witch\". Il film \u00e8 uscito negli USA il 16 settembre dello stesso anno con la regia di Adam Wingard.\nLe riprese del film si svolsero nell'ottobre 1997 ed i tre attori principali, tutti pressoch\u00e9 esordienti all'epoca delle riprese, interpretano i ruoli di se stessi.\nTrama.\nAll'inizio della proiezione si viene informati della scomparsa di tre ragazzi nell'ottobre 1994, inoltratisi nei boschi circostanti il villaggio di Burkittsville (anticamente chiamato Blair), nella contea di Frederick, nel Maryland (USA), e del ritrovamento di alcune pellicole e nastri audiovisivi da essi realizzati nei giorni immediatamente precedenti la loro sparizione. Il film \u00e8 presentato come un semplice montaggio in ordine cronologico di questo materiale rinvenuto, a ricostruzione dei fatti che hanno visto coinvolti i tre giovani.\nSi scopre cos\u00ec che i tre studenti universitari Heather, Mike e Josh hanno deciso di realizzare un documentario scolastico, con cui fare luce su una misteriosa leggenda locale, quella della fantomatica \"Strega di Blair\", una vecchia di nome Elly Kedward vissuta alla fine del '700 nel paese di Blair, a cui le cronache hanno attribuito atti di violenza a danno di bambini del paese. La donna, che aveva rischiato il linciaggio dalla popolazione, era stata bandita dal villaggio e, rifugiatasi nei boschi vicini durante un inverno particolarmente rigido, non aveva mai pi\u00f9 fatto ritorno, per cui la credenza comune era che l\u00ec avesse trovato la morte. Tuttavia, tempo dopo la sua presunta morte, molti ragazzini erano scomparsi nei meandri delle foreste di Blair, dove la popolazione credeva fosse il nascondiglio della Strega.\nCol passare del tempo i fatti di sangue proseguirono nelle zone selvagge intorno al piccolo centro abitato, fino a risolversi nelle gesta di un locale serial killer realmente esistito e condannato a morte negli anni '40, Rustin Parr, che afferm\u00f2 di aver compiuto i suoi efferati omicidi ai danni di sette bambini spinto dallo spettro della vecchia strega. L'uomo, catturandone due alla volta, li portava nella cantina della sua casa in mezzo al bosco e ne costringeva uno faccia al muro mentre uccideva l'altro, poco prima di uccidere anche lui. Secondo le dichiarazioni dell'uomo, egli faceva cos\u00ec perch\u00e9 \"non riusciva a sostenere lo sguardo dei bambini su di s\u00e9\".\nPer realizzare il loro \"Progetto\" i tre non si sono limitati ad intervistare alcuni abitanti della cittadina di Burkittsville ma hanno voluto immergersi di persona nell'ambiente stesso in cui si sarebbero verificate le sparizioni dei bambini; per questo, dopo aver raccolto una serie di testimonianze sulle fugaci apparizioni della Strega, che qualcuno giura di aver visto aggirarsi per i fitti boschi che circondano il paese, i tre ragazzi si intrufolano a loro volta nella foresta, seguendo un percorso che li dovrebbe condurre fino alle radure dove la Strega avrebbe perpetrato i suoi misfatti.\nFin dall'inizio i boschi appaiono inquietanti: sul percorso i ragazzi si imbattono in strani manufatti di rami intrecciati e cumuli di pietre sul terreno (alcuni li vedono comparire un mattino attorno alla loro tenda). Durante la prima notte Josh afferma di aver udito una \"risatina\" sinistra in lontananza e nelle successive notti, in un clima di tensione crescente, i tre percepiscono la netta presenza di misteriosi visitatori all'esterno della tenda: sono frutto di uno scherzo di cattivo gusto dei giovani del luogo e dell'autosuggestione, oppure sono davvero le apparizioni degli spiriti delle vittime della Strega?\nI tre, senza pi\u00f9 viveri ed ormai seriamente spaventati, sono decisi ad abbandonare il progetto del documentario e a tornare alla civilt\u00e0 ma si rendono conto ben presto di essersi completamente smarriti nell'immensit\u00e0 dei boschi e di non avere alcuna prospettiva di venirne fuori. A volte, convinti di proseguire sempre in linea retta, si ritrovano dopo ore nel punto di partenza.\nA seguito di questi episodi i ragazzi perdono determinazione e fiducia reciproca, lasciandosi andare a scene isteriche ed a violente reazioni verbali. Durante l'ennesima notte nel bosco Josh, rimasto fuori dalla tenda di guardia, scompare senza lasciare traccia. I due amici lo cercano disperatamente per tutto il giorno seguente e la sera, rimasti soli a farsi coraggio in tenda, odono in lontananza urla che potrebbero essere le sue. Usciti in cerca dell'amico, dovranno per\u00f2 arrendersi al fallimento.\nLa mattina dopo trovano, fuori dalla tenda, macabri resti riconducibili a Josh: brandelli di una camicia, denti, frammenti di carne sanguinante che potrebbero appartenere alla lingua. I due giovani, scioccati dalla paura e non credendo pi\u00f9 all'ipotesi dello scherzo, ma convincendosi sempre pi\u00f9 di essere involontari testimoni di qualcosa di ben pi\u00f9 malvagio e sconvolgente, girovagano esausti senza meta nel bosco.\nInevitabilmente raggiunti dall'oscurit\u00e0, vengono ancora una volta attratti dal lontano grido d'aiuto dell'amico scomparso, stavolta bene riconoscibile, fino a giungere ad una casa abbandonata: \u00e8 la casa in cui l'assassino Rustin Parr aveva compiuto i suoi terribili delitti. Nel rudere, pieno di strani segni (sulle pareti si vedono molte impronte scure di piccole mani ad altezza di bambino), i due ragazzi incontrano infine il loro destino: Mike, dopo aver ispezionato il pian terreno, si precipita in soffitta inseguendo la voce di Josh, per poi tornare gi\u00f9 seguendo le istruzioni dell'amico che gli intima di scendere e appena raggiunta la cantina, viene colpito e perde la telecamera che cade a terra.\nHeather, che urlando seguiva Mike, giunta anch'ella in cantina ha solo il tempo di vedere Mike faccia al muro (come i bambini del mattatoio di Rustin Parr) prima di cadere al suolo, colpita verosimilmente da qualcuno o qualcosa.\nSequel.\n\"Il libro segreto delle streghe - Blair Witch 2\" (\"Book of Shadows: Blair Witch 2\") di Joe Berlinger (2000)\n\"Blair Witch\" di Adam Wingard (2016) - sequel diretto"}
{"id": "448833", "revid": "1610933", "url": "https://it.wikipedia.org/wiki?curid=448833", "title": "Codibugnolo", "text": ""}
{"id": "448901", "revid": "1573940", "url": "https://it.wikipedia.org/wiki?curid=448901", "title": "Bacillus (insetti)", "text": "Bacillus \u00e8 un genere di insetti fasmoidei della famiglia dei Bacillidi.\nTassonomia.\nComprende le seguenti specie:"}
{"id": "448909", "revid": "124401865", "url": "https://it.wikipedia.org/wiki?curid=448909", "title": "Portico", "text": "Il portico (dal latino \"porticus\", da \"porta\") \u00e8 una galleria aperta, collocata per lo pi\u00f9 all'esterno e al piano terreno di un edificio; pu\u00f2 avere funzione di riparo o anche solo decorativa.\nSi parla pi\u00f9 propriamente di \"porticato\" in relazione a un portico molto sviluppato in lunghezza o all'insieme dei portici costituenti un quadriportico, un chiostro o un'altra struttura porticata. Un tipo particolare di portico \u00e8 anche il nartece, tipico della basilica paleocristiana (dove se \u00e8 sviluppato su quattro lati \u00e8 detto quadriportico).\nGi\u00e0 noto all'architettura pre-greca, conobbe un grande sviluppo e utilizzo nella civilt\u00e0 greca (sto\u00e0) e romana, nelle quali fu un elemento architettonico importante sia per edifici religiosi che civili; fu molto utilizzato anche nelle epoche successive, particolarmente nell'architettura rinascimentale e nell'architettura neoclassica.\nCitt\u00e0 note per i loro portici.\nTorino.\nTorino \u00e8 famosa per i suoi immensi e maestosi portici. Costruiti nell'arco di numerosi anni per volere di Casa Savoia, questi raggiungono una lunghezza complessiva di diciotto chilometri. I portici avevano una duplice funzione: abbellire il volto cittadino e proteggere dalla pioggia i sovrani. Da sempre sotto i portici sono esistiti locali in cui \u00e8 possibile fare delle piacevoli soste degustando le specialit\u00e0 locali, come l'esclusivo Bicerin.\nBologna.\nBologna \u00e8 una citt\u00e0 molto conosciuta al mondo per i suoi portici: oltre 38\u00a0km nel solo centro storico, alcuni dei quali ancora in legno originale. I portici bolognesi sono presenti in tutte le principali vie del centro storico ed il pi\u00f9 lungo e famoso, 666 archi, \u00e8 quello che porta da Porta Saragozza al Santuario della Madonna di San Luca, sul Colle della Guardia, uno sperone in parte boschivo a circa 300 m s.l.m. a sud-ovest del centro storico di Bologna.\nPadova.\nI portici a Padova sono disseminati ovunque nel centro cittadino ed hanno uno sviluppo complessivo di circa 25\u00a0km, fissando Padova al secondo posto nel mondo, dietro a Bologna, per il pi\u00f9 alto coefficiente tra i chilometri di portici e quelli di strade. La tradizione di costruire in citt\u00e0 usufruendo di tale soluzione architettonica \u00e8 antica, vi sono portici in stile romanico, gotico, rinascimentale, neoclassico e moderno. Rendono possibile l'attraversamento dell'intero centro storico al riparo dalla pioggia e dal sole.\nCuneo.\nLa citt\u00e0 \u00e8 nota per i suoi portici, circa 8 chilometri, risalenti a varie epoche storiche, dal medioevo all'et\u00e0 barocca, con la presenza di negozi ed attivit\u00e0 commerciali.\nBolzano.\nI portici sono presenti nella via principale della citt\u00e0 che si chiama appunto Via dei Portici (in tedesco \"Lauben\").\nCava de' Tirreni.\nIl borgo originario, nucleo della citt\u00e0 di Cava, \u00e8 caratterizzato dai portici che si snodano lungo tutto il corso, accompagnando lo shopping cittadino e la vita notturna.\nLa parte pi\u00f9 antica del centro storico, il Borgo Scacciaventi, \u00e8 caratterizzato da residenze storiche quattrocentesche e settecentesche, di architettura barocca, durazzesca e tardocatalana. Il porticato \u00e8 sede di commercio e di artigianato, e animato di sera da pub, american bar e ristoranti.\nCitt\u00e0 di origine sabauda.\n\u00c8 facile trovare in molte cittadine e citt\u00e0 costruite, ricostruite o ristrutturate dai vari governi sabaudi la presenza di portici, soprattutto nel Nord Ovest dell'Italia, in cittadine piemontesi come Savigliano, Saluzzo, Cherasco, Alba, Fossano, nonch\u00e9 in citt\u00e0 marittime in Liguria, notoriamente piovose. \nUn esempio lampante \u00e8 la citt\u00e0 di Imperia, ove la via principale di Oneglia presenta i portici."}
{"id": "448941", "revid": "65143", "url": "https://it.wikipedia.org/wiki?curid=448941", "title": "Porticato", "text": ""}
{"id": "449000", "revid": "125019854", "url": "https://it.wikipedia.org/wiki?curid=449000", "title": "Pteranodon", "text": "Pteranodon (il cui nome significa \"ala senza denti\") \u00e8 un genere estinto di pterosauro pterodactyloide pteranodontide vissuto nel Cretaceo superiore, circa 86-84.5 milioni di anni fa (Santoniano), negli attuali Kansas, Alabama, Nebraska, Wyoming e Dakota del Sud, Stati Uniti. La specie tipo del genere, \"P. longiceps\", \u00e8 uno dei pi\u00f9 grandi pterosauri conosciuti, con un'apertura alare di oltre 6 metri. Lo \"Pteranodon\" \u00e8 universalmente lo pterosauro pi\u00f9 conosciuto, anche grazie alla notevole raccolta di fossili, superiore a qualsiasi altro pterosauro, con circa 1.200 esemplari conosciuti, molti dei quali erano ben conservati con crani quasi completi e scheletri articolati: la sua abbondanza indica che questo animale era una parte importante nella comunit\u00e0 animale del Mare interno occidentale.\nSebbene venga pi\u00f9 volte dipinto nella cultura di massa come un dinosauro, lo \"Pteranodon\" era uno pterosauro. Per definizione, tutti i dinosauri appartengono a uno dei due gruppi all'interno di Dinosauria, ossia Saurischia o Ornithischia. Come tale, questo esclude gli pterosauri. Pur non essendo dinosauri, gli pterosauri formano un \"clade\" con i dinosauri all'interno del \"clade\" Avemetatarsalia.\nDescrizione.\nLe specie di \"Pteranodon\" sono estremamente ben rappresentate nei reperti fossili, consentendo descrizioni dettagliate sulla loro anatomia e sulla loro ontogenesi. Attualmente, sono stati identificati oltre 1.000 esemplari, sebbene meno della met\u00e0 siano abbastanza completi da fornire ai ricercatori informazioni anatomiche valide. Tuttavia, il numero di esemplari raccolti \u00e8 superiore a qualsiasi altra specie di pterosauro, e comprende sia esemplari maschi che femmine, con varie fasce d'et\u00e0, e possibilmente diverse specie.\nGli esemplari adulti di \"Pteranodon\" delle principali specie possono essere divisi in due classi di dimensioni distinte. La classe dalle dimensioni pi\u00f9 piccole sono gli esemplari dalla cresta cranica pi\u00f9 piccola ed arrotondata e canali pelvici molto larghi. Le dimensioni del canale pelvico, probabilmente, permetteva a questi individui di deporre le uova, venendo identificati come esemplari femmina indicando. La classe dalle dimensioni pi\u00f9 grandi, che rappresentano individui maschi, hanno fianchi stretti e creste craniche molto grandi, che probabilmente venivano impiegato nel riconoscimento intraspecifico e durante il corteggiamento.\nUno \"Pteranodon\" maschio adulto era tra i pi\u00f9 grandi pterosauri mai vissuti, nonch\u00e9 uno dei pi\u00f9 grandi animali volanti conosciuti fino alla fine del XX secolo, quando furono scoperti i giganteschi pterosauri azhdarchidi. L'apertura alare di un maschio adulto medio di \"Pteranodon\" era di 5,6 metri. Le femmine adulte erano molto pi\u00f9 piccole, con una media di 3,8 metri in un'apertura alare. Il pi\u00f9 grande esemplare di \"Pteranodon longiceps\", rinvenuto all'interno della Formazione Niobrara, misurava 6,25 metri in apertura alare. Un campione ancora pi\u00f9 grande, noto dalla Formazione Pierre Shale, possiede un'apertura alare di 7,25 metri, sebbene questo esemplare potrebbe appartenere al genere distinto e alla specie \"Geosternbergia maysei\". Sebbene la maggior parte degli esemplari fossili venga ritrovata schiacciata, esistono abbastanza fossili in tre dimensioni da mettere insieme una descrizione dettagliata dell'animale.\nI metodi usati per stimare la massa corporea dei grandi esemplari maschi di \"Pteranodon\" (quelli con un'apertura alare di circa 7 metri) sono notoriamente inaffidabili, producendo una vasta gamma di stime da un minimo di 20 chilogrammi fino a 93 chilogrammi. In una revisione sulle stime delle dimensioni degli pterosauro pubblicate nel 2010, i ricercatori Mark Witton e Mike Habib hanno dimostrato che le stime pi\u00f9 grandi sono quasi certamente errate dato il volume totale del corpo di \"Pteranodon\", e potrebbero essere corrette solo se l'animale \"fosse costituito principalmente da alluminio\". Witton e Habib hanno considerato i metodi utilizzati dai ricercatori che hanno ottenuto stime di massa pi\u00f9 basse, ma ugualmente difettose. La maggior parte \u00e8 stata prodotta scalando animali moderni come pipistrelli e uccelli fino alle dimensioni di \"Pteranodon\", nonostante il fatto che gli pterosauri abbiano proporzioni corporee e anatomiche diverse da qualsiasi altro animale vivente.\nAltre caratteristiche distintive che distinguono \"Pteranodon\" da altri pterosauri sono le sottili spine neurali delle vertebre, i legamenti ossei simili a placche che rafforzano le vertebre sopra l'anca e una coda relativamente lunga. \"Pteranodon\", infatti, possedeva una vertebra caudale \"sacralizzata\" (ossia facente parte del sinsacro) e 11 o pi\u00f9 vertebre caudali libere rese molto particolari dalla presenza di elementi distali formanti una coppia di centra (porzione centrale delle vertebre) fusi e allungati, che si separavano distalmente, formando due \"aste caudali\" parallele. Inizialmente si pensava che questa struttura fosse una qualche forma di proiezione caudale per le vertebre posteriori, ma sembrano invece essere una serie di piccole vertebre fuse con una scanalatura al centro, apparentemente parte dell'arco neurale. La lunghezza di questa struttura dava a \"Pteranodon\" una coda insolitamente lunga per uno pterodactyloide, con una lunghezza della coda di circa il 3,5% dell'apertura alare, o fino a 25 centimetri nei maschi pi\u00f9 grandi. Tuttavia, la funzione di questa curiosa struttura rimane poco chiara: Bennett (2001) propose che essa supportasse e controllasse un piccolo uropatagio teso tra le cosce dell'animale, ma ci\u00f2 \u00e8 in contrasto con i fossili di pterosauri che suggeriscono che la coda non fosse collegata all'uropatagio. \u00c8 possibile che \"Pteranodon\" fosse l'eccezione alla regola, ma altre funzioni, come ad esempio di supporto per il nuoto, di ancoraggio per strutture di display di tessuti molli o di una banderuola, non possono essere escluse (Witton, 2013).\nCranio e becco.\nA differenza di pterosauri primitivi, come \"Rhamphorhynchus\" e \"Pterodactylus\", lo \"Pteranodon\" possedeva un becco sdentato, simile a quello degli uccelli. Il becco dello \"Pteranodon\" era fatto di solidi margini ossei che sporgevano dalla base delle mascelle. Il becco era lungo, sottile e terminava in una punta acuminata e sottile. La mascella, che era pi\u00f9 lunga della mandibola, era curvata verso l'alto; mentre questo normalmente \u00e8 stato attribuito solo al becco che si piega verso l'alto, un campione (UALVP 24238) ha una curvatura corrispondente all'ampiezza del becco verso la punta. Mentre la punta del becco non \u00e8 conosciuta in questo esemplare, il livello di curvatura suggerisce che il becco di questo esemplare doveva essere estremamente lungo. La forma unica del becco in questo esemplare ha portato Alexander Kellner ad assegnarlo a un genere distinto, \"Dawndraco\", nel 2010. Tuttavia, successivi studi di Elizabeth Martin-Silverstone \"et al.\" (2017) hanno dimostrato che le differenze nel becco tra i vari individui probabilmente erano una caratteristica comune negli pteranodontidi. Pertanto conclusero che \"Dawndraco\" era semplicemente un maschio di \"Geosternbergia sternbergi\".\nInoltre molti ricercatori ritengono che, con ogni probabilit\u00e0 , lo Pteranodon possedesse una piccola sacca sotto il becco, analoga nella funzione a quella del pellicano oggi, e certe impronte fossili sembrerebbero indicarlo .\nLa caratteristica pi\u00f9 distintiva di \"Pteranodon\" \u00e8 la sua voluminosa cresta cranica. Queste creste erano costituite dall'osso frontale che sporgevano verso il retro del cranio e verso l'alto. Le dimensioni e la forma di queste creste varia in base ad una serie di fattori, tra cui et\u00e0, sesso e specie. I maschi di \"Pteranodon sternbergi\", la specie pi\u00f9 antica descritta fino ad oggi (e talvolta collocata nel genere distinto \"Geosternbergia\"), possedeva una cresta verticale con un'ampia proiezione in avanti, mentre i loro discendenti, \"Pteranodon longiceps\", possedevano una cresta pi\u00f9 stretta, e arretrata nel capo. Le femmine di entrambe le specie avevano invece creste piccole e arrotondate. Le creste erano probabilmente strutture espositive e comunicative, sebbene potessero avere anche altre funzioni. Si ritiene infatti che gli \"Pteranodon\" potessero utilizzare la cresta cranica per cambiare posizione durante il volo come una sorta di timone.\nClassificazione.\nEvoluzione.\nLa maggior parte dei fossili di \"Pteranodon\" provengono dalla Formazione Niobrara, degli Stati Uniti centrali. Lo \"Pteranodon\" visse per pi\u00f9 di 4 milioni di anni, tra il tardo Coniaciano e i primi del Campaniano, nel Cretaceo superiore. Il genere \u00e8 presente nella maggior parte degli strati della Formazione Niobrara ad eccezione dei due superiori; nel 2003 Kenneth Carpenter ha esaminato la distribuzione e la datazione dei fossili in questa formazione, dimostrando che la presunta specie \"P. sternbergi\" visse tra 88-85 milioni di anni fa, mentre i la successive specie tipo \"P. longiceps\" visse tra 86-84,5 milioni di anni fa. Una possibile terza specie, che Kellner ha nominato \"Geosternbergia maysei\", nel 2010, \u00e8 stata ritrovata nelle Sharon Springs della Formazione Pierre Shale, in Kansas, Wyoming e Dakota del Sud, e sembrerebbe essere vissuto tra 81,5-80,5 milioni di anni fa.\nAll'inizio degli anni '90, Bennett not\u00f2 che le due principali forme di \"Pteranodon\" presenti nella Formazione Niobrara erano precisamente separati nel tempo con poche, se non nessuna, sovrapposizioni. A causa di ci\u00f2, e alla loro grossolana somiglianza generale, Bennett sugger\u00ec che le due forme rappresentassero delle \"cronospecie\" all'interno di un unico lignaggio evolutivo della durata di circa 4 milioni di anni. In altre parole, solo una specie di \"Pteranodon\" sarebbe stata presente in un determinato periodo, e \"P. sternbergi\" (o \"Geosternbergia\") con ogni probabilit\u00e0 era l'antenato diretto di \"P. longiceps\".\nSpecie valide.\nMolti ricercatori affermano che ci siano almeno due specie di \"Pteranodon\". Tuttavia, a parte le differenze tra maschi e femmine descritte sopra, gli scheletri post-cranici di \"Pteranodon\" mostrano poca o nessuna variazione tra specie o esemplari, e il corpo e le ali di tutti gli \"Pteranodon\" erano essenzialmente identici.\nTradizionalmente, sono riconosciute come valide due specie di \"Pteranodon\": la specie tipo \"Pteranodon longiceps\", e \"Pteranodon sternbergi\". Le specie due differiscono solo nella forma della cresta nei maschi adulti (descritte sopra) e possibilmente nell'angolo di alcune ossa del cranio. Poich\u00e9 i fossili del cranio di \"Pteranodon\" ben conservati sono estremamente rari, i ricercatori usano la stratigrafia (cio\u00e8 quale strato di roccia della formazione geologica in cui si trova un fossile) per determinare l'identit\u00e0 delle specie nella maggior parte dei casi.\n\"Pteranodon sternbergi\" \u00e8 l'unica specie conosciuta di \"Pteranodon\" con una cresta verticale. La mascella inferiore di \"P. sternbergi\" era lunga 1,25 metri. La specie venne recuperata da George F. Sternberg, nel 1952 e descritta da John Christian Harksen, nel 1966, dalla parte inferiore della Formazione Niobrara. La specie \u00e8 pi\u00f9 antica di \"P. longiceps\" ed \u00e8 considerata da Bennett l'antenato diretto delle specie successive.\nPoich\u00e9 i fossili identificabili come \"P. sternbergi\" si trovano esclusivamente negli strati inferiori della Formazione Niobrara, e i fossili di \"P. longiceps\" si trovano esclusivamente negli strati superiori, un fossile privo di cranio pu\u00f2 essere identificato in base alla sua posizione nella colonna geologica (sebbene per molti ritrovamenti di fossili precoci, dati precisi sulla loro posizione non sono stati registrati, rendendo molti fossili non identificabili).\nDi seguito \u00e8 riportato un cladogramma che mostra i risultati di un'analisi filogenetica presentata per la prima volta da Andres e Myers (2013), e aggiornata con dati aggiuntivi di Andres \"et al.\" (2018):\nClassificazioni alternative.\nA causa delle sottili variazioni tra gli esemplari di pteranodontidae all'interno della Formazione Niobrara, molti ricercatori hanno assegnato tutti i materiali ritrovati al genere \"Pteranodon\", in almeno due specie (\"P. longiceps\" e \"P. sternbergi\") che si distinguono principalmente per la forma della cresta. Tuttavia, la classificazione di queste due forme varia da ricercatore a ricercatore. Nel 1972, Halsey Wilkinson Miller pubblic\u00f2 un articolo in cui sosteneva che le varie forme di \"Pteranodon\" erano abbastanza diverse tra loro da essere collocate in sottogeneri distinti. Egli nomin\u00f2 questi esemplari come \"Pteranodon\" (\"Occidentalia\") \"occidentalis\" (per le specie ora in disuso \"P. occidentalis\") e \"Pteranodon\" (\"Sternbergia\") \"sternbergi\". Tuttavia, il nome \"Sternbergia\" era gi\u00e0 in uso, e nel 1978 Miller rinomin\u00f2 la specie \"Pteranodon\" (\"Geosternbergia\") \"sternbergi\", nominando una terza combinazione sottogenere/specie per \"P. longiceps\", come \"Pteranodon\" (\"Longicepia\") \"longiceps\". Tuttavia, i pi\u00f9 importanti ricercatori di pterosauri del tardo XX secolo, tra cui S. Christopher Bennett e Peter Wellnhofer, non hanno adottato questi nomi subgenerici e hanno continuato a collocare tutti gli esemplari di pteranodontide nel singolo genere \"Pteranodon\".\nNel 2010, il ricercatore di pterosauri Alexander Kellner ha rivisitato la classificazione di H.W. Miller. Kellner, seguendo le idee di Miller secondo cui le differenze tra le specie di \"Pteranodon\" erano abbastanza da poterli classificare in generi diversi, colloc\u00f2 \"P. sternbergi\" nel genere nominato da Miller, \"Geosternbergia\", insieme all'esemplare del cranio di Pierre Shale che Bennett aveva precedentemente considerato un grande \"P. longiceps\" di sesso maschile. Kellner sosteneva che la cresta di questo esemplare, sebbene non completamente conservata, fosse molto simile a quella di \"Geosternbergia\". Poich\u00e9 l'esemplare era di milioni di anni pi\u00f9 giovane di qualsiasi \"Geosternbergia\" conosciuto, Kellner lo assegn\u00f2 alla nuova specie \"Geosternbergia maysei\". Numerosi altri esemplari di pteranodonti sono noti nella stessa formazione, e Kellner ha suggerito che potrebbero appartenere alla stessa specie di \"G. maysei\", ma poich\u00e9 sono privi di teschi, non \u00e8 stato in grado di identificarli con sicurezza.\nSpecie rinnegate.\nDal 1870 sono state nominate diverse specie di \"Pteranodon\", anche se la maggior parte sono ora considerate sinonimi junior di due o tre specie valide. La specie meglio conosciuto \u00e8 la specie tipo, \"P. longiceps\", basata su un esemplare ben conservato incluso il primo cranio conosciuto di S. W. Williston. Questo individuo aveva un'apertura alare di 7 metri (23 piedi). Altre specie valide includono la possibile specie \"P. sternbergi\", con un'apertura alare originariamente stimata di 9 metri. Le specie \"P. occidentalis\", \"P. velox\", \"P. umbrosus\", \"P. harpyia\" e \"P. comptus\" sono considerati \"nomina dubia\" da Bennett (1994) e altri studiosi ne mettono in dubbio la validit\u00e0. Probabilmente rappresentano tutti sinonimi delle specie pi\u00f9 conosciute.\nPoich\u00e9 la caratteristica distintiva fondamentale che Marsh not\u00f2 in Pteranodon era la sua mancanza di denti, qualsiasi frammento di mascella di pterosauro sdentato, ovunque fosse stato ritrovato nel mondo, tendeva ad essere attribuito a \"Pteranodon\", durante la fine del diciannovesimo secolo e all'inizio del ventesimo. Ci\u00f2 port\u00f2 alla denominazione di una pletora di nuove specie e ad una grande confusione tassonomica. Il nome \"Pteranodon\" divenne un \"refugium peccatorum\", un po' come successe per il dinosauro \"Megalosaurus\", per etichettare tutti i resti di pterosauri che non potevano essere distinti se non dall'assenza di denti. Le specie (spesso di dubbia fama che si basano su variazioni sessuali o caratteri giovanili) sono state riclassificate un certo numero di volte, e diversi sottogeneri sono stati eretti negli anni '70 da Halsey Wilkinson Miller per tenerli in varie combinazioni, confondendo ulteriormente la tassonomia (i sottogeneri includono \"Longicepia\", \"Occidentalia\" e \"Geosternbergia\"). Tra gli autori di spicco che hanno discusso i vari aspetti di \"Pteranodon\" figurano Bennett, Padian, Unwin, Kellner e Wellnhofer. Due specie, \"P. orogensis\" e \"P. orientalis\", non erano neanche pteranodontidi e sono state rinominate rispettivamente \"Bennettazhia oregonensis\" e \"Bogolubovia orientalis\".\nElenco delle specie e dei sinonimi.\nLo stato dei nomi elencati di seguito \u00e8 basato su un sondaggio di Bennett, 1994, se non diversamente indicato.\nStoria della scoperta.\nPrimi ritrovamenti.\n\"Pteranodon\" fu il primo pterosauro ritrovato al di fuori dell'Europa. I suoi fossili furono scoperti per la prima volta da Othniel Charles Marsh nel 1870, nei depositi di calcare risalenti al Cretaceo superiore, delle Smoky Hill nel Kansas occidentale. Questi letti di gesso si depositarono sul fondo di quello che un tempo era il Mare Interno Occidentale, un grande mare poco profondo che si estendeva in quella che oggi \u00e8 la parte centrale del continente nordamericano. Questi primi esemplari, YPM 1160 e YPM 1161, consistevano in ossa parziali delle ali, nonch\u00e9 di alcuni denti del pesce preistorico \"Xiphactinus\", che Marsh assegn\u00f2 erroneamente a questo nuovo pterosauro (tutti gli pterosauri noti fino a quel momento avevano i denti). Nel 1871, Marsh nomin\u00f2 il ritrovamento \"Pterodactylus oweni\", assegnandolo al noto (ma molto pi\u00f9 piccolo) genere europeo \"Pterodactylus\". Nel 1871, Marsh raccolse nuove ossa delle ali di questo grande pterosauro. Rendendosi conto che il nome che aveva scelto era gi\u00e0 stato usato per un'altra specie europea di pterosauro, \"Pterodactylus oweni\", nominato da Harry Seeley nel 1864, Marsh ribattezz\u00f2 il suo gigantesco pterosauro nordamericano come Pterodactylus occidentalis, il nome significava \"dito alato occidentale\", nella sua descrizione del nuovo esemplare del 1872. Inoltre nomin\u00f2 altre due specie, sulla base delle differenze nelle dimensioni: Pterodactylus ingens (il pi\u00f9 grande esemplare raccolto finora) e Pterodactylus velox (il pi\u00f9 piccolo).\nNel frattempo, anche il rivale di Marsh, Edward Drinker Cope, aveva portato alla luce diversi esemplari del grande pterosauro nordamericano. Sulla base di questi esemplari, Cope nomin\u00f2 due nuove specie, Ornithochirus umbrosus e Ornithochirus harpyia, nel tentativo di assegnarle al grande genere europeo \"Ornithocheirus\", sebbene avesse scritto male il nome (dimenticando la 'e'). Il documento di Cope che nomina la sua specie fu pubblicato nel 1872, appena cinque giorni dopo il documento di Marsh. Ci\u00f2 provoc\u00f2 una disputa, combattuta nella letteratura pubblicata, su quale nome avesse la priorit\u00e0 su quelle che ovviamente erano la stessa specie. Cope ammise nel 1875 che i nomi di Marsh avevano priorit\u00e0 sui suoi, ma sostenne che \"Pterodactylus umbrosus\" fosse una specie distinta (ma non un genere) da quella che Marsh aveva precedentemente nominato. La rivalutazione da parte di scienziati successivi ha sostenuto il caso di Marsh e ha scoperto che l'affermazione di Cope secondo cui \"P. umbrosus\" era una specie pi\u00f9 grande e distinta era errata.\nUno pterosauro sdentato.\nMentre le prime ossa delle ali di \"Pteranodon\" furono raccolte da Marsh e Cope nei primi del 1870, il primo cranio di \"Pteranodon\" venne ritrovato il 2 maggio 1876, lungo il fiume Smoky Hill, nella Contea di Wallace (ora Contea di Logan), Kansas, USA, da Samuel Wendell Williston, un collezionista di fossili che lavorava per Marsh. Ben presto venne scoperto un secondo cranio pi\u00f9 piccolo. Questi crani dimostrarono che gli pterosauri nordamericani erano diversi da qualsiasi specie europea, in quanto non possedevano denti e presentavano grandi creste ossee sul capo. Marsh riconobbe questa grande differenza, descrivendo gli esemplari come \"distinti da tutti i generi precedentemente noti dell'ordine Pterosauria per l'intera assenza di denti\". Marsh riconobbe che questa caratteristica garantiva un nuovo genere, e cos\u00ec coni\u00f2 il nome \"Pteranodon\" (che significa per l'appunto \"ala senza dente\") nel 1876. Marsh riclassific\u00f2 tutte le specie nordamericane precedentemente nominate come \"Pterodactylus\" in \"Pteranodon\". Marsh assegn\u00f2 il cranio pi\u00f9 piccolo alla specie \"Pteranodon occidentalis\", in base alle dimensioni, e assegn\u00f2 il cranio pi\u00f9 grande, YPM 1117, alla nuova specie \"Pteranodon longiceps\", che pensava fosse una specie di medie dimensioni tra il piccolo \"P. occidentalis\" e il grande \"P. ingens\". Marsh nomin\u00f2 diverse altre specie: Pteranodon comptus e \"Pteranodon nanus\" sono stati nominati sulla base di scheletri frammentari di piccoli individui, mentre \"Pteranodon gracilis\" si basava su un osso dell'ala che aveva scambiato per un osso pelvico. Presto si rese conto del suo errore e riclassific\u00f2 di nuovo quell'esemplare in un genere separato, che chiam\u00f2 \"Nyctosaurus\". \"P. nanus\" in seguito fu anch'esso riconosciuto come un esemplare di \"Nyctosaurus\".\nNel 1892, Samuel Williston esamin\u00f2 la questione della classificazione di \"Pteranodon\". Not\u00f2 che, nel 1871, Seeley aveva menzionato l'esistenza di una serie parziale di mascelle di pterosauro sdentato dalla Cambridge Greensand d'Inghilterra, che chiam\u00f2 \"Ornithostoma\". Poich\u00e9 la caratteristica principale che Marsh aveva usato per separare \"Pteranodon\" dagli altri pterosauri era la sua mancanza di denti, Williston concluse che \"Ornithostoma\" doveva essere considerato il sinonimo senior di \"Pteranodon\". Tuttavia, nel 1901, Pleininger fece notare che \"Ornithostoma\" non era mai stato descritto scientificamente n\u00e9 aveva nemmeno assegnato un nome specifico fino al lavoro di Williston, e quindi era stato un \"nomen nudum\" e non poteva battere \"Pteranodon\" per priorit\u00e0 di denominazione. Williston accett\u00f2 questa conclusione e torn\u00f2 a chiamare il genere \"Pteranodon\". Tuttavia, sia Williston che Pleininger erano errati, poich\u00e9 inosservato di entrambi era il fatto che, nel 1891, lo stesso Seeley aveva finalmente descritto e correttamente nominato \"Ornithostoma\", assegnandolo alla specie \"O. sedgwicki\". Nel 2010, ulteriori ricerche sull'identit\u00e0 di \"Ornithostoma\" hanno dimostrato che probabilmente \"Ornithostoma\" non era uno \"Pteranodon\" e non era neppure un suo parente stretto, ma potrebbe essere stato in realt\u00e0 un azhdarchoide, un diverso tipo di pterosauro sdentato.\nRevisione delle specie.\nWilliston \u00e8 stato anche il primo scienziato a valutare criticamente tutte le specie di \"Pteranodon\" classificate da Cope e Marsh. Williston concord\u00f2 con la maggior parte della classificazione di Marsh, con alcune eccezioni. In primo luogo, non credeva che \"P. ingens\" e \"P. umbrosus\" potessero essere considerati sinonimi, cosa che persino Cope credeva. Considerava specie dubbie sia \"P. velox\" che \"P. longiceps\"; il primo era basato su frammenti non diagnostici e il secondo, sebbene noto da un cranio completo, probabilmente apparteneva a un'altra delle specie precedentemente nominate. Nel 1903, Williston rivisit\u00f2 la questione della classificazione di \"Pteranodon\", e rivise la sua precedente conclusione, portando il numero di specie da sette a tre. Consider\u00f2 sia \"P. comptus\" che \"P. nanus\" esemplari di \"Nyctosaurus\", e divise gli altri in specie piccole (\"P. velox\"), medie (\"P. occidentalis\") e grandi (\"P. ingens\"), basate principalmente sulla forma delle ossa del braccio. Pensava che \"P. longiceps\", l'unic&lt; specie conosciuta da un cranio, potesse essere sinonimo di \"P. velox\" o \"P. occidentalis\", in base alle dimensioni.\nNel 1910, Eaton divenne il primo scienziato a pubblicare una descrizione dettagliata dell'intero scheletro di \"Pteranodon\", come era noto all'epoca. Eaton us\u00f2 i suoi risultati per rivedere la classificazione del genere ancora una volta sulla base di una migliore comprensione delle differenze nell'anatomia di \"Pteranodon\", conducendo esperimenti usando modelli di ossa di argilla per aiutarsi a determinare gli effetti di schiacciamento e appiattimento sulle forme delle ossa del braccio che Williston aveva usato nella sua stessa classificazione. Eaton scopr\u00ec che la maggior parte delle differenze nelle forme ossee potrebbe essere facilmente spiegata dalle pressioni della fossilizzazione e concluso che nessuno degli scheletri di \"Pteranodon\" mostrava differenze significative tra loro oltre alle dimensioni. Pertanto, Eaton ide\u00f2 un nuovo schema di classificazione che si basava sulle sole differenze dei crani, che assegn\u00f2 alle varie specie, proprio come fece Marsh in base alle dimensioni. Alla fine, Eaton riconobbe solo tre specie valide: \"P. occidentalis\", \"P. ingens\" e \"P. longiceps\".\nLa scoperta di esemplari con creste verticali, classificate da Harksen nel 1966 come la nuova specie \"Pteranodon sternbergi\", complic\u00f2 ulteriormente la situazione, spingendo un'altra revisione del genere da parte di Miller nel 1972. Perch\u00e9 era impossibile determinare la forma della cresta per tutte le specie sulla base di scheletri privi di cranio, Miller concluse che tutte le specie di \"Pteranodon\", tranne le due basate su teschi (\"P. longiceps\" e \"P. sternbergi\"), dovevano essere considerate \"nomena dubia\" e abbandonate. Il cranio che Eaton pensava appartenesse a \"P. ingens\" fu collocato nella nuova specie Pteranodon marshi, e il cranio che Eaton aveva assegnato a \"P. occidentalis\" fu rinominato Pteranodon eatoni. Miller riconobbe anche un'altra specie basata su un cranio con una cresta simile a quella di \"P. sternbergi\"; Miller chiam\u00f2 questa specie Pteranodon walkeri. Per aiutare a mettere ordine in questo groviglio di nomi, Miller cre\u00f2 tre categorie o \"sottogeneri\" per loro. \"P. marshi\" e \"P. longiceps\" sono stati collocati nel sottogenere \"Longicepia\", anche se questo \u00e8 stato successivamente cambiato semplicemente in \"Pteranodon\" a causa delle regole di priorit\u00e0. \"P. sternbergi\" e \"P. walkeri\", le specie a cresta verticale, ricevettero il sottogenere \"Sternbergia\", che in seguito fu cambiato in \"Geosternbergia\" perch\u00e9 \"Sternbergia\" era un nome gi\u00e0 in uso (\"preoccupato\"). Infine, Miller nomin\u00f2 il sottogenere \"Occidentalia\" per \"P. eatoni\", il cranio precedentemente associato a \"P. occidentalis\". Miller ha ulteriormente ampliato il concetto di \"Pteranodon\" per includere \"Nyctosaurus\" come quarto sottogenere. Miller li considerava una progressione evolutiva, con il primitivo \"Nyctosaurus\", all'epoca ritenuto un genere senza cresta, che aveva dato origine agli \"Occidentalia\" (dalla cresta pi\u00f9 piccola), che a sua volta diede origine a \"Pteranodon\" con la sua lunga cresta all'indietro, portando infine a \"Geosternbergia\" con la sua grande cresta verticale. Tuttavia, Miller fece diversi errori nel suo studio riguardo a quali esemplari Marsh aveva assegnato a quali specie, e la maggior parte degli scienziati ignor\u00f2 il suo lavoro sull'argomento nelle loro ricerche successive, sebbene Wellnhofer (1978) segu\u00ec l'elenco delle specie di Miller, e Schoch (1984) pubblic\u00f2 in qualche modo un'altra revisione che essenzialmente \u00e8 tornata allo schema di classificazione originale di Marsh, in particolare affondando \"P. longiceps\" come sinonimo di \"P. ingens\".\nRiconoscimento delle variazioni.\nAll'inizio degli anni '90, S. Christopher Bennett pubblic\u00f2 diversi importanti articoli che analizzavano l'anatomia, la tassonomia e la storia della vita di \"Pteranodon\".\nFossili frammentari assegnati a \"Pteranodon\" sono stati scoperti anche a Scania, in Svezia.\nPaleobiologia.\nVolo.\nLa forma dell'ala dello \"Pteranodon\" suggerisce che questo animale avesse uno stile di volo simile a quello di un moderno albatros. Ci\u00f2 si basa sul fatto che lo \"Pteranodon\" aveva un rapporto di aspetto elevato (apertura alare per la lunghezza della corda alare) molto simile a quello di un albatros, circa 9:1 per lo \"Pteranodon\", rispetto all' 8:1 dell'albatros. Gli albatros trascorrono lunghi periodi in mare per pescare ed usano un modello di volo chiamato \"veleggiamento dinamico\" che sfrutta il gradiente verticale della velocit\u00e0 del vento vicino alla superficie dell'oceano per percorrere lunghe distanze senza battere le ali, e senza l'ausilio di correnti termiche, assenti in oceano aperto. Anche se gran parte del volo dell'animale si sarebbe basato sul veleggiamento, come avviene per gli uccelli marini con ali lunghe, il volo dello \"Pteranodon\" richiedeva comunque un occasionale battito d'ali attivo, e studi sul carico alare (la forza delle ali rispetto al peso del corpo) indicano che l'animale era in grado di volare in modo sostanziale sbattendo attivamente le ali, contrariamente ad alcune ipotesi precedenti secondo cui l'animale era cos\u00ec grande che avrebbe potuto solamente planare.\nCome molti altri pterosauri, \"Pteranodon\", probabilmente, decollava in una posizione quadrupede, usando i loro lunghi arti anteriori come leva, per lanciarsi in aria con un balzo in avanti seguito da un rapido battito d'ali per prendere quota. Quasi tutta l'energia sarebbe stata generata dagli arti anteriori. Le ali si sarebbero spiegate solo quando l'animale si fosse sollevato abbastanza dal terreno e avesse completato il lancio in aria.\nLocomozione terrestre.\nStoricamente, la discussione sulla locomozione terrestre di \"Pteranodon\", in particolare se l'animale fosse bipede o quadrupede, cos\u00ec come la locomozione terrestre dagli pterosauri in generale, \u00e8 stato oggetto di dibattito.\nAttualmente la maggior parte dei ricercatori sostiene che gli pterosauri fossero animali quadrupedi, spostandosi utilizzando tutti e quattro gli arti, e ripiegando le ali dietro il corpo, durante la locomozione a terra. Ci\u00f2 \u00e8 stato confermato anche dal ritrovamento di piste di impronte attribuite a pterosauri.\nLa possibilit\u00e0 di una locomozione acquatica \u00e8 stata discussa in diverse pubblicazioni, in particolare negli studi effettuati dal paleontologo Christopher Bennett (2001), che evidenziarono la netta somiglianza degli arti posteriori di \"Pteranodon\" con quelli dell'ibis rosso (somiglianze trovate nelle dita I, III e IV) e dei gabbiani (somiglianze trovate nelle dita II e IV).\nAl contrario gli arti di \"Pteranodon\" risultavano diversi nella morfologia da quelli di altre specie prese in esame, come quella del pavone, dell'estinta alca impenne e del coccodrillo marino.\nBennett ritenne fortemente probabile che lo \"Pteranodon\" fosse capace di nuotare e che la sua struttura fisica fosse idonea perfino a brevi immersioni subacquee, in modo analogo allo stile di caccia delle moderne sule e pellicani..\nDieta e caccia.\n\u00c8 noto che la dieta di \"Pteranodon\" fosse costituita in gran parte da pesce; diverse ossa di pesce fossilizzate sono state ritrovate nella regione dello stomaco di uno \"Pteranodon\", e un bolo di pesce fossilizzato \u00e8 ristato trovato tra le fauci dell'esemplare AMNH 5098. Numerosi altri esemplari conservano frammenti di squame e vertebre nella zona del torso, indicando che il pesce costituiva la maggior parte della dieta di questo animale, sebbene sia possibile si possa essere cibato anche di molluschi o altri vertebrati marini\nTradizionalmente, la maggior parte dei ricercatori ipotizzava che lo \"Pteranodon\" catturasse il pesce immergendo il becco in acqua mentre era in volo radente sul mare. Tuttavia, questa si ipotesi si basato sul presupposto che questi animali non potessero decollare dalla superficie dell'acqua. Tuttavia, \u00e8 molto probabile che \"Pteranodon\" fosse in grado di decollare dall'acqua, e che potesse immergersi per pescare. Anche un piccolo \"Pteranodon\" femmina avrebbe potuto raggiungere una profondit\u00e0 di almeno 80 centimetri (31 pollici) con il becco e il collo mentre il resto del corpo galleggiava sulla superficie, e potrebbe aver raggiunto profondit\u00e0 anche maggiori tuffandosi in acqua dall'aria come alcuni moderni uccelli marini dalle ali lunghe. Nel 1994, Bennett evidenzi\u00f2 che la testa, il collo e le spalle di \"Pteranodon\" avevano una costituzione robusta, proprio molti uccelli subacquei. Ci\u00f2 suggerisce che l'animale era in grado di tuffarsi da grandi altezze e raggiungere anche grandi profondit\u00e0, ripiegando le ali come le moderne sule.\nFunzione della cresta.\nUna delle caratteristiche pi\u00f9 note di \"Pteranodon\" \u00e8 la sua iconica cresta cranica, sebbene la sua funzione sia ancora oggetto di dibattito. La maggior parte dei dibattiti si \u00e8 concentrata sulla forma a lama della cresta, con la punta all'indietro nei maschi di \"P. longiceps\", ignorando per\u00f2 l'ampia gamma di variazioni individuali di et\u00e0 e sesso. Il fatto che le creste varino cos\u00ec tanto tra individui della stessa specie esclude la maggior parte delle funzioni pratiche diverse da quelle utilizzate in display d'accoppiamento. Pertanto, la funzione principale della cresta era probabilmente quella di display per attrarre il partner, mentre tutte le altre funzioni erano secondarie.\nLe possibili interpretazioni scientifiche della funzione della cresta iniziarono nel 1910, quando George Francis Eaton propose due possibilit\u00e0: un contrappeso aerodinamico e/o un punto di attacco muscolare. Eaton ipotizz\u00f2 che la cresta potesse essere un punto di ancoraggio per grandi e lunghi muscoli mascellari, ma ammise che questa funzione da sola non poteva spiegare il perch\u00e9 delle grandi dimensioni di alcune creste. Bennett (1992) concord\u00f2 con la stessa valutazione di Eaton che la cresta era troppo grande e variabile per essere un sito di attacco muscolare. Eaton aveva ipotizzato che una possibile funzione secondaria della cresta era di contrappeso al lungo becco, riducendo la necessit\u00e0 di pesanti muscoli del collo per controllare l'orientamento della testa. Alcuni test effettuati nella galleria del vento hanno dimostrato che la cresta funzionava effettivamente in qualche modo come un efficace contrappeso, ma Bennett not\u00f2 che, ancora una volta, l'ipotesi si concentra solo sulle lunghe creste dei maschi di \"P. longiceps\", e non sulle pi\u00f9 grandi creste di \"P. sternbergi\" o su quelle pi\u00f9 piccole delle femmine. Bennett scopr\u00ec che le creste delle femmine non avevano alcun effetto di controbilanciamento e che le creste dei maschio di \"P. sternbergi\" avrebbero, da sole, avuto un effetto negativo sull'equilibrio della testa. In effetti, il movimento laterale delle creste avrebbe richiesto un'elevata muscolatura del collo per controllare l'equilibrio della testa.\nNel 1943, Dominik von Kripp ipotizz\u00f2 che le cresta avrebbero potuto avere la funzione di timone, un'idea abbracciata da numerosi ricercatori successivi. Ross S. Stein ha persino suggerito che la cresta potesse essere sostenuta da una membrana di pelle che collegava la cresta rivolta all'indietro al collo e alla schiena, aumentando la sua superficie ed efficacia come un timone. L'ipotesi del timone, ancora una volta, non tiene conto degli individui femminili n\u00e9 di \"P. sternbergi\", che aveva una cresta rivolta verso l'alto, non rivolta all'indietro. Bennett scopr\u00ec anche che, anche nella sua qualit\u00e0 di timone, la cresta non avrebbe fornito la stessa forza direzionale della semplice manovra delle ali. L'ipotesi che la cresta fosse un freno ad aria e che gli animali volgessero la testa di lato per rallentare, soffre di un problema simile. Inoltre, le ipotesi del timone e del freno ad aria non spiegano perch\u00e9 esista una variazione cos\u00ec grande nella dimensione della cresta anche tra gli adulti.\nAlexander Kellner sugger\u00ec che le grandi creste dello pterosauro \"Tupandactylus\", cos\u00ec come altre specie, potrebbero essere state utilizzate per lo scambio di calore, consentendo a questi pterosauri di assorbire o disperdere calore e regolare la propria temperatura corporea, il che spiegherebbe anche la correlazione tra dimensione della cresta e taglia corporea. Tuttavia, non ci sono prove di vasi sanguigni nella cresta per questo scopo, tuttavia, e le grandi ali membranose piene di vasi sanguigni avrebbero svolto tale compito in modo molto pi\u00f9 efficace.\nCon queste ipotesi escluse, l'ipotesi meglio supportata per la funzione della cresta sembra essere quella di display sessuale. Ci\u00f2 \u00e8 coerente con la variazione dimensionale osservata negli esemplari fossili, dove femmine e giovani hanno creste piccole o addirittura assenti e i maschi hanno creste grandi, elaborate e variabili.\nVariazione sessuale.\nGli esemplari adulti di \"Pteranodon\" possono essere divisi in due classi di dimensioni distinte, piccola e grande, con la classe degli esemplari pi\u00f9 grandi, che \u00e8 circa una volta e mezza pi\u00f9 grande della classe pi\u00f9 piccola, e la classe degli esemplari pi\u00f9 piccoli, che \u00e8 circa due volte pi\u00f9 comune della classe degli esemplari pi\u00f9 grandi. Entrambe le classi di dimensioni vivevano fianco a fianco e sebbene inizialmente i ricercatori avevano ipotizzato che si trattassero di specie diverse, Christopher Bennett ha dimostrato che le differenze tra loro sono coerenti con il concetto che rappresentino esemplari femmine e maschi e che le specie di \"Pteranodon\" erano sessualmente dimorfiche. I crani della classe di dimensioni maggiori possiedono creste grandi, rivolte verso l'alto e/o all'indietro, mentre le creste della classe di dimensioni pi\u00f9 piccole sono piccole e triangolari. Alcuni crani pi\u00f9 grandi mostrano anche la prova di una seconda cresta che si estendeva in lungo e in basso, verso la punta del becco, che non si trova in esemplari pi\u00f9 piccoli.\nIl sesso delle diverse classi di dimensioni era determinato non dai crani, ma dalle ossa pelviche. Contrariamente a quanto ci si potrebbe aspettare, la classe di dimensioni pi\u00f9 piccole aveva ossa pelviche sproporzionatamente grandi e larghe. Bennett interpret\u00f2 ci\u00f2 come un canale del parto pi\u00f9 spazioso, attraverso il quale passavano le uova. Bennett concluse quindi che la classe di piccole dimensioni con creste piccole e triangolari rappresentino esemplari femmine e gli esemplari pi\u00f9 grandi con cresta grandi ed elaborate rappresentano esemplari maschi.\nSi noti anche che le dimensioni complessive e le dimensioni della cresta corrispondono anche all'et\u00e0 dell'individuo. Sono noti esemplari giovani sia femmine che maschi, e i maschi pi\u00f9 giovani presentano spesso piccole creste simili a quelle delle femmine adulte. Pertanto, sembra che le grandi creste si siano sviluppate nei maschi solo quando raggiungevano le loro dimensioni adulte, rendendo difficile stabilire il sesso di esemplari immaturi da resti parziali.\nIl fatto che il numero delle femmine superi quello dei maschi, di due a uno, suggerisce che, come negli animali moderni con dimorfismo sessuale correlato alle dimensioni, come i leoni marini e altri pinnipedi, \"Pteranodon\" era probabilmente poligamo, con alcuni maschi che competevano per assicurarsi il dominio su un gran numero di femmine. In modo simile ai pinnipedi moderni, i maschi \"Pteranodon\" potrebbero aver gareggiato per stabilire un proprio territorio sulle scogliere o sulle spiagge, con i maschi pi\u00f9 grandi e con la cresta pi\u00f9 grande che occupavano un maggior territorio e avevano pi\u00f9 possibilit\u00e0 di accoppiandosi con le femmine. Le creste dei maschio di \"Pteranodon\" non sarebbe state usate in combattimento, ma piuttosto come \"simboli visivi di rango dominante\", con rituali di esibizione che sostituivano la competizione fisica con altri maschi. Se questa ipotesi \u00e8 corretta, \u00e8 anche probabile che i maschi di \"Pteranodon\" non prendevano parte nell'allevamento dei piccoli; un simile comportamento non si riscontra nei maschi dei moderni animali poligami che generano pi\u00f9 prole allo stesso tempo. Tuttavia, i giovani pterosauri sono noti per precoci, ed essere indipendenti e capaci di volare sin dalla schiusa, pertanto non era necessario l'aiuto di nessuno dei genitori.\nPaleoecologia.\nGli esemplari fossili assegnati a \"Pteranodon\" sono stati ritrovati sia nei depositi di Smoky Hill Chalk della Formazione Niobrara, sia nei depositi di Sharon Springs leggermente pi\u00f9 recenti della Formazione di Pierre Shale. All'epoca di \"Pteranodon\", questa zona era coperta da un grande mare interno, noto come Mare interno occidentale. Famose per i fossili raccolti dal 1870, queste formazioni si estendono dal sud del Kansas, negli Stati Uniti, fino a Manitoba, in Canada. Tuttavia, gli esemplari di \"Pteranodon\" (o eventuali esemplari di altri pterosauri) sono stati ritrovati solo nella met\u00e0 meridionale della formazione, in Kansas, Wyoming e South Dakota. Nonostante il fatto che numerosi fossili siano stati trovati nelle parti contemporanee della formazione in Canada, nessun esemplare di pterosauro \u00e8 mai stato trovato l\u00ec. Ci\u00f2 suggerisce che la gamma geografica naturale di \"Pteranodon\" copriva solo la parte meridionale della Formazione Niobrara e che il suo habitat non si estendeva pi\u00f9 a nord del South Dakota.\nAlcuni fossili molto frammentari appartenenti ai pterosauri pteranodonti, e forse allo stesso \"Pteranodon\", sono stati ritrovati anche sulla Costa del Golfo e sulla costa orientale degli Stati Uniti. Ad esempio, alcuni frammenti di ossa della Formazione Mooreville, in Alabama, e la Formazione Merchantville del Delaware potrebbero appartenere a \"Pteranodon\", anche se questi fossili sono troppo frammentari per dare un'identificazione precisa. Anche alcuni resti dal Giappone sono stati provvisoriamente attribuiti a \"Pteranodon\", ma la loro distanza geografica dall'habitat dell'animale rende improbabile questa identificazione.\n\"Pteranodon longiceps\" condivideva il cielo con lo pterosauro \"Nyctosaurus\", dalla grande cresta. Rispetto a \"P. longiceps\", che era una specie molto comune, \"Nyctosaurus\" era pi\u00f9 raro, costituendo solo il 3% dei fossili di pterosauro dalla formazione. Anche meno comune era l'uccello dentato, \"Ichthyornis\".\n\u00c8 probabile che, come in altri animali poligami (in cui i maschi competono per il maggior numero di femmine nel proprio harem), \"Pteranodon\" viveva principalmente sulle scogliere o isole rocciose al largo, dove poteva nidificare lontano dai predatori terrestri e nutrirsi lontano dalla costa; la maggior parte dei fossili di \"Pteranodon\" si trovano in luoghi che all'epoca erano a centinaia di chilometri dalla costa.\nSotto la superficie, il mare era popolato principalmente da invertebrati come ammoniti e calamari. I vertebrati marini erano estremamente comuni ed, oltre ai pesci, comprendevano tartarughe marine, come \"Toxochelys\", il plesiosauro \"Styxosaurus\" e l'uccello marino incapace di volare \"Parahesperornis\". I mosasauri erano i rettili marini pi\u00f9 comuni, con generi tra cui \"Clidastes\" e \"Tylosaurus\". Alcuni fossili eccezionali ci dimostrano che almeno alcuni di questi rettili marini si sono nutriti di \"Pteranodon\". Barnum Brown, nel 1904, riport\u00f2 lo scoperta del contenuto dello stomaco di un plesiosauro che conteneva ossa di \"pterosauro\", molto probabilmente uno \"Pteranodon\".\nAll'interno dei gessi della Formazione Niobrara sono stati ritrovati anche i resti di dinosauri terrestri, suggerendo che gli animali morti sulla riva venivano portati via dal mare o trascinati dai fiumi, dove le loro carcasse venivano consumate da organismi marini (come nel caso di un esemplare di adrosauro che mostra segni di morsi di uno squalo).\nPeriodo di vita ed evoluzione.\nIn termini generali, lo \"Pteranodon\" sarebbe vissuto nella fine degli anni del Coniaciano ai primi anni delle fasi del Cretaceo. Per\u00f2, gli anni precisi in cui \u00e8 vissuto non sono ancora stati del tutto confermati; nel 2003, Kenneth Carpenter ha esaminato la distribuzione e la datazione dei fossili, dimostrando che lo \"Pteranodon\" esisteva 88-85 milioni di anni fa, mentre \"Pteranodon Longiceps\" esisteva tra i 86 e 84,5 milioni di anni fa. Invece nel 2010, la formazione Pierre Shale in Kansas, Wyoming e Dakota del Sud, ha ipotizzato che il noto rettile preistorico sia risalente tra 81,5 e 80,5 milioni di anni fa.\nNei primi anni del 1990, sono stati notati che il principale Polimorfismo dello \"Pteranodon\" si \u00e8 separata in poco tempo. Ci\u00f2 ha suggerito, insieme alla loro somiglianza globale, che probabilmente rappresentano all'interno un unico ceppo evolutivo della durata di circa 4 milioni di anni. In altre parole, una sola specie di \"Pteranodon\" sarebbero stati presenti in un dato momento, e lo \"Pteranodon sternbergi\" con ogni probabilit\u00e0 \u00e8 stato l'antenato diretto dello \"Pteranodon longiceps\"."}
{"id": "449019", "revid": "287204", "url": "https://it.wikipedia.org/wiki?curid=449019", "title": "Arresto in flagranza di reato", "text": " \nL'arresto in flagranza di reato \u00e8, nel diritto processuale penale italiano, un provvedimento provvisorio limitativo della libert\u00e0 personale (cosiddette misure precautelari) attuato nel caso di flagranza di reato, la cui disciplina legislativa \u00e8 prevista dal Titolo VI del Libro V del codice di procedura penale italiano. \nGeneralmente, ancorch\u00e9 non necessariamente, \u00e8 seguito da una misura cautelare personale quale, a titolo esemplificativo, la custodia cautelare in carcere.\nL'arresto in stato di flagranza si distingue comunque dall'arresto inteso quale pena principale applicabile ai reati di tipo contravvenzionale.\nDisciplina generale.\nL'istituto, insieme al fermo di indiziato di delitto, trova le proprie basi nell'art. 13 della Costituzione della Repubblica Italiana, il quale dopo avere sancito il carattere di inviolabilit\u00e0 della libert\u00e0 personalee l'inammissibilit\u00e0 di forme di restrizione della libert\u00e0 personale se non per atto motivato dell'autorit\u00e0 giudiziaria e nei soli casi e modi previsti dalla leggestabilisce che:\nSubito dopo l'arresto, la polizia giudiziaria deve darne notizia al pubblico ministero e all'avvocato difensore dell'arrestato. Entro 48 ore dall'arresto, il pubblico ministero deve richiederne la convalida al giudice per le indagini preliminari competente per territorio. Il giudice fissa l'udienza di convalida al pi\u00f9 presto e comunque entro le 48 ore successive, dandone avviso al pubblico ministero e al difensore. Quando risulta che l'arresto sia stato legittimamente eseguito, il giudice provvede alla convalida con ordinanza. \nSe ne ricorrono i presupposti, dispone anche l'applicazione di una delle misure cautelari; in caso contrario, ordina l'immediata liberazione dell'arrestato.\nSoggetti legittimati.\nSoggetti competenti a disporne, solo in particolari condizioni di necessit\u00e0 e urgenza, sono quelli tassativamente previsti dal medesimo codice, generalmente la polizia giudiziaria e, in alcuni e particolari casi, i privati cittadini. \nL'arresto in flagranza di reato \u00e8 eseguito, di regola, da ufficiali e agenti di polizia giudiziaria (artt. 380 e 381 c.p.p.). \nL'art. 383 c.p.p., al primo comma, prevede che gli individui privati hanno la facolt\u00e0 - si badi, non l'obbligo - di procedere all'arresto in flagranza ma solo nei casi di arresto obbligatorio previsti dall'articolo 380 c.p.p. e purch\u00e9 si tratti di delitti perseguibili di ufficio. La persona che ha eseguito l'arresto deve senza ritardo consegnare l'arrestato e le cose costituenti il corpo del reato alla polizia giudiziaria la quale redige il verbale della consegna e ne rilascia copia (art. 383 comma 2).\nIl pubblico ministero non pu\u00f2 disporre l'arresto in flagranza se non nelle ipotesi di reati commessi nel corso dell'udienza \"ex\" art. 476 comma 1 c.p.p. (si pensi ad esempio, al caso del padre della donna stuprata che nel corso dell'udienza tira fuori una pistola e uccide l'imputato presunto stupratore) e quando agisce \"uti privatus\", cio\u00e8 come privato cittadino, nei casi e nei modi stabiliti dal gi\u00e0 richiamato art. 383 c.p.p..\nPresupposti.\nLo stato di flagranza.\nSi ha flagranza di reato quando il soggetto \u00e8 sorpreso nell'atto di commettere il delitto (o mentre lo compie e immediatamente dopo). Ugualmente \u00e8 in flagranza (o cd. quasi-flagranza) colui che viene catturato dall'autorit\u00e0 di polizia o dalla persona offesa dal reato o da altri al termine dell'inseguimento (\u00e8 necessario che l'attivit\u00e0 di inseguimento sia continua dal momento della commissione del fatto), ovvero viene sorpreso con cose o tracce dalle quali appaia che egli abbia commesso il reato immediatamente prima\nL'arresto in flagranza \u00e8 eseguito nei confronti di chiunque \u00e8 colto in stato di flagranza di reato. In proposito:\nTipologie.\nArresto obbligatorio.\nL'arresto in flagranza \u00e8 obbligatorio nei casi previsti dall'art. 380 c.p.p.. In particolare l'arresto va eseguito obbligatoriamente:\n- nei confronti di chiunque \u00e8 colto in flagranza di un delitto non colposo, tentato o consumato, per il quale la legge prevede la pena dell'ergastolo o della reclusione non inferiore nel minimo a 5 anni e nel massimo a 20 anni; \n- nei confronti di chiunque \u00e8 colto in flagranza di uno dei delitti non colposi, consumati o tentati, specificatamente elencati dall'art. 380, comma 2 c.p.p.. \nL'arresto obbligatorio in flagranza \u00e8 disciplinato dall'art 380 :\nArresto in flagranza eseguito da privati.\nIn particolare, nelle ipotesi di arresto in flagranza di reati per i quali \u00e8 previsto l'arresto obbligatorio da parte della polizia giudiziaria (ai sensi degli artt. 380 e seguenti del codice di procedura penale italiano) e limitatamente ai casi in cui il delitto sia perseguibile d'ufficio, l'art. 383 del codice di procedura penale stabilisce che:\nArresto obbligatorio nelle ipotesi di delitti perseguibili a querela.\nAi sensi del comma 3 dell'art. 380 c.p.p., nelle ipotesi di delitto perseguibile a querela, l'arresto in flagranza obbligatorio pu\u00f2 essere eseguito solo se la querela viene proposta, anche con dichiarazione resa oralmente all'ufficiale o all'agente di polizia giudiziaria presente nel luogo. Tuttavia, se l'avente diritto dichiara di rimettere la querela, l'arrestato \u00e8 posto immediatamente in libert\u00e0. \nArresto facoltativo.\nGli ufficiali ed agenti di polizia giudiziaria possono procedere ad arresto facoltativo solo se:\nAnche in tale caso se il delitto \u00e8 perseguibile a querela si procede all'arresto solo se il querelante la propone, anche se \u00e8 resa oralmente\nDelitti previsti dall'art. 381 comma 1 c.p.p..\n- per i delitti non colposi tentati o consumati puniti con la pena della reclusione superiore nel massimo a 3 anni;\n- per i delitti colposi puniti con la pena della reclusione non inferiore nel massimo a 5 anni;\n- per i delitti che, pur non raggiungendo le pene edittali di cui sopra, rientrano nell'elencazione tassativa di cui all'art. 381 comma 2 c.p.p.\nDelitti previsti dall'art. 381 comma 2 c.p.p..\na) peculato mediante profitto dell'errore altrui previsto dall'articolo 316 del codice penale;\nb) corruzione per un atto contrario ai doveri d'ufficio prevista dagli articoli 319 comma 4 e 321 del codice penale;(abolita dalle nuove formulazioni degli artt 319 cp e 321 cp)\nc) violenza o minaccia a un pubblico ufficiale prevista dall'articolo 336 comma 2 del codice penale;\nd) commercio e somministrazione di medicinali guasti e di sostanze alimentari nocive previsti dagli articoli 443 e 444 del codice penale;\ne) corruzione di minorenni prevista dall'articolo 530 del codice penale;\nf) lesione personale prevista dall'articolo 582 del codice penale;\nf-bis) violazione di domicilio prevista dall'art. 614, primo e secondo comma, del codice penale;\ng) furto previsto dall'articolo 624 del codice penale;\nh) danneggiamento aggravato a norma dell'articolo 635 comma 2 del codice penale;\ni) truffa prevista dall'articolo 640 del codice penale;\nl) appropriazione indebita prevista dall'articolo 646 del codice penale;\nl-bis) offerta, cessione o detenzione di materiale pornografico previste dagli articoli 600-ter, quarto comma, e 600-quater del codice penale, anche se relative al materiale pornografico di cui all'articolo 600-quater.1 del medesimo codice; \nm) alterazione di armi e fabbricazione di esplosivi non riconosciuti previste dagli articoli 3 e 24 comma 1 della legge 18 aprile 1975, n. 110;\nm-bis) fabbricazione, detenzione o uso di documento di identificazione falso previsti dall'articolo 497-bis del codice penale.\nm-ter) falsa attestazione o dichiarazione a un pubblico ufficiale sulla identit\u00e0 o su qualit\u00e0 personali proprie o di altri, prevista dall'articolo 495 del codice penale;\nm-quater) fraudolente alterazioni per impedire l'identificazione o l'accertamento di qualit\u00e0 personali, previste dall'articolo 495-ter del codice penale.\nSussistenza delle condizioni di cui al comma 4 dell'art. 381 c.p.p..\nAi sensi dell'art. 381 comma 4 c.p.p., in tutte le ipotesi in cui si procede all'arresto facoltativo, tale misura precautelare pu\u00f2 essere eseguita soltanto se \u00e8 giustificata:\n- dalla gravit\u00e0 del fatto \novvero\n- dalla pericolosit\u00e0 del soggetto, desunta dalla sua personalit\u00e0 o dalle circostanze del fatto. \nSe ne desume che, ad esempio, in materia di stupefacenti o di furti, la lievit\u00e0 del fatto o la speciale tenuit\u00e0 del danno possono rendere non obbligatorio l'arresto e, di conseguenza, possono indurre a non disporre l'arresto divenuto facoltativo.\nArresto facoltativo nelle ipotesi di delitti perseguibili a querela.\nAi sensi del comma 3 dell'art. 381 c.p.p., nelle ipotesi di delitto perseguibile a querela, l'arresto facoltativo pu\u00f2 essere eseguito solo se la querela viene proposta, anche con dichiarazione resa oralmente all'ufficiale o all'agente di polizia giudiziaria presente nel luogo. Tuttavia, se l'avente diritto dichiara di rimettere la querela, l'arrestato \u00e8 posto immediatamente in libert\u00e0.\nDivieto di arresto in flagranza.\nL'arresto o il fermo non \u00e8 consentito quando tenuto conto delle circostanze del fatto, appare che questo \u00e8 stato compiuto:\nPersonalit\u00e0 immuni all'arresto:"}
{"id": "449057", "revid": "125668421", "url": "https://it.wikipedia.org/wiki?curid=449057", "title": "Autoritratto", "text": "Un autoritratto \u00e8 un ritratto che un artista fa di s\u00e9 stesso.\nPressoch\u00e9 sconosciuto all'arte antica, il genere \u00e8 andato affermandosi nel periodo medievale, fino a raggiungere completa dignit\u00e0 artistica nel Rinascimento, grazie soprattutto ai pittori italiani e dell'Europa settentrionale. Conobbe nel corso dei secoli diverse formule stilistiche, fra le quali la pi\u00f9 nobile \u00e8 considerata quella dell'autoritratto cosiddetto \u00abautonomo\u00bb. Fra gli artisti che maggiormente si dedicarono alla raffigurazione delle proprie fattezze vi furono il tedesco Albrecht D\u00fcrer e gli olandesi Rembrandt e Van Gogh. \nFra le artiste la prima autoritrattista italiana \u00e8 Sofonisba Anguissola seguita da Artemisia Gentileschi.\nPur essendo un fenomeno prevalentemente pittorico, non mancano notevoli esempi di autoritratto scultoreo; nel XIX secolo, l'invenzione della fotografia fu occasione della nascita dell'autoritratto fotografico.\nL'autoritratto nell'arte antica.\nNell'arte antica manc\u00f2 una vera e propria tradizione artistica legata all'autoritratto. Non sono infatti considerabili tali alcune raffigurazioni di artisti all'opera rintracciabili in certe pitture egizie o su alcuni vasi greci, trattandosi infatti di immagini corporative equivalenti alla firma dell'artigiano. Significativa in ambito greco \u00e8 l'informazione data da Plutarco nella \"Vita di Pericle\" (e riportata da Cicerone) secondo il quale lo scultore Fidia avrebbe avuto l'\u00abardire\u00bb di ritrarsi in fianco a Pericle tra i personaggi della \"Battaglia delle Amazzoni\" scolpita a bassorilievo sullo scudo dell'Atena Promachos nel Partenone: un gesto che sarebbe costato al suo autore una condanna per empiet\u00e0, alla quale sarebbe seguito il volontario esilio che lo condusse alla morte lontano da Atene. I greci dopotutto disprezzavano il ritratto stesso, e si deve aspettare l'ellenismo per avere una accettazione della rappresentazione fisiognomica in generale.\nIl medioevo e i primi autoritratti ambientati.\nL'arte medievale vide una prima diffusione dell'autoritratto, ma sempre sotto forma di particolare contestualizzato nell'insieme dell'opera e mai come genere autonomo: si parla in proposito di autoritratti \u00abambientati\u00bb (o \u00absituati\u00bb). La funzione di queste raffigurazioni, eseguite a mo' di firma, era semplicemente la certificazione della paternit\u00e0 dell'opera.\nFra le ragioni dell'inesistenza dell'autoritratto come genere artistico a s\u00e9 stante vi era la scarsa importanza che l'arte medievale attribuiva alla somiglianza fisionomica delle persone raffigurate nei ritratti. Pi\u00f9 importanti erano le connotazioni sociali e professionali, a tal punto che solo attraverso di esse era possibile risalire all'identit\u00e0 della persona rappresentata nel ritratto o nell'autoritratto. Soprattutto, nella societ\u00e0 medievale l'artista era visto sostanzialmente come un artigiano, privo della caratura culturale della quale avrebbero goduto pittori e scultori dei secoli a venire.\nIn numerosi casi, sempre nell'ambito dell'uso dell'autoritratto come firma, avveniva un accostamento fra l'artigiano e la figura del donatore, rappresentati insieme in atteggiamento di preghiera: \u00e8 il caso dell'immagine che lo scultore Ursus realizz\u00f2 di s\u00e9 e del duca Ulderico tra il 739 e il 740 sull'altare dell'abbazia di San Pietro in Valle a Ferentillo, o di quella dell'orafo Volvinio sull'altare di Sant'Ambrogio nel IX secolo, in cui l'artigiano \u00e8 addirittura incoronato al pari dell'arcivescovo Angilberto dallo stesso sant'Ambrogio. Talvolta vi era addirittura coincidenza fra le figure del donatore e dell'artigiano, come nel caso di Hugo d'Oignies, orafo e frate converso che don\u00f2 al suo monastero un manoscritto sulla cui copertina in argento egli si raffigur\u00f2 nell'atto della donazione. Tendenzialmente, tali fenomeni sono riscontrabili maggiormente nell'arte dell'Europa settentrionale, pi\u00f9 che in quella meridionale.\nGiorgio Vasari riport\u00f2 notizia di alcuni autoritratti eseguiti da Giotto (1267-1337): al Castello Nuovo di Napoli il pittore avrebbe realizzato un ciclo raffigurante uomini famosi, inserendo anche il suo volto; a Gaeta \u00abil suo proprio ritratto presso un grande crocifisso\u00bb sarebbe stato inserito in alcune scene del Nuovo Testamento, mentre a Firenze si sarebbe ritratto accanto a Dante nella cappella del palazzo del Podest\u00e0.\nIl Rinascimento: sviluppo e diversificazione dell'autoritratto.\nL'epoca rinascimentale vide un notevole sviluppo del genere artistico dell'autoritratto, che mano a mano si diffuse maggiormente e acquis\u00ec sempre pi\u00f9 dignit\u00e0 artistica autonoma, con episodi notevolissimi e seguaci illustri soprattutto in Italia e nell'Europa del Nord. Tra le cause del nuovo interesse che gli artisti cominciarono a nutrire verso la raffigurazione del proprio volto ve ne furono di tecniche, culturali e sociali.\nLo sviluppo dell'autoritratto: ragioni tecniche.\nSul piano tecnico, la diffusione di nuovi materiali e di nuove modalit\u00e0 di stesura del colore (si pensi in particolare alla pittura a olio) resero possibili notevoli miglioramenti nella resa sia disegnativa che coloristica e chiaroscurale dei dipinti. Inoltre, il perfezionamento e la notevole diffusione dello specchio facilitarono il compito dei pittori nell'atto di autoritrarsi, e contribuirono all'imporsi del modello compositivo prevalente, ossia quello caratterizzato dallo sguardo obliquo del soggetto e dalla posa di tre quarti. Tuttavia, va ricordato che solo dal 1516 si cominciarono a produrre a Murano specchi piatti simili a quelli moderni. Sino ad allora erano diffusi specchi convessi, che generavano una distorsione ottica dal centro all'esterno dell'immagine tale da rendere particolarmente difficoltosa l'esatta percezione della propria immagine riflessa e di conseguenza il suo trasferimento sulla tela.\nRagioni culturali.\nSignificativa fu anche la nascita di una diversa prospettiva culturale: la centralizzazione filosofica del ruolo dell'uomo rispetto al creato, operata dalla cultura umanista, ingener\u00f2 un notevole accrescimento nella sensibilit\u00e0 artistica dell'interesse per il volto umano, per i suoi tratti fisionomici e per le sue molteplici espressioni e sfumature con un conseguente incremento nella produzione di ritratti e, di conseguenza, di autoritratti. Questo nuovo tema della pittura rinascimentale - esemplificabile con le parole di Leonardo \u00abfarai le figure in tale atto, il quale sia sufficiente a dimostrare ci\u00f2 che la figura ha nell'animo; altrimenti la tua arte non sar\u00e0 laudabile\u00bb - segn\u00f2 lo stacco definitivo con l'arte precedente.\nL'interesse culturale per la psiche del soggetto raffigurato, e nello specifico dell'artista stesso, assunse durante il Cinquecento connotazioni di natura pseudoscientifica: centrali furono infatti le teorie della fisiognomica elaborate Giovan Paolo Lomazzo e l'importanza che Gerolamo Cardano diede alla magia e all'alchimia come basi metodologiche delle sue ricerche sull'animo umano. Sar\u00e0 invece nel secolo successivo che il discorso assunse una dimensione pi\u00f9 scientifica, nell'accezione moderna della parola.\nRagioni sociali.\nTuttavia l'elemento che pi\u00f9 di ogni altro determin\u00f2 lo sviluppo del fenomeno dell'autoraffigurazione fu di ordine sociale. La figura dell'artista pass\u00f2 infatti da una dimensione meramente tecnico-artigianale ad una pi\u00f9 marcatamente creativa e culturale. Per secoli infatti gli artisti subirono la soggezione degli antichi maestri greci e romani, mitizzati dagli scrittori dell'et\u00e0 classica, e si consideravano appartenenti ad una classe sociale artigianale, legata all'applicazione del proprio lavoro manuale e alle conoscenze che questo implicava, pi\u00f9 che a doti di ordine intellettuale. \nTuttavia, a partire dal XIII secolo divennero sempre pi\u00f9 frequenti i rapporti culturali e personali fra artisti ed intellettuali, come nel caso di Simone Martini, divenuto amico del Petrarca; di conseguenza sempre pi\u00f9 spesso essi cominciarono ad essere citati nelle opere letterarie dell'epoca: Cimabue e Giotto vennero menzionati nella \"Commedia\", Buffalmacco e lo stesso Giotto lo furono nel \"Decameron\". Nel secolo successivo addirittura molti artisti assunsero prestigio anche in campo umanistico o scientifico: Piero della Francesca fu valente matematico, Leon Battista Alberti e Lorenzo Ghiberti furono apprezzati teorici dell'arte, Leonardo da Vinci divenne uno degli scienziati pi\u00f9 noti e poliedrici della storia. Il ruolo dell'artista complet\u00f2 cos\u00ec in due secoli una vera e propria \u00abscalata sociale\u00bb, che lo pose in una posizione di assoluto prestigio culturale. Si diffusero come logiche conseguenze la prassi di firmare i propri lavori, contribuendo ad attirare l'attenzione, oltre che sull'opera, anche sul suo autore, e la considerazione del proprio volto come soggetto degno di attenzione e raffigurazione artistica.\nCos\u00ec, il processo di emancipazione dell'artista dal suo originario ruolo di artigiano \u00e8 testimoniato dall'evoluzione che in epoca rinascimentale ebbero gli autoritratti, da timide raffigurazioni del pittore che \u00absi limita a occhieggiare, appartato, ai margini della composizione\u00bb (gli autoritratti cosiddetti \u00abambientati\u00bb) a genere e soggetto autonomo, \u00absimbolo delle conquiste sociali e intellettuali dell'artista, che sente di poter dare indipendente dignit\u00e0 alla propria immagine, senza doverla pi\u00f9 giustificare con l'inserimento ai margini di composizioni complesse\u00bb.\nLa figura e il volto dell'artista cominciarono del resto a suscitare interesse anche da parte dei rappresentanti dell\"\u00e9lite\" culturale del tempo: Vasari ad esempio scrisse le \"Vite\" impostandole biograficamente come una sequenza di ritratti, che si preoccup\u00f2 di approfondire anche da un punto di vista dell'aspetto fisico e caratteriale.\nLa diversificazione e la nascita dei principali filoni.\nSi delinearono cos\u00ec quattro diverse concezioni e linee di sviluppo dell'autoritratto. L'autoritratto \u00absituato\u00bb (o \u00abambientato)\u00bb, unico tipo di autoritratto praticato dalla tradizione medievale, apr\u00ec la strada alla nascita del cosiddetto \u00abcriptoritratto\u00bb. Accanto ad esso nacque la tradizione dell'autoritratto \u00abautonomo\u00bb, in cui la raffigurazione del pittore \u00e8 protagonista unica del dipinto, e che sarebbe diventato il principale genere di autoritratto. Si affermarono inoltre gli autoritratti \u00abdelegati\u00bb (o \u00absimbolici\u00bb o \u00aballegorici\u00bb), in cui l'artista \u00e8 rappresentato nei panni di un personaggio storico, sacro o mitologico, coerente ed integrato nella composizione (come anche avviene nei ritratti situati), e quelli \u00abdi gruppo\u00bb, di ambientazione sia familiare che professionale. Quest'ultimo filone tuttavia, pur vantando episodi notevoli anche in epoca rinascimentale, conobbe un pieno sviluppo solo a partire dal XVII secolo.\nGli autoritratti ambientati.\nQuesto filone, di impostazione ancora tardo-medievale, fu particolarmente in voga nel Quattrocento e nei primi anni del Cinquecento italiano.\nEsempi particolarmente noti sono quelli di Piero della Francesca, che si ritrasse in preghiera nel \"Polittico della Misericordia\" (1444-64) e dormiente nella \"Resurrezione\" (1465), di Filippo Lippi, che si ritrasse nell\"Incoronazione della Vergine\" (1441-47) e nelle \"Storie della Vergine\" (1466-69), e di Andrea Mantegna, il cui volto compare nella \"Presentazione al Tempio\" (1455) e nel ciclo di affreschi nella Cappella Ovetari: una volta nelle vesti di soldato nel \"Giudizio di san Giacomo\", un'altra volta, probabilmente, nella \"Predica di san Giacomo\", infine in un arcone i cui affreschi furono distrutti da un bombardamento nel corso della seconda guerra mondiale. Numerosi anche gli autoritratti di Ghirlandaio nei suoi cicli di affreschi e in pale come l\"Adorazione dei Magi degli Innocenti\" o l\"Adorazione dei pastori Sassetti\", in cui diede a un pastore le sue fattezze.\nDi diversa e pi\u00f9 moderna impostazione sono invece gli autoritratti ambientati di Benozzo Gozzoli nella Cappella dei Magi (1459), che per facilitare il riconoscimento scrisse il suo nome sul copricapo, di Masaccio nella \"Resurrezione del figlio di Teofilo e san Pietro in cattedra\" (1424-28) e di Filippino Lippi nella \"Disputa di Simon Mago e crocifissione di san Pietro\" (1482-85), entrambi nella Cappella Brancacci a Santa Maria del Carmine (Firenze), di Sandro Botticelli nell\"Adorazione dei Magi\" (1475), di Luca Signorelli, ritrattosi in fianco al Beato Angelico, coautore degli affreschi nella Cappella di San Brizio nel Duomo di Orvieto (1499-1502), e di Raffaello nella \"Scuola di Atene\" (1509-10).\nIn questi ultimi dipinti si manifesta infatti un medesimo espediente pittorico, per il quale il volto dell'artista, pur apparendo in punti e circostanze marginali della composizione, si impone alla vista grazie allo stacco netto rispetto all'impostazione narrativa degli altri personaggi e allo sguardo rivolto ad incrociare quello dell'osservatore. Ad una simile soluzione compositiva non sembra estranea la raccomandazione espressa nel 1435 da Leon Battista Alberti nel suo \"De pictura\": l'umanista sottoline\u00f2 infatti l'importanza di inserire nella scena \u00abuno viso di qualche conosciuto e degno uomo che ritrarr\u00e0 tutti gli occhi di chi la storia riguardi\u00bb. Sul piano emotivo, incrociare lo sguardo dell'artista rappresenta al contempo per l'osservatore \u00abun momento molto emozionante e coinvolgente, un prezioso contatto personale con l'opera d'arte\u00bb. Ad ogni modo, l'espediente era ancora una volta suggerito e facilitato dal procedimento realizzativo, basato sull'uso dello specchio.\nIn particolare, nell'autoritratto raffaelliano l'inserimento del proprio volto fra quello dei filosofi ateniesi ha inoltre un preciso significato ideologico: \u00abin tal modo gli artisti vengono a far parte della cerchia dei dotti, e le arti plastiche, considerate \"meccaniche\", assurgono allo stesso piano delle \"arti liberali\", rivelando cos\u00ec una nuova, pi\u00f9 orgogliosa e consapevole affermazione della dignit\u00e0 intellettuale del lavoro artistico [che] quindi non si limita alla sola traduzione in forme visibili, ma sottende un lavoro mentale una ricerca dell'\"idea\"\u00bb. Si tratta in altre parole del compimento della presa di consapevolezza del ruolo culturale dell'artista, cominciata a partire dal tardo medioevo, di cui l'autoritratto \u00e8 stato un potente mezzo espressivo.\nL'autoritratto fra ambientazione e autonomia.\nNei primissimi anni del XVI secolo si collocano due autoritratti, ugualmente sperimentali e particolarmente curiosi, in quanto ibridi fra raffigurazione situata e autonoma e per questo testimoni del graduale passaggio dall'una all'altra soluzione concettuale: si tratta di due quadri, provvisti di cornici e targhe commemorative, raffiguranti i volti del Perugino e del Pinturicchio, che i due artisti affrescarono a mo' di \"trompe-l'\u0153il\" nei cicli decorativi, rispettivamente, della Sala delle Udienze del Collegio del Cambio a Perugia (1502) e della Cappella Baglioni nella Collegiata di Santa Maria Maggiore a Spello (1501).\nPi\u00f9 tardi, l'espediente venne ripreso da Annibale Carracci in un \"Autoritratto su cavalletto\" (1605).\nGli autoritratti autonomi: sviluppo concettuale e sperimentazioni tecniche.\nAccanto al genere \u00abambientato\u00bb, la seconda met\u00e0 del Quattrocento e tutto il secolo successivo videro, con il rapido rafforzarsi del prestigio sociale degli artisti, un notevole sviluppo dell'autoritratto come genere autonomo, nel quale l'artista si poneva come protagonista assoluto della composizione: si tratta senza dubbio del filone destinato a incontrare maggior successo e a diventare predominante nei secoli successivi, nonch\u00e9 punto di arrivo del processo di codificazione dell'autoraffigurazione medievale e rinascimentale.\nL'autonomia del genere venne probabilmente inaugurata da un medaglione di Jean Fouquet conservato al Museo del Louvre, datato 1450 e di conseguenza considerato il primo autoritratto autonomo della storia. Tuttavia, \u00e8 stato ipotizzato che la persona raffigurata nel celebre \"Ritratto di uomo con turbante rosso\" (1433) di Jan Van Eyck sia proprio il pittore stesso: in questo modo la nascita dell'autoritratto come genere autonomo sarebbe anticipata di circa venti anni.\nMolto spesso l'autoritratto veniva concepito ed eseguito con finalit\u00e0 di ostentazione del proprio ruolo sociale e culturale. Celebre a questo proposito \u00e8 l\"Autoritratto di Berlino\" di Tiziano, dipinto tra il 1560 e il 1565, in cui l'artista, ormai anziano ed affermato, si ritrasse ancora vigoroso e con al collo la vistosa catena d'oro, insegna del titolo di Conte Palatino conferitogli da Carlo V nel 1533. Di tutt'altra resa psicologica \u00e8 invece il celebre \"Autoritratto\" di Raffaello, nel quale l'urbinate d\u00e0 di s\u00e9 un'immagine delicata e quasi effemminata, in modo non dissimile da quanto fece pochi anni dopo ne \"La scuola di Atene\", ma presa quasi di spalle, con una soluzione compositiva ancora pi\u00f9 moderna.\nInfatti, sul piano tecnico, l'impostazione tipica dei ritratti ambientati, secondo la quale il pittore si raffigurava nell'atto di compiere una leggera torsione del volto rispetto al busto e le ricerche quattro-cinquecentesche sugli effetti volumetrici delle figure, nate nel contesto della disputa sul \u00abprimato delle arti\u00bb che contrappose scultori e pittori, e nelle quali primeggiarono fra i secondi Leonardo e Giorgione, aprirono la strada a quella che divenne una delle sperimentazioni pi\u00f9 ardite nella pittura rinascimentale, quella finalizzata agli effetti volumetrici, se non addirittura tridimensionali, dei ritratti e degli autoritratti. Generalmente l'effetto veniva ricreato accentuando la torsione del corpo, come ad esempio, oltre che nello stesso autoritratto di Raffaello, nell\"Autoritratto come David\" (1509-10) e nell\"Autoritratto di Budapest\" (1510) di Giorgione, a volte spingendo l'effetto fino a creare autoritratti quasi di spalle, come nel caso del \"Giovane con pelliccia\" di Palma il Vecchio (1509-10), grandemente lodato dal Vasari. \nIn alcuni casi, specialmente in ambito veneto, si punt\u00f2 invece ad una vera e propria tridimensionalit\u00e0 e per raggiungerla si arriv\u00f2 a scomporre l'immagine attraverso elaborati giochi di specchi, sulla scorta di quanto gi\u00e0 sperimentato proprio da Giorgione in un dipinto perduto, nel quale un cavaliere era raffigurato nell'atto di togliersi l'armatura in riva ad un ruscello, le cui acque riflettevano l'immagine da altri punti di vista, dando all'osservatore la possibilit\u00e0 di guardare il soggetto da diverse angolature. In fatto di autoritratti, il caso forse pi\u00f9 celebre \u00e8 quello del \"Ritratto di Gaston de Foix\" del Savoldo (1529), che potrebbe in realt\u00e0 essere pi\u00f9 verosimilmente un autoritratto: il soggetto \u00e8 ritratto di tre quarti, come da tradizione, ma la sua immagine \u00e8 visibile anche da dietro, da ben due diverse angolature, per mezzo dei due specchi presenti nella scena. I giochi di specchi furono portati a conseguenze ancora pi\u00f9 fantasione nel secolo successivo dall\"Autoritratto \" di Johannes Gumpp (1646), in cui il pittore si raffigur\u00f2 di spalle nell'atto di guardare il suo volto allo specchio e di riprodurlo contestualmente sulla tela, mostrandosi \u00aba destra come ricordo della sua immagine riflessa nello specchio, a sinistra come egli stesso si vede riflesso e al centro come pensa di essere visto dagli altri [...] a ricordare che ogni \"copia\" del reale non pu\u00f2 essere considerata il suo \"doppio\" quanto piuttosto il ricordo del modello\u00bb, in una sorta di triplice dialogo tra finzione e realt\u00e0.\nIl criptoritratto e l'autoritratto delegato.\nI filoni del criptoritratto e dell'autoritratto delegato ebbero particolarmente successo in contesto fiammingo. Il primo ebbe come pi\u00f9 noto esponente Jan van Eyck, il quale si ritrasse nell'immagine riflessa dello specchio nel \"Ritratto dei coniugi Arnolfini\" (1434) e nei riflessi dello scudo di san Giorgio nella \"Madonna del canonico Van der Paele\" (1436). Analoga sperimentazione fu ripresa nel 1625 dall'olandese Pieter Claesz nella sua \"Vanit\u00e0\" (o \"Natura morta con ritratto\").\nIn ambito italiano sono celebri anche i due inserimenti del proprio volto che Andrea Mantegna fece nella decorazione della Camera degli sposi nel Castello di San Giorgio a Mantova. Oltre ad una targa dedicatoria firmata, egli infatti mimetizz\u00f2 il suo ritratto in \"grisaille\" fra il fogliame decorativo di un pilastro dipinto a \"trompe-l'\u0153il\" e in una nuvola del cielo nell'oculo affrescato sul soffitto.\nL'autoritratto delegato fu reso particolarmente noto da Rogier van der Weyden, che si ritrasse nei panni di san Luca nel dipinto \"San Luca dipinge il ritratto della Vergine\" (1435-38), ed ebbe seguaci come Dirk Bouts, Jan Gossaert e Lancelot Blondeel (1498-1561).\nIl gusto per il misterioso, il macabro, l'aberrante.\nIl Rinascimento vide anche la nascita di quel particolare gusto per autoritratti inquietanti che fu caratteristico di una certa pittura dei secoli successivi (Caravaggio, Allori, G\u00e9ricault e altri).\nEmblematico di questo sottogenere, e in generale del rapporto fra pittura, virtuosismo, analisi psicologica, magia ed alchimia, fu l\"Autoritratto entro uno specchio convesso\" del Parmigianino (1503-1540): dipinto nel 1523 circa, esso rivela una particolare attenzione del pittore al tema dei giochi ottici e alla distorsione della propria immagine, attenzione a cui non \u00e8 estraneo il suo interesse per la magia e l'alchimia rimproveratogli dal Vasari.\nIn diverso contesto geografico, l\"Autoritratto con la moglie\" di Hans Burgkmair il Vecchio (1473-1531), dipinto nel 1529, fu l'ultimo dipinto del pittore tedesco prima della morte, avvenuta pochi anni dopo. Quasi in segno di premonizione, l'artista si ritrasse insieme alla moglie davanti ad uno specchio nel quale appaiono riflessi, invece che i due volti, due teschi. In questo dipinto, considerato il capolavoro di Burgkmair, la ricerca coloristica di ispirazione veneta si fonde con rara felicit\u00e0 con il tema simbolico ed esistenziale tipicamente nordico.\nDi pochi anni successivo \u00e8 il ritratto di s\u00e9 che Michelangelo nascose nel \"Giudizio Universale\". San Bartolomeo, secondo la tradizione morto scuoiato, viene mostrato con le sembianze di Pietro Aretino e nell'atto di reggere la sua pelle: evidente \u00e8 per\u00f2 la differenza di sembianze fra il santo e quest'ultima, che infatti cela l'autoritratto del pittore. Il motivo che spinse Michelangelo a ritrarsi nell'affresco sta forse nel divieto che gli artisti che lavoravano per il Vaticano avevano di firmare le loro opere. I possibili significati sottesi di questa particolare scelta caricano l'autoritratto di implicazioni autobiografiche. \u00c8 infatti stato ipotizzato che Michelangelo volesse in questo modo alludere alle sofferenze causategli dal ritorno a Roma nel 1534 per l'esecuzione del \"Giudizio\", come \u00e8 stata notata la coincidenza per cui san Tommaso, al quale Michelangelo era particolarmente devoto, si trova nella composizione vicino a lui ed \u00e8 l'unico personaggio ad incrociare il suo sguardo con quello del Cristo, al quale rivolge anche un gesto di preghiera, alludendo forse a una speranza da parte dell'artista di intercessione per la sua anima. Secondo un'altra ipotesi, la scena alluderebbe alla vicenda che vide l'Aretino accusare Michelangelo di omosessualit\u00e0 in seguito a risentimenti personali dovuti proprio a diverse opinioni sulla gestione dei lavori nella Cappella Sistina: l'immagine di Michelangelo scorticato fra le mani dell'Aretino (nei panni del santo) sarebbe pertanto una testimonianza di quanto egli si sentisse ferito e straziato dalle accuse dal poeta.\nNegli anni novanta l'artista e scrittrice statunitense Lilian Schwartz propose di individuare nel volto della \"Monna Lisa\" i lineamenti di Leonardo, basandosi su sovrapposizioni grafiche fra il dipinto e l'autoritratto di Torino, rese possibili dalla rotazione a specchio di quest'ultimo. A supporto di questa teoria \u00e8 inoltre stato portato l'uso da parte di Leonardo della scrittura speculare. Nel 1998 invece Vittoria Haziel individu\u00f2 un autoritratto leonardesco occulto nella Sacra Sindone.\nGli autoritratti di Albrecht D\u00fcrer.\nL'artista che nel XV secolo approfond\u00ec maggiormente gli aspetti dell'autoraffigurazione, facendone un tema centrale della sua produzione, fu il tedesco Albrecht D\u00fcrer (1471-1528). Egli dipinse una cinquantina di autoritratti, rivelando un'attenzione fin quasi ossessiva per la propria immagine e per l'affermazione della propria personalit\u00e0. Racconto autobiografico e ostentazione del proprio prestigio sociale sono di conseguenza le due direttrici della produzione d\u00fcreriana.\nIl primo ad essere eseguito fu l\"Autoritratto all'et\u00e0 di tredici anni\" (1484), un disegno in cui, pur con qualche sbavatura esecutiva, si nota gi\u00e0 una notevole abilit\u00e0 tecnica; l'autore non se ne separ\u00f2 mai, tanto da apporre anni dopo sulla parte alta del foglio l'annotazione \u00abNel 1484 ho restituito le mie sembianze sulla base di un'immagine speculare quando io, Albrecht D\u00fcrer, ero ancora un fanciullo\u00bb. Altri autoritratti disegnati furono l\"Autoritratto a venti anni\" (o \"Autoritratto con fascia\", 1491), l\"Autoritratto da ventiduenne\" (1493), l\"Autoritratto da malato\" (1507), e l\"Autoritratto come uomo di dolore\" (1522).\nQuanto ai dipinti, l'artista tedesco si ritrasse in tre opere particolarmente note. Nell\"Autoritratto con fiore d'eringio\" (1493) l'autore svela una dimensione affettiva privata: l'eringio era considerato, fin dai tempi di Plinio, simbolo della fedelt\u00e0 coniugale; questo particolare, e la circostanza per cui il dipinto era stato eseguito originariamente su pergamena, facilmente arrotolabile, fanno pensare che fosse stato inviato alla fidanzata Agnes Frey. Gli altri due celebri autoritratti hanno invece un significato pubblico e professionale pi\u00f9 evidente. L\"Autoritratto con guanti\", eseguito nel 1498 sull'onda del successo dell\"Apocalisse\" -ma anche a seguito dell'ingresso nella nobilt\u00e0 norimberghese-, \u00e8 un elogio di se stesso e del suo prestigio intellettuale e professionale, in cui egli si presenta come degno della fiducia e della stima dei ceti pi\u00f9 elevati, ricorrendo ad elementi quali \u00abil taglio, la monumentalit\u00e0, l'aria italiana e rinascimentale, i chiari colori, la raffinatezza delle vesti, l'eleganza della posa, fra nastro, manica e guanti, e quel tanto di manifesta altezzosit\u00e0 dallo sguardo\u00bb. Nel celeberrimo \"Autoritratto con pelliccia\" (1500) il pittore accentu\u00f2 ulteriormente la considerazione della sua figura: la ieraticit\u00e0 della posa e il gesto della mano, simile a quello benedicente del \"Salvator mundi\", suggeriscono un'identificazione con Cristo e un accostamento ai dettami dell'Imitatio Christi, nonch\u00e9 al pensiero all'epoca ricorrente, in base al quale il potere creativo dell'artista sarebbe infuso direttamente da Dio. Intenti analoghi sono presenti nel poco noto \"Autoritratto come Ecce Homo\" (1523).\nTuttavia, uno degli autoritratti pi\u00f9 curiosi di D\u00fcrer \u00e8 anche uno dei meno noti: si tratta dell\"Autoritratto da nudo\", un disegno preparatorio databile fra il 1500 e il 1505 di cui sono ignote la funzione e la destinazione. La posizione innaturale ed affaticata, lo sguardo accentuato e interrogativo e l'estremo realismo anatomico, portato fino a descrivere l'ombra che l'organo genitale proietta sulla coscia destra, sembrano condurre a un'indagine di s\u00e9 quasi espressionistica. Inoltre, il disegno \u00e8 considerabile la prima immagine nella storia dell'arte che un pittore d\u00e0 di se stesso nudo.\nIl pittore tedesco pratic\u00f2 con frequenza il genere dell'autoritratto \u00absituato\u00bb, ritraendosi nei panni di numerosi personaggi delle sue composizioni, come avvenne ad esempio nell\"Altare Jabach\" (1503-1504), nell\"Adorazione dei Magi\" (1504), nella \"Festa del Rosario\" (1506), nell\"Altare Heller\" (1507-1509), nel \"Martirio dei Diecimila\" (1508) e nell\"Adorazione della Santissima Trinit\u00e0\" (1511). Ma la vena autobiografica della sua pittura si estese anche alle numerose raffigurazioni di membri della sua famiglia.\nL'autoritratto scultoreo rinascimentale.\nGenere praticato prevalentemente in ambito pittorico, non \u00e8 per\u00f2 difficile trovare notevoli esempi di autoritratti di scultori. Oltre a quelli gi\u00e0 citati di epoca medievale, episodi notevoli furono in epoca rinascimentale quelli di Lorenzo Ghiberti, che si ritrasse sulla porta nord e sulla porta est (detta \u00abdel paradiso\u00bb) del Battistero di Firenze, e del Filarete, che raffigur\u00f2 s\u00e9 stesso con in mano un compasso, a sottolineare il suo ruolo di architetto, nella porta del Filarete della Basilica di San Pietro.\nLe molteplici direttive dell'autoritratto seicentesco.\nNel corso del XVII secolo si intersecarono almeno quattro diversi filoni ricorrenti: quelli nuovi dell'introspezione psicologica, dell'autoritratto \u00abdi gruppo\u00bb e dell'autoritratto allegorico, oltre a quello, in continuit\u00e0 rispetto al passato, dell'autoraffigurazione in chiave professionale.\nIndagine psicologica e significati autobiografici.\nL'interesse per la psiche dei soggetti raffigurati, che nel secolo precedente ebbe talvolta come retroterra culturale il pensiero pseudoscientifico dell'epoca, basato elementi magici, alchemici e fisiognomici, prese nel Seicento una piega decisamente pi\u00f9 moderna, razionale e scientifica. In Francia, ebbero dapprima notevole popolarit\u00e0 le teorie di Charles Le Brun, che tent\u00f2 di dare un inquadramento scientifico alla fisiognomica, basandosi anche sulle teorie dello zoomorfismo di Giambattista della Porta con un successo tale da indirizzare le scelte degli ambasciatori di Luigi XIV sulla base dell'analisi delle caratteristiche dei visi e dei crani dei candidati. Il successo di questo pensiero trov\u00f2 notevoli riscontri anche all'estero, anche a causa della centralit\u00e0 politica, sociale e culturale di cui godeva la corte francese in Europa, e fin\u00ec col costituire l'anello di congiunzione fra la componente magica del Cinquecento e quella razionalista del Seicento. Il passo successivo fu dunque quello compiuto dal pensiero di filosofi e scienziati quali Francesco Bacone, Renato Cartesio e Baruch Spinoza, i quali diedero alla cultura europea una concezione dell'uomo come parte integrante di una realt\u00e0 naturale pi\u00f9 ampia, sempre indagabile scientificamente e razionalmente.\nLo studio di questa razionalit\u00e0 e dei moti dell'animo umano cominciarono di conseguenza a caratterizzare numerosi ritratti ed autoritratti dell'epoca. Esempio di questo nuovo sentire artistico \u00e8 l\"Autoritratto\" di Gian Lorenzo Bernini di Galleria Borghese: dipinto nel 1623 circa, rivela una notevole immediatezza e un'efficace introspezione psicologica, generata dall'espressione corrucciata e dal taglio compositivo insolito, all'altezza delle spalle.\nIndagine psicologica e riflessione autobiografica si fanno elementi ancor pi\u00f9 centrali e drammatici nell'autoritratto che Caravaggio ambient\u00f2 nel \"Davide con la testa di Golia\" (1606-10). Il pittore raffigur\u00f2 le proprie sembianze nella testa di Golia, recisa e grondante sangue, mentre sulla spada impugnata da Davide l'iscrizione \u00ab\"H-AS O S\"\u00bb \u00e8 interpretata come un'abbreviazione del motto agostiniano \u00abHumilitas occidit superbiam\u00bb (\u00abL'umilt\u00e0 uccide la superbia\u00bb): si tratterebbe quindi di una simbolica dichiarazione di pentimento del pittore per la superbia che lo spinse ad assassinare a Roma Ranuccio Tomassoni nel 1606, rimediando una condanna a morte proprio per decapitazione.\nAnaloga raffigurazione del proprio volto \u00e8 quella operata da Cristofano Allori nel dipinto \"Giuditta con la testa di Olofrene\" del 1613.\nL'autoritratto come segno distintivo professionale.\nNel frattempo, rimaneva pure in voga la chiave espressiva pi\u00f9 tradizionale dell'autoritratto, ossia la testimonianza della propria attivit\u00e0 pittorica. Le ambientazioni si fecero tuttavia sempre pi\u00f9 preziose ed aristocratiche, come ad esempio in \"Las Meninas\" (1656) di Diego Vel\u00e1zquez, dove \u00abla scenografia nobile [...] \u00e8 occasione di una composizione singolare e prodigiosamente elaborata, che ne fa un'esaltazione misteriosa e sapiente dell'arte della pittura oltre che del personaggio stesso del pittore\u00bb. La sua posizione defilata e incongrua nella composizione, i diversi piani prospettici e luministici in cui si trovano le figure, ma soprattutto la presenza del Re e della Regina riflessi nello specchio, allo stesso tempo personaggi e osservatori della scena, in una contrapposizione interno/esterno rispetto al dipinto ripresa dal \"Ritratto dei coniugi Arnolfini\", creano una caoticit\u00e0 compositiva voluta e raffinata che fa del dipinto il \u00abcapolavoro riassuntivo dell'arte spagnola e supremo esempio di ritratto di gruppo\u00bb.\nIn termini analoghi, nell\"Autoritratto\" di Nicolas Poussin, eseguito nel 1650, l'ambientazione all'interno dell\"atelier\", la figura dipinta che si intravede sullo sfondo, probabilmente un'allegoria della Pittura, la posa eretta, lo sguardo fermo, la toga dal gusto classico, il prezioso anello e la cartella di disegni tenuta in mano qualificano l'artista come \u00abprincipe della pittura\u00bb.\nInfine, quello dell'artista al lavoro fu un tema particolarmente caro alle donne pittrici: gi\u00e0 Sofonisba Anguissola aveva inaugurato nel Cinquecento questo particolare filone femminile, sviluppato nel secolo successivo da Artemisia Gentileschi con un \"Autoritratto come pittrice\" e con il celebre \"Autoritratto come allegoria della Pittura\" (1638), portatore al contempo di significati simbolici e allegorici.\nGli autoritratti di gruppo.\nL'aristocraticit\u00e0 dell'ambientazione o degli atteggiamenti in cui il pittore si raffigurava caratterizzarono anche il terzo filone seicentesco, quello dell'autoritratto \u00abdi gruppo\u00bb, in cui gli artisti si ritraevano in compagnia di altre persone, in genere amici o familiari, particolarmente in voga in ambito nordico, e specialmente fiammingo, e in generale tutta la produzione di autoritratti in quelle aree geografiche. Pittori particolarmente rappresentativi in questo senso furono in particolare Antoon van Dyck e Pieter Paul Rubens.\nDel primo, la ricercatezza delle vesti e l'espressivit\u00e0 del volto caratterizzano la serie di quattro autoritratti giovanili dipinti tra il 1613 e il 1623 e conservati a Vienna, Monaco, New York e San Pietroburgo, caratteristiche ancora pi\u00f9 evidenti nel pi\u00f9 maturo \"Autoritratto con girasole\" del 1632-33. Emblematico invece del soggetto di gruppo \u00e8 invece l\"Autoritratto con Sir Endymion Porter\" (1635). L'opera da un lato evidenzia il legame di profonda amicizia fra l'artista e Endymion Porter, la cui solidit\u00e0 sembra suggerita dalla roccia su cui entrambi posano la mano. Al contempo tuttavia \u00e8 sottolineato il divario sociale che divide i due soggetti: Porter, uno dei principali esponenti della corte di Carlo I, \u00e8 raffigurato in posizione quasi frontale, con lo sguardo fermo verso quello dell'osservatore, oltre che riccamente abbigliato; Van Dyck al contrario \u00e8 ripreso di tre quarti, con un'espressione quasi intimidita e una posa pi\u00f9 modesta, oltre che vestito in modo pi\u00f9 semplice.\nDi Rubens, oltre ad alcuni autoritratti autonomi, se ne ricordano parecchi di gruppo, tanto da far considerare l'autore il principale esponente di questo filone: l\"Autoritratto con amici a Mantova\" (1602-04), l\"Autoritratto con la moglie Isabella Brant\" (1609-10), l\"Autoritratto con la moglie e il figlio\" (1638) e l\"Autoritratto con il figlio Alberto\". Appartenente a questo stesso genere, ma al contempo esempio di autoritratto e ritratto \u00abdelegato\u00bb, in cui i soggetti vestono i panni di altri personaggi, reali o di fantasia, \u00e8 il dipinto \"I quattro filosofi\" (1611-12), in cui Rubens appare in piedi sulla sinistra con lo sguardo a cercare quello dell'osservatore, secondo la consuetudine degli autoritratti \u00abambientati\u00bb tardo-quattrocenteschi.\nL'autoritratto delegato.\nLa diffusione di ritratti \u00aballegorici\u00bb, in cui il soggetto veniva raffigurato nei panni di un personaggio storico o mitologico o di fantasia, tocc\u00f2 anche la produzione degli autoritratti, innestandosi sul tradizionale filone degli autoritratti delegati, nei quali si diffusero sempre pi\u00f9 ambientazioni mitologiche (specialmente nel XV e nel XVI secolo) e arcadiche (tra il XVII e il XVIII secolo), e contenuti allegorici.\nFra le pi\u00f9 note raffigurazioni di s\u00e9 in panni altrui che i pittori del Seicento lasciarono c'\u00e8 l\"Autoritratto in veste di guerriero\" di Salvator Rosa, realizzato negli anni quaranta. In esso il pittore si raffigura come guerriero, con in mano una spada e sullo sfondo un fucile e una tromba, al fine di dare di s\u00e9 un'immagine di uomo ribelle, impulsivo e bellicoso, come in effetti era. Ma al contempo lo sguardo lascia intravedere un senso di solitudine e una malinconia difficilmente mascherabili. Differente e meno nota \u00e8 la variante di profilo.\nCos\u00ec come la tradizione del ritratto allegorico riguard\u00f2 massimamente la raffigurazione di soggetti femminili, allo stesso modo l'uso di raffigurarsi in panni altrui si fece ricorrente nel repertorio delle donne pittrici, fra le quali spicca Artemisia Gentileschi, autrice di un \"Autoritratto come martire\" (1615), di un \"Autoritratto come suonatrice di liuto\" (1615-17) e di un \"Autoritratto come allegoria della Pittura\" (1638).\nGli autoritratti di Rembrandt.\nAl pari di D\u00fcrer, Rembrandt si dedic\u00f2 all'autoraffigurazione con particolare costanza, lasciando quarantasei autoritratti, disegnati e dipinti, che condensano tutti i filoni tipici della produzione seicentesca.\nQuello che pi\u00f9 colpisce \u00e8 tuttavia il loro essere tasselli di una lunga e precisa autobiografia per immagini, fisica, morale e familiare. Il primo \"Autoritratto con gorgiera\" (1629) restituisce l'immagine di un giovane spavaldo, l\"Autoritratto con Saskia nella parabola del figliol prodigo\" (1635) \u00e8 una testimonianza della spensieratezza del pittore con la moglie, mentre l\"Autoritratto a trentaquattro anni\" del 1640, ispirato al modello del \"Ritratto di Baldassarre Castiglione\" che Rembrandt aveva cercato invano di acquistare ad un'asta tenuta ad Amsterdam l'anno precedente, segna l'apice dei successi personali e professionali dell'artista. Da quel momento cominci\u00f2 un lento declino umano, con la morte della moglie Saskia nel 1642, del figlio Titus nel 1668, i problemi con la committenza, le difficolt\u00e0 finanziarie che lo costrinsero a vendere i suoi beni e la vecchiaia incombente. Furono proprio gli autoritratti che, nel tentativo di trasmettere sulla tela la propria crescente sofferenza, diedero a Rembrandt l'intuizione di operare quel progressivo disfacimento della pennellata e della materia pittorica che cancell\u00f2 le tracce della luminosa e squillante precisione dei dipinti giovanili, secondo un percorso stilistico che provoc\u00f2 lo stupore dei contemporanei e che ebbe come unico precedente il \u00abnon finito\u00bb tizianesco. In quello noto come \"Ultimo autoritratto\" (1669) l'immagine del pittore \u00e8 ormai quella di un vecchio solo, in cui solo la dignit\u00e0 dello sguardo riesce a bilanciare i devastanti segni che il tempo e le difficolt\u00e0 hanno lasciato sul volto. Anche la produzione ritrattistica del pittore nasconde spesso un'analoga introspezione autobiografica: i ritratti delle persone a lui vicine manifestano sempre affetto e tenerezza: \"Saskia col fiore rosso\" (1641) \u00e8 l'ultimo toccante omaggio tributato alla moglie, ormai morente e con il volto segnato dalla tubercolosi, da Rembrandt, del quale \u00abogni ritratto \u00e8 un autoritratto\u00bb.\nDopo Rembrandt: l'autoritratto nel Settecento.\nLe ricerche di Rembrandt chiusero idealmente la stagione della sperimentazione e della codifica del genere dell'autoritratto, stagione che and\u00f2 approssimativamente dal XV al XVII secolo e che port\u00f2 il genere ad avere una sua importanza ed autonomia nella tradizione artistica europea.\nNella pittura del XVIII secolo, dominata dal tema del racconto, l'autoritratto torn\u00f2 ad una tradizionale raffigurazione del pittore volta a sottolinearne il ruolo di artista, come nell\"Autoritratto col cane\" (1745) di William Hogarth, raffigurazione non di s\u00e9 ma del proprio autoritratto, come ai tempi del Perugino e del Pinturicchio, o nell\"Autoritratto nello studio\" (1793-95) di Francisco Goya, curioso dal punto di vista sia dell'abbigliamento che della resa luministica; lo spagnolo si ritrasse inoltre ne \"La famiglia dell'infante don Louis\" (1783-84), con la medesima soluzione compositiva adottata da Velazquez in \"Las meninas\", e in \"Goya curato dal dottor Arrieta\" (1820).\nIn questo genere di opere, in cui il pittore sottolineava il proprio ruolo, era usanza autoritrarsi in ambienti sontuosi e in abiti eleganti, sfoggiando le medaglie e i riconoscimenti continuamente concessi dai loro mecenati: non solo si descriveva la professione, ma se ne rivendicava il prestigio.\nPure il temperamento umano rimase oggetto di indagine della ritrattistica settecentesca, come ad esempio nell\"Autoritratto\" (1775) di Jean-Baptiste Chardin. Notevoli furono inoltre, sul finire del secolo, alcuni autoritratti di Anton Raphael Mengs e di Jacques-Louis David.\nL'Ottocento.\nIl recupero della polarit\u00e0 fra raffigurazione sociale e introspezione psichica.\nLa tendenza del XIX secolo fu quella di recuperare l'antica polarit\u00e0 che aveva guidato i pittori nella raffigurazione del proprio volto, ossia quella fra affermazione del loro ruolo pittorico e introspezione psicologica. Sul primo versante notevole \u00e8 la produzione di Gustave Courbet, che nei suoi numerosi autoritratti ricerc\u00f2 sempre la propria rivendicazione sociale; il pi\u00f9 celebre \u00e8 senza dubbio \"L'Atelier\" (1854-55), che, come spiegato dallo stesso Courbet in una lettera a Jules Champfleury, rappresenta simbolicamente la storia della propria carriera di pittore. Allo stesso modo, Jean-Auguste-Dominique Ingres, Jean-Baptiste Camille Corot, James Abbott McNeill Whistler, Camille Pissarro e Claude Monet prestarono sempre attenzione all'immagine che volevano dare di s\u00e9 e del proprio ruolo.\nCaratteristiche del tutto peculiari sono quelle registrate nell'ambito del romanticismo nei primi anni del XIX secolo. In questo contesto si ebbe un profondo mutamento del ruolo dell'artista nella societ\u00e0: i giovani pittori romantici cominciarono a considerare l'arte una vocazione, pi\u00f9 che una normale professione, e la carriera artistica tendeva a diventare una libera scelta dei giovani, anche in contrasto con le famiglie, a tal punto che il dedicare la propria vita all'arte veniva spesso considerato un atto di ribellione familiare e sociale. Ecco quindi che negli autoritratti dell'epoca, e specialmente in quelli giovanili, compaiono pose e sguardi arroganti. L'enfatizzazione del concetto di vocazione all'arte come scelta esistenziale port\u00f2 sempre pi\u00f9 spesso a uno snobismo nei confronti dei guadagni e della realizzazione economica e sociale, oltre che un diverso approccio, se non addirittura un rifiuto, verso la committenza, e crebbe di conseguenza l'ostentazione negli autoritratti di atteggiamenti di sufficienza. Il rifiuto stesso di considerare l'arte una professione contribu\u00ec a diffondere la moda di ritrarsi senza gli attributi professionali e non pi\u00f9 nell'atto di dipingere, davanti al cavalletto e con in mano la tavolozza e il pennello. Gli abiti, da lussuosi quali erano negli autoritratti settecenteschi, si fecero poco curati e spesso indossati con negligenza: le camicie diventarono scollate, le cravatte male annodate e le capigliature scarmigliate, in stile byroniano. Identiche caratteristiche si possono riscontrare nei ritratti che i pittori romantici facevano ad altri artisti, letterati e musicisti.\nSul secondo versante, quello dell'introspezione psicologica, il tema si fece nell'Ottocento particolarmente profondo e drammatico, sulla scorta dell'interesse per la psiche umana sfociato sul finire del secolo nella fondazione della psicoanalisi da parte di Sigmund Freud. Ugualmente rilevante fu la nuova dimensione sociale in cui gli artisti si trovarono a vivere, non pi\u00f9 professionisti dalla notevole caratura culturale e dal grande riconoscimento sociale ed economico, bens\u00ec, sempre pi\u00f9 spesso, personalit\u00e0 isolate in un mondo borghese da loro giudicato ipocrita e conformista.\nLa drammaticit\u00e0 di queste condizioni fu evidente negli autoritratti di Vincent van Gogh, probabilmente il principale artista (dai tempi di Rembrandt, anch'egli olandese) tra quelli che fecero della propria immagine un soggetto ricorrente della propria pittura, in chiave di racconto autobiografico. All'epoca dei ricoveri in ospedale e nel manicomio psichiatrico (1889), Van Gogh dipinse numerosi autoritratti dal notevole impatto psicologico. Nell\"Autoritratto con la pipa\" il pittore si mostr\u00f2 con l'orecchio sinistro, che si era tagliato in un gesto di autolesionismo, bendato, in un impianto cromatico dominato dalle stridenze fra colori complementari. Nell\"Autoritratto con l'orecchio bendato\" il viso appare emaciato, lo sguardo assente e l'abbigliamento suggerisce chiusura e isolamento nei confronti dell'osservatore e dell'ambiente esterno. Analogamente, nell\"Autoritratto\" conservato al Museo d'Orsay l'artista si presenta teso, al contempo aggressivo ed intimorito, su uno sfondo del tutto astratto, le cui vorticose pennellate ingenerano un effetto psichico particolarissimo.\nNegli stessi anni, Paul Gauguin matur\u00f2 una vera e propria ossessione per la propria immagine. I dipinti \"I miserabili\" (1888), dedicato proprio a Van Gogh, \"Autoritratto con tavolozza\" (1891) e \"Autoritratto con cappello\" (1893) comunicano astio e spavalderia; in un \"Autoritratto\" del 1889 arriv\u00f2 a ritrarsi in una sorta di personificazione di Satana: l'aureola e l'ambientazione stretta fra le mele e il serpente suggeriscono infatti l'immagine dell'angelo caduto, mentre lo sguardo altezzoso suggerisce disprezzo per il mondo.\nProfondamente introspettivo \u00e8 pure l\"Autoritratto con sigaretta\" (1895) di Edvard Munch.\nL'influenza della fotografia.\nNella prima met\u00e0 del secolo fece la comparsa nella storia dell'arte la fotografia, con la sua carica di novit\u00e0 e la possibile conflittualit\u00e0 con la tecnica pittorica. Tuttavia alcuni pittori sfruttarono le potenzialit\u00e0 tecniche del mezzo fotografico a loro vantaggio. In fatto di autoritratti, ma in generale in buona parte della sua produzione pittorica, Edgar Degas rese piuttosto manifeste queste potenzialit\u00e0. Il dipinto \"Degas che saluta\" (1863), pur non costituendo probabilmente una copia, potrebbe comunque derivare da un'attenta osservazione di una fotografia: lo si desume innanzitutto dall'assenza delle inversioni destra-sinistra tipiche dei dipinti eseguiti allo specchio; inoltre dell'artista \u00e8 pervenuta fino ai giorni nostri una fotografia fortemente somigliante, quanto a tema e impostazione, a questo autoritratto. \u00c8 stato inoltre visto nel gesto del saluto una sorta di commiato ad una forma di figurazione all'epoca ritenuta sul punto di scomparire, proprio a causa della concorrenza della fotografia. In questo come in altri autoritratti, Degas si tenne ben lontano dalle drammatiche raffigurazioni interiori di alcuni suoi colleghi, preferendo piuttosto mostrarsi come un raffinato ed elegante \"dandy\", perfettamente integrato e a suo agio nella societ\u00e0.\nIl Novecento.\nOrmai pienamente indagato e codificato, il genere dell'autoritratto chiuse la sua stagione pi\u00f9 felice con la fine del XIX secolo, pur non essendosi mai verificato un suo radicale abbandono. Nei primi anni del Novecento la sensibilit\u00e0 espressionista diede vita a raffigurazioni in cui il tormento interiore, l'alienazione sociale e il racconto della tragedia bellica sono alla base di scelte stilistiche peculiari, in continuit\u00e0 con l'introspezione psicologica ricercata dai pittori del secolo precedente. Significativi in questo senso sono gli autoritratti di Picasso, Max Beckmann ed Ernst Ludwig Kirchner.\nNon ancora del tutto abbandonato da parte dei pittori futuristi (Luigi Russolo), surrealisti (Max Ernst e Hans Bellmer) e della Nuova Oggettivit\u00e0 (Otto Dix), l'autoritratto cess\u00f2 di essere praticato, al pari di ogni altra forma di figurazione, con l'avvento dell'astrazione, salvo per quei movimenti che ad essi si opponevano in nome di un auspicato \u00abritorno all'ordine\u00bb, per poi conoscere una certa rinascita grazie alla Nuova figurazione e alla Pop art, nel cui ambito si ritrovano spesso modelli comunicativi di stampo espressionista, rinnovati dalle contaminazioni fra pittura, grafica e fotografia, con momenti notevoli da parte di Andy Warhol e Francis Bacon.\nDel tutto particolari sono gli autoritratti della messicana Frida Kahlo, che incentr\u00f2 sull'autoraffigurazione buona parte della propria ricerca artistica. Con uno stile raffigurativo tipico dell'arte indio-messicana e profondamente influenzato tanto dal surrealismo quanto dallo stile \"na\u00eff\" di Diego Rivera, la pittrice condens\u00f2 nei propri ritratti i suoi tormenti personali, dovuti al grave incidente giovanile, alla conseguente malattia, alle gravidanze interrotte, al burrascoso matrimonio con Rivera, ma anche tematiche sociali e politiche, legate al femminismo e alla lotta per i diritti degli indios messicani.\nCollezioni e mostre di autoritratti.\nLa pi\u00f9 ricca ed importante collezione al mondo di autoritratti \u00e8 quella conservata e solo parzialmente esposta nel Corridoio vasariano a Firenze: inaugurata da Leopoldo de' Medici nel 1664, che cominci\u00f2 ad accumulare opere acquistate o commissionate appositamente, si ampli\u00f2 con i secoli fino all'acquisizione della collezione di circa trecento ritratti del XX secolo di Raimondo Rezzonico nel 2006 da parte della Galleria degli Uffizi, a cui il Corridoio appartiene. Oggi la collezione ammonta a pi\u00f9 di 1700 opere.\nFra le esposizioni, notevole fu quella che si tenne nel 1916 a Milano, organizzata dalla Famiglia artistica, durante la quale furono esposti autoritratti dei soci del sodalizio, in un'antologica dei principali artisti italiani a cavallo fra Ottocento e Novecento, tra cui Gerolamo Induno, Giovanni Carnovali, Umberto Boccioni, Vincenzo Gemito, Gaetano Previati e Aldo Carpi.\nNel 2005 fu organizzata alla National Portrait Gallery di Londra \"Self portrait: Renaissance to contemporary\", un'ampia mostra di autoritratti dal Rinascimento alla contemporaneit\u00e0, curata da Anthony Bond e Joanna Woodall, con opere in buona parte provenienti dal Corridoio vasariano.\nL'autoritratto nell'arte extraeuropea.\nAl di fuori dell'arte europea e occidentale in genere, l'autoritratto \u00e8 un genere poco diffuso se non del tutto sconosciuto.\nL'arte indiana, salvi episodi recenti e non illustri, non ha mai elaborato nulla di assimilabile all'autoritratto. Ci\u00f2 si spiega con il carattere sacro, pubblico e impersonale dell'arte, con la scarsa attenzione ai tratti fisici delle persone, con la scarsa consistenza del genere del ritratto, oltre che con un ruolo del tutto artigianale di scultori e pittori, simile a quello rinvenibile nell'Europa medievale: non solo la loro personalit\u00e0, ma persino la loro stessa identit\u00e0 non erano considerate significative nel processo di creazione artistica, processo di solito collettivo data la monumentalit\u00e0 dell'arte indiana, a tal punto che non era abitudine dell'artigiano lasciare la propria firma o altre tracce di s\u00e9 n\u00e9 nelle opere n\u00e9, salvo eccezioni, nelle cronache.\nAll'arte dei nativi americani il concetto di autoritratto \u00e8 stato estraneo fino alla met\u00e0 dell'Ottocento, quando hanno cominciato a comparire episodi di autoraffigurazione sull'onda dell'assimilazione di modelli culturali e artistici occidentali. \u00c8 stato ipotizzato che l'origine dell'assimilazione della pratica di autoritrarsi sia da ricercare nella prigionia di alcuni indiani delle pianure del sud a Fort Marion nel 1870. Da allora il genere, per quanto secondario, ha conosciuto un certo sviluppo, tanto che \u00e8 possibile delinearne le caratteristiche pi\u00f9 ricorrenti. \u00c8 stato infatti notato che l'autoritratto nell'arte nativa ha come tema dominante l'identit\u00e0 culturale: in chiave di celebrazione del patrimonio culturale o di stimolo all'integrazione, di denuncia delle difficolt\u00e0 di convivenza o di tentativo di superamento degli stereotipi. Inoltre, la forte influenza che la fotografia esercita sull'arte degli indiani d'America riguarda anche l'autoritratto. Recentemente sono state organizzate negli Stati Uniti due mostre di autoriratti di artisti nativi: \"About Face\", allestita nel 2005-06 al Wheelwright Museum of the American Indian di Santa Fe, e \"Blood Memories\", tenuta al Tweed Museum di Duluth nel 2013-14."}
{"id": "449084", "revid": "11694", "url": "https://it.wikipedia.org/wiki?curid=449084", "title": "Samsoe", "text": ""}
{"id": "449122", "revid": "767487", "url": "https://it.wikipedia.org/wiki?curid=449122", "title": "Cabaret (film)", "text": "Cabaret \u00e8 un film musicale del 1972, diretto e prodotto da Bob Fosse e trasposizione cinematografica dell'omonimo musical di Broadway del 1966, a sua volta ispirato ai racconti berlinesi di Christopher Isherwood: il centro della storia \u00e8 la vita ai tempi della Repubblica di Weimar nel 1931, prima dell'ascesa al potere del Partito Nazionalsocialista di Adolf Hitler.\nVenne definito \"il primo musical adulto\" e ottenne un grande successo di pubblico anche se con qualche dissenso da parte della critica. Nel 1995 \u00e8 stato scelto per la conservazione nel National Film Registry della Biblioteca del Congresso degli Stati Uniti. Nel 2007 l'American Film Institute l'ha inserito al 63\u00ba posto della classifica dei cento migliori film americani di tutti i tempi (nella classifica originaria del 1998 non era presente).\nTrama.\n1931: nella Berlino della Repubblica di Weimar, arriva come insegnante di inglese uno studente di lingue moderne, Brian Roberts. Timido e inibito, Brian - nella pensione dove ha trovato alloggio - resta affascinato dalla vitalit\u00e0 della sua vicina di stanza, Sally Bowles, una vulcanica soubrette che lavora al Kit-Kat, un cabaret frequentato da omosessuali, intellettuali, artisti e da borghesi alla ricerca di fremiti trasgressivi. Ben presto, l'amicizia tra i due vicini si tramuta in una relazione affettiva, con Sally che introduce al sesso il compagno.\nFritz, un amico tedesco, si dibatte tra mille difficolt\u00e0 finanziarie. Nasconde oltretutto le sue origini ebraiche di cui si vergogna. Lui vuole entrare nel bel mondo e si fa passare, con successo, per luterano. Fritz individua la soluzione ai suoi guai in un matrimonio d'interesse. Cos\u00ec, quando Brian comincia a dare lezioni di inglese alla ricchissima Natalia Landauer, figlia di un importante industriale, Fritz gli chiede di presentargliela. Ma Natalia, oltre a essere ricca, \u00e8 anche bellissima e il cacciatore di dote comincia a innamorarsi sinceramente della sua preda.\nSally conosce casualmente Maximilian von Heune, un ricco aristocratico tedesco: bello ed affascinante, \"Max\" sembra corteggiare Sally, che accetta volentieri le sue attenzioni. Inizialmente Brian appare diffidente ed infastidito dall'interesse che Max dimostra verso Sally, ma ben presto diventa pi\u00f9 tollerante cosicch\u00e9 tutti e tre passano insieme ore allegre e spensierate. Max si dimostra generoso, intelligente e divertente. Partiti per passare qualche giorno nel palazzo di Max, i tre scorgono passando con l'auto in una via di Berlino alcuni poliziotti e passanti attorno ad un uomo morto con la testa fracassata, vittima della dilagante violenza nazista.\nMax liquida il fatto con aria di superiorit\u00e0: la classe dirigente, la classe cui lui appartiene, non lascer\u00e0 che questi bifolchi, ovvero i nazionalsocialisti, prendano il potere. Al massimo sapr\u00e0 usarli affinch\u00e9 possano liberare la Germania dal bolscevismo, facendo il \"lavoro sporco\" al posto loro. Al ritorno, Brian e Max si trovano ad assistere, in una locanda all'aperto, al canto di un giovane della Hitler Jugend che intona, con sentimento e partecipazione, un inno alla \"Vaterland\", la patria tedesca, dai forti connotati nazionalistici (Tomorrow belongs to me; Il domani appartiene a noi). Tutti i presenti, giovent\u00f9 hitleriana in testa, camerieri, avventori, gitanti si mettono a cantare in coro, accompagnando il giovane in un crescendo che sembra trasformarsi in una manifestazione politica e di fede nel credo nazista. Brian resta sgomento, Max accenna un sorriso sarcastico.\nRitornati a Berlino, lui con un portasigarette d'oro e un maglioncino di cashmere, lei con una costosa pelliccia, doni di Max, i due riprendono la vita di sempre, preparandosi per un lungo viaggio in Africa che Max ha proposto loro di fare. Tempo dopo, Brian, appena rincasato dopo essere stato accompagnato in auto da Max, visibilmente turbato, accusa Sally di essere una ragazza fatua, frivola e leggera: insomma, l'accusa di essere andata a letto con Max. Sally non accetta di essere imbrigliata in una relazione che non la lasci libera e rivendica il suo diritto di fare ci\u00f2 che vuole. Ammette di essere l'amante di Max e non si pente di quello che ha fatto. Ma Brian la lascia di sasso quando le dichiara di non essere la sola a potersi vantare di aver fatto l'amore con il bel barone.\nCos\u00ec i due capiscono che Max li ha semplicemente usati per ingannare il tempo e, infine, per portarseli a letto. Una volta ottenuto ci\u00f2 da entrambi li liquida inviando loro dei soldi e ringraziandoli \"per il bel tempo passato insieme\". Ormai i raid nazisti si fanno sempre pi\u00f9 frequenti e coinvolgono anche lo stesso cabaret, ritenuto un covo di viziosi degeneri. Sally \u00e8 incinta, ma non \u00e8 sicura se di Max o di Brian; quest'ultimo decide alla fine di prendersi cura di Sally e del bambino e, insieme, i due sognano di lasciare Berlino e la Germania, per diventare una famiglia in Inghilterra. La situazione politica si fa sempre pi\u00f9 difficile. Fritz che, ormai, \u00e8 innamorato di Natalia decide di chiederla in moglie all'avvento del regime: il suo, per\u00f2, \u00e8 un atto di coraggio, perch\u00e9 Natalia \u00e8 ebrea. Fritz le confessa di esserlo anche lui, e i due si sposano mentre nelle strade monta la marea dell'antisemitismo.\nUn giorno, rientrato a casa, Brian scopre che \u00e8 sparita la pelliccia di Sally. Comprende che fine possa aver fatto e ne ha presto conferma. Il regalo di Max \u00e8 servito a pagare l'aborto della ragazza. Sally non si arrende alla prospettiva di una vita da casalinga, in una casetta a schiera, a lavare i panni insieme alle vicine... Convince Brian che la soluzione che ha preso \u00e8 quella giusta. Lui partir\u00e0 per l'Inghilterra, lei cercher\u00e0 di realizzare i suoi sogni d'attrice. Brian prende il treno, lascia Berlino. Dietro a s\u00e9, Sally, il loro bambino, la Berlino che non esiste pi\u00f9, Max e i suoi regali svaniti, l'ambiente fumoso e irripetibile del Kit-Kat: sembrano tutti i protagonisti di un affresco che comincia a sbiadire. Rimarranno nella memoria solo attraverso i ricordi di Brian.\nProduzione.\nIl film, prodotto dalla ABC Pictures, ebbe un budget di 6 milioni di dollari e fu girato in Germania dal febbraio al luglio del 1971. Le riprese furono effettuate a Berlino Ovest, Monaco di Baviera, Lubecca in Bassa Sassonia e, per il palazzo di Max, nello Schlo\u00df Eutin in Schleswig-Holstein.\nLa canzone \"Cabaret\" cantata da Liza Minnelli \u00e8 stata scritta da John Kander e Fred Ebb.\nDistribuzione.\nDistribuito dalla Allied Artists Pictures, il film incass\u00f2 nei soli USA 42.765.000 dollari.\nDate di uscita.\nNegli altri paesi \u00e8 stato distribuito con questi titoli:\nDistribuzione home video.\nIl film \u00e8 stato realizzato per la prima volta in DVD nel 1998 e successivamente ripubblicato nel 2003, 2008 e 2012.\nNell'aprile del 2012, la Warner Bros., in occasione del quarantesimo anniversario dall'uscita, conferm\u00f2 il completo restauro della pellicola per la pubblicazione, entro fine anno, in formato Blu-ray, ma a causa di un danno, causato da impurit\u00e0 presenti sulla pellicola originale, che ha compromesso visibilmente oltre 10 minuti di film, l'uscita venne posticipata. Il Blu-ray \u00e8 uscito il 5 febbraio 2013 sul territorio americano."}
{"id": "449133", "revid": "287204", "url": "https://it.wikipedia.org/wiki?curid=449133", "title": "Laeso", "text": ""}
{"id": "449140", "revid": "11694", "url": "https://it.wikipedia.org/wiki?curid=449140", "title": "Laesoe", "text": ""}
{"id": "449250", "revid": "21079", "url": "https://it.wikipedia.org/wiki?curid=449250", "title": "Alessandro magno", "text": ""}
{"id": "449256", "revid": "119425343", "url": "https://it.wikipedia.org/wiki?curid=449256", "title": "Monte Stella (Serre calabresi)", "text": "Monte Stella (in dialetto pazzanito: \"A Stida\") \u00e8 una montagna calabrese situata nella Locride a 800 m s.l.m., e precisamente nella vallata dello Stilaro, entro i confini del comune di Pazzano.\nOrigine del nome.\nIl nome del monte prende origine dalla Madonna della Stella ivi posta nella grotta.\nIl nome precedente, come citato da Giovanni Fiore da Cropani in Della Calabria illustrata nel XVII secolo era invece di \"Monte Cucumella\".\nIl nome Cucumella viene ancora utilizzato per indicare la postazione di alcune antenne televisive (Latitudine: 16,44833 Longitudine: 38,46944) con la dicitura: \"Monte Stella - Cucumella\" sulla sommit\u00e0 del Monte mentre altre antenne vengono indicate semplicemente come \"Monte Stella\" (Visibile a valle da Pazzano e ubicate nei pressi del sentiero che porta al paese di Pazzano).\nStoria.\nMedioevo.\nVerso l'anno 1000 gli abitanti del nuovo villaggio che si form\u00f2 a valle: Pazzano inizia a sfruttare i giacimenti minerari di ferro del monte.\nL'industria \u00e8 attiva a fasi alterne fino all'avvento del Regno d'Italia poi venne gradualmente abbandonato.\nOggi rimangono solo le bocche delle miniere a testimoniare tali eventi.\nTra il XV ed i XVII secolo.\nFino al XVII secolo monte Stella fu un romitorio per monaci greci dell'impero bizantino che seguivano il culto ortodosso.\nAllora la chiesa cattolica temendo sovversioni introduce una congregazione monastica basiliana.\nSi sostitu\u00ec cos\u00ec il culto dell'icona della Madonna con il culto della statua, con poteri taumaturgici.\nVenne posta nella grotta precisamente nel 1562 di origine gaginesca, ma vi sono solo ipotesi sullo scultore.\nXX secolo.\nIl 5 luglio 1920 nasce a Genova la \"Societ\u00e0 Anonima Miniere di Pazzano\" con a.d. Adolfo Senigallia e Giulio Fiorello e vennero riaperte a Pazzano numerose miniere per l'estrazione di pirite e argento: la galleria Italia e la Piave (ex Umbertello) a Monte Stella.\nOggi.\nNegli anni novanta \u00e8 stato edificato l'ostello La Vetta in cima al monte per i pellegrini e i turisti che visitano la zona. Dal 2008 \u00e8 stato ribattezzato in onore di don Mario Squillace.\nNei dintorni vi sono anche zone pic nic.\n\u00c8 stato inoltre negli ultimi anni ristrutturato il sentiero, detto U Schicciu, molto ripido che da Pazzano (dalla Fontana Vecchia) porta a monte Stella in circa mezz'ora di cammino.\nDal 2008 \u00e8 stato anche rimesso a nuovo l'antico sentiero dei monaci basiliani.\nDi recente si pens\u00f2 di impiantare a monte Stella sulla \"chjiana dei lacchi\" tramite ditte private delle pale eoliche per rifornire i paesi della zona di energia elettrica tramite fonti rinnovabili.\nDalla seconda met\u00e0 del 2017 partir\u00e0 la sperimentazione di coltura di pistacchio nell'area.\nGeologia.\nLa montagna \u00e8 costituita da calcari del Giurassico. Alla base dei calcari, a contatto con le sottostanti filladi del Paleozoico, sono presenti mineralizzazioni di ferro (limonite).\nMiti e leggende.\nTra i vari miti che circondano monte Stella si narra che una volte esso fosse un vulcano e che quindi vi vivesse il diavolo, ma successivamente fu scacciato dalla Madonna.\nDa qui allora deriverebbe la devozione per la Madonna della Stella sita in una grotta della montagna.\nLa leggenda continua, dicendo che nella stessa grotta siano rimasti i segni di questa lotta sia da parte del diavolo che della Madonna.\nFeste.\nIl 15 agosto di ogni anno si effettua un pellegrinaggio alla grotta santuario della Madonna della stella.\nSi sale per una strada di montagna (per sole persone) con una forte pendenza a partire dalla Fontana vecchia del comune di Pazzano e vi si arriva quasi in cima nei pressi della grotta.\nLa festa celebra l'Assunzione della Madonna che ricorda la Dormitio Virginis bizantina."}
{"id": "449258", "revid": "9", "url": "https://it.wikipedia.org/wiki?curid=449258", "title": "International Physicians For The Prevention Of Nuclear War", "text": ""}
{"id": "449263", "revid": "9", "url": "https://it.wikipedia.org/wiki?curid=449263", "title": "IPPNW", "text": ""}
{"id": "449266", "revid": "339392", "url": "https://it.wikipedia.org/wiki?curid=449266", "title": "Vittime dei Khmer Rossi", "text": ""}
{"id": "449405", "revid": "466539", "url": "https://it.wikipedia.org/wiki?curid=449405", "title": "Derry", "text": "Derry o Londonderry (in irlandese \"Doire\"; in ulster scots \"Derrie\") \u00e8 una citt\u00e0 del Regno Unito, seconda per numero di abitanti dell'Irlanda del Nord e quarta di tutta l'isola d'Irlanda. Spesso \u00e8 chiamata \"Maiden City\" (\"citt\u00e0 vergine\").\nLa vecchia citt\u00e0 cinta da mura \u00e8 ubicata sulla riva occidentale del fiume Foyle, ma la citt\u00e0 contemporanea si espande su entrambe le rive ed \u00e8 collegata da vari ponti. Il distretto di Derry copre le aree rurali a sud est della citt\u00e0, che era anche il centro amministrativo e principale della vecchia contea di Londonderry.\nDerry \u00e8 vicina al confine con la repubblica d'Irlanda ed \u00e8 la citt\u00e0 di riferimento per gran parte dell'Ulster occidentale.\nNome.\nUfficialmente il nome della citt\u00e0 \u00e8 tornato a essere \"Derry\" dopo molte peripezie:\nIl nome della citt\u00e0 \u00e8 soggetto a una disputa tra i nazionalisti (principalmente cattolici) e gli unionisti (in larga maggioranza protestanti). I nazionalisti chiamano la citt\u00e0 \"Derry\", dall'anglicizzazione del gaelico \"Doire\" che significa \"bosco di querce\" (querceto), e parte degli unionisti la chiamano \"Londonderry\", nome adottato dai britannici nel 1613 posteriormente a una \"piantagione\", con l'adozione di una \"Royal charter\" che ne sanc\u00ec la denominazione, tutt'oggi ufficiale, a seguito di tentativi di ricostruzione urbana su imitazione di Londra.\nSebbene il \"Royal charter\" non sia mai stato modificato (e in atti ufficiali e mappe il nome della citt\u00e0 risulti essere Londonderry) la situazione \u00e8 complessa: la maggioranza degli abitanti infatti la chiama Derry e il consiglio di distretto \u00e8 controllato da partiti nazionalisti che ne hanno ufficialmente cambiato il nome in \"Derry City Council\". Anche altre organizzazioni molto importanti seguono l'indirizzo del Consiglio cittadino, per esempio il \"City of Derry Airport\". Altre invece si mantengono in posizioni pi\u00f9 caute, adottando la parola Foyle (dal fiume che percorre la citt\u00e0) o usando entrambi i termini (solitamente prima quello con il suffisso) in un discorso.\nLa situazione crea incomprensioni e disagi da molto tempo. Non \u00e8 raro trovare cartelli pubblicitari o stradali oggetti di vandalismo, con la scritta London cancellata in alcuni casi, o aggiunta in altri. Un curioso aneddoto riguarda il conduttore radiofonico Gerry Anderson, che ironizzando sulla disputa propose di chiamare la citt\u00e0 \"Stroke City\" (Derry/Londonderry in inglese si legge \"Derry stroke Londonderry\"): la popolazione, per tutta risposta, cominci\u00f2 a chiamare il commentatore Gerry/Londongerry.\nLa citt\u00e0 \u00e8 soprannominata \"Maiden City\" (\"Citt\u00e0 Vergine\") poich\u00e9 le sue mura non furono mai penetrate durante l'assedio del 1688 \u2013 1689: anche questo termine viene spesso impiegato per evitare disagi.\nStoria.\nDerry \u00e8 una delle citt\u00e0 pi\u00f9 antiche d'Irlanda. I primi dati storici risalgono al VI secolo, quando un monastero fu fondato da San Columba nell'area occupata oggi da Derry, ma le aree circostanti erano insediate gi\u00e0 da migliaia di anni.\nI coloni britannici cominciarono ad arrivare, organizzati dalla The Honourable The Irish Society nel Seicento, durante le \"piantagioni\" dell'Ulster, e costruirono la cinta muraria di Derry sul luogo dell'insediamento preesistente.\nLa citt\u00e0 ha vissuto alcuni degli avvenimenti pi\u00f9 importanti della storia irlandese come l'assedio di Derry (1688 \u2013 1689). \nDerry fu la prima citt\u00e0 d'Irlanda nata da un progetto (\"planned city\": citt\u00e0 pianificata), la cui attuazione inizi\u00f2 nel 1613. La costruzione delle mura richiese cinque anni di lavoro. Lo schema difensivo adottato per la citt\u00e0 fu largamente replicato nelle colonie britanniche in nord America.\nL'assedio di Derry \u00e8 commemorato annualmente dagli \"Apprentice Boys of Derry\" durante la settimana chiamata \"Maiden City Festival\". La citt\u00e0 odierna conserva lo schema viario originario, che si snoda dal \"Diamond\" al centro per quattro uscite principali (\"gates\") - Bishop's Gate, Ferryquay Gate, Shipquay Gate and Butcher's Gate. Edifici storici all'interno delle mura sono il Guildhall e la Cattedrale di San Columba (\"St Columb's Cathedral\"), edificio gotico del 1633, la quale mostra questa iscrizione:\nTra il 1969 e il 1972 una parte della citt\u00e0 mut\u00f2 il suo status, autodichiarandosi zona \"chiusa\" per le forze britanniche e venne soprannominata Free Derry.\nIl 30 gennaio 1972 avvenne la tristemente famosa \"Bloody Sunday\" (\"domenica di sangue\"). L'Associazione per i Diritti Civili dell'Irlanda del Nord (NICRA), capeggiata da Ivan Cooper, organizz\u00f2 una manifestazione pacifica nel corso della quale i paracadutisti dell'esercito britannico aprirono il fuoco \"in modo ingiustificato e ingiustificabile\", uccidendo 13 civili e ferendo a morte un'altra persona che sarebbe deceduta successivamente, mentre i feriti in totale furono 16. L'evento segn\u00f2 l'inizio dell'anno pi\u00f9 terribile della storia dei \"Troubles\" (la cosiddetta \"guerra a bassa intensit\u00e0\"), in cui morirono 472 persone. Fatto controverso al tempo fu l'operato del governo britannico che non pun\u00ec i responsabili, mentre la regina, addirittura, decor\u00f2 il comandante dell'operazione, il colonnello Derek Wilford. \nDopo 25 anni Tony Blair ha riaperto un'inchiesta per fare luce sulla situazione: l'indagine ha portato a una condanna senza appello nei confronti della condotta tenuta in quella circostanza dall'esercito inglese, definita \"ingiusta e ingiustificabile\".\nLa violenza si \u00e8 attenuata alla fine degli anni '80 e l'inizio degli anni '90. Il giornalista irlandese Ed Maloney afferma in \"The Secret History of the IRA\" che i leader repubblicani hanno negoziato un cessate il fuoco \"de facto\" in citt\u00e0 gi\u00e0 nel 1991. In ogni caso la citt\u00e0 ha visto meno spargimenti di sangue in quel tempo rispetto a Belfast o ad altre localit\u00e0, fino al cessate il fuoco del 1994.\nNel 2013 Derry \u00e8 stata la prima \"Citt\u00e0 della Cultura\" del Regno Unito, dopo aver ricevuto il titolo nel 2010.\nEconomia.\nL'economia della citt\u00e0 di Derry \u00e8 notevolmente migliorata negli ultimi anni, soprattutto grazie alle nuove possibilit\u00e0 lavorative legate all'emergente settore terziario. Infatti sono molto diffusi gli stage e i soggiorni linguistici per studenti stranieri, che vengono ospitati nelle abitazioni dei cittadini. Inoltre non vi sono restrizioni per chi desidera recarsi nella confinante Repubblica d'Irlanda, facilitando quindi gli scambi commerciali fra il territorio nordirlandese di Derry, e quello della contea irlandese del Donegal. La base dell'economia resta comunque costituita dall'agricoltura e dall'allevamento. Gli scambi commerciali avvengono soprattutto con la repubblica d'Irlanda e con il Regno Unito. Per quanto riguarda la presenza di attivit\u00e0 commerciali \u00e8 da sottolineare la presenza del pi\u00f9 grande centro commerciale nordirlandese, il Foyleside Shopping Centre, con pi\u00f9 di quaranta negozi al suo interno.\nSociet\u00e0.\nEvoluzione demografica.\nLa \"Derry Urban Area\" (DUA), che include la citt\u00e0 e i sobborghi vicini di Culmore, New Buildings e Strathfoyle, ha lo status di \"city\" in base ai dati del NI Statistics and Research Agency (NISRA) (popolazione superiore i abitanti e altri parametri). Nel censimento del 29 aprile 2001 c'erano persone abitanti nella contea di Londonderry, delle quali:\nCultura.\nLa posizione su una zona di confine e la forte tradizione storica, a tratti drammatica, oltre che la contrastante situazione sociale, rendono Derry una citt\u00e0 ricca a livello culturale sotto ogni aspetto, da quello artistico architettonico dello stile gotico a quello spontaneo e popolare dei murali, fino alle tante canzoni dedicate.\n\u00c8 stata scelta come \"UK City of Culture 2013\".\nMonumenti e luoghi d'interesse.\nIl turismo \u00e8 un aspetto importantissimo per la citt\u00e0, grazie a numerosi musei e siti archeologici disseminati nella parte urbana e nelle zone circostanti. Uno dei progetti pi\u00f9 importanti \u00e8 il \"Walled City Signature Project\", diretto ad assicurare fama alle mura cittadine a livello mondiale.\nAltre attrazioni sono:\nE a poca distanza dalla cittadina il \"Mussenden Temple\" e \"Castlerock\".\nLa festa di Halloween ha un ruolo importante a Derry ed \u00e8 divenuta famosa in tutto il mondo aumentando l'afflusso di turisti nel periodo, essendo la mascherata promossa come la prima e pi\u00f9 lunga in tutta l'Irlanda. Rimane in ogni caso la festivit\u00e0 in strada pi\u00f9 imponente dell'isola irlandese.\nDerry nella cultura di massa.\nA Derry \u00e8 ambientata la serie tv Derry Girls, trasmessa su Channel 4 e distribuita anche su Netflix, che racconta le vicende di cinque giovani adolescenti con lo sfondo dei tumulti irlandesi del secolo scorso.\nDerry nella musica.\nMoltissime canzoni, oltre che al Bloody Sunday in particolare, sono state dedicate alla citt\u00e0.\nPolitica.\nDerry \u00e8 amministrata insieme all'intero omonimo distretto dal \"Derry City Council\", la cui sede \u00e8 situata in citt\u00e0\nsulle sponde del Lough Foyle, a Strand Road. Il consiglio impiega circa 550 persone al servizio di una popolazione di circa .\nLe elezioni, sin dal 1973 avvenute con il sistema elettorale voto singolo trasferibile, si tengono ogni quattro anni. Ogni anno, a giugno, al meeting annuale del concilio, i consiglieri eleggono un sindaco (\"Mayor\") e un vicesindaco (\"Deputy Mayor\").\nLe aree elettorali soggette amministrative al Consiglio sono cinque:\nNel 2005 le elezioni hanno decretato questi risultato: 14 seggi al Partito Social Democratico e Laburista (SDLP), 10 al Sinn F\u00e9in, 5 al Partito Unionista Democratico (DUP), 1 al Partito Unionista dell'Ulster (UUP). L'attuale \"Mayor\" \u00e8 il consigliere del Sinn F\u00e9in Lynn Fleming, il terzo di fila del proprio partito.\nQuartieri.\nLa citt\u00e0 di Derry si pu\u00f2 dividere in tre parti: la piccola e antica cittadella murata, la sponda orientale e quella occidentale\nSport.\nCalcio.\nLa squadra principale della citt\u00e0 \u00e8 il Derry City che ha vinto un campionato nordirlandese e due irlandesi."}
{"id": "449447", "revid": "9", "url": "https://it.wikipedia.org/wiki?curid=449447", "title": "Automotrice Eb760", "text": ""}
{"id": "449455", "revid": "9", "url": "https://it.wikipedia.org/wiki?curid=449455", "title": "Automotrice Ea761", "text": ""}
{"id": "449473", "revid": "1573940", "url": "https://it.wikipedia.org/wiki?curid=449473", "title": "Kannazuki no miko", "text": ", \u00e8 un manga di Kaishaku, serializzato sulla rivista mensile \"Sh\u014dnen Ace\" della casa editrice giapponese Kadokawa Shoten. L'opera \u00e8 in seguito stata raccolta in due volumi \"tank\u014dbon\". Un adattamento anime, prodotto da TNK e Rondo Robe e composto da 12 episodi, \u00e8 stato trasmesso nel 2005.\nTema.\nLa serie presenta chiaramente molti elementi di tipo yuri. In particolare, la relazione che si instaura fra le due protagoniste rispecchia l'archetipo on\u0113sama/k\u014dhai, esattamente come avviene in altre serie quali \"Maria-sama ga miteru\" o \"Yami to B\u014dshi to Hon no Tabibito\".\nAttualmente, \"Kannazuki no miko\" \u00e8 considerato una pietra miliare nell'universo yuri, in quanto per il momento \u00e8 l'unica serie del genere a concludersi con un lieto fine per le due protagoniste, sebbene presente solo dopo i titoli di coda e, per tale motivo, spesso sconosciuto ai pi\u00f9.\nTrama.\nLa storia di base, sia nel manga che nell'anime, verte sulle due protagoniste, Kurusugawa Himeko e Himemiya Chikane, rispettive reincarnazioni delle miko (sacerdotesse) del sole e della luna. Il loro compito \u00e8 quello di opporsi a Yamata no Orochi, il leggendario serpente ad otto teste che da sempre minaccia la pace sulla Terra.\nLa leggenda narra dell'esistenza di un tempio sulla Luna, che serve per sigillare Yamata no Orochi, un male antico che non pu\u00f2 essere distrutto o ucciso. Ciclicamente, Yamata no Orochi si risveglia, facendo crollare su se stesso il tempio. \u00c8 allora che, sulla terra, si reincarnano le due Miko del Sole e della Luna, il cui unico scopo \u00e8 risvegliare con il loro potere Ama no Murakumo (letteralmente, \"Spada del Paradiso\"), affinch\u00e9 quest'entit\u00e0 leggendaria imprigioni nuovamente Yamata no Orochi nel tempio lunare e dia quindi vita ad un nuovo ciclo della rinascita. Il compito di accompagnare le due Sacerdotesse durante la loro preparazione \u00e8 da sempre affidato alla famiglia \u014cgami.\nCome Ame no Murakumo si serve delle due Sacerdotesse del Sole e della Luna per tornare in vita e potersi opporre al suo atavico nemico, cos\u00ec Yamata no Orochi per riuscire nel suo intento di devastazione usa \"Otto Shinto\" (in questo caso, spiriti, entit\u00e0), ciascuno rappresentante una delle sue teste e ciascuno accompagnato da un robot. Nel manga, attraverso le parole di Sister Miyako - la seconda fra gli Otto Shinto - la natura di tali Robot viene accomunata a quella di vere e proprie divinit\u00e0.\nPersonaggi.\nGli otto Shinto.\nIl punto di svolta che segna l'inizio del suo cambiamento \u00e8 la violenza sessuale compiuta su Himeko nell'ottavo episodio della serie.\nColonna sonora.\nLa colonna sonora \u00e8 composta da due cd, pubblicati entrambi da Geneon.\n\"Re-sublimity\".\nSigle di apertura e chiusura."}
{"id": "449490", "revid": "339392", "url": "https://it.wikipedia.org/wiki?curid=449490", "title": "Federico Gonzaga", "text": ""}
{"id": "449496", "revid": "709565", "url": "https://it.wikipedia.org/wiki?curid=449496", "title": "Partita del centro", "text": "La partita del centro \u00e8 un'apertura del gioco degli scacchi che scaturisce dalle mosse:\nLa Partita del Centro, gi\u00e0 menzionata da Philipp Stamma (1745), ha fatto la sua apparizione in competizioni di impegno verso il 1880. Adottata con una certa predilezione da Jacques Mieses, perse rapidamente quotazioni con il progredire delle analisi teoriche, al punto che alla fine degli anni 1980 non s'incontrava quasi pi\u00f9 in partite di impegno, ma recenti studi portati da grandi scacchisti come Judit Polg\u00e1r l'hanno parzialmente rivalutata.\nL'idea del bianco \u00e8 di portare la donna in e3 e velocizzare l'arrocco lungo, per poi spingere a fondo i pedoni sull'ala di Re. Il nero pu\u00f2 contrastare il bianco con mosse tranquille di sviluppo quale 2...Cc6 (praticamente obbligata, anche se molte altre linee sono state proposte), Cf6 e Ab4. La posizione che ne scaturisce viene considerata, dalla teoria, pressoch\u00e9 pari.\nLa continuazione principale della partita del centro \u00e8 dopo 3. Dxd4 Cc6 4.De3 (proposta da Stamma ed introdotta nella pratica dei tornei da Paulsen al torneo di Berlino del 1881.)..Ae7 5.Ad2 Cf6 6.Cc3 O-O 7. O-O-O, d5!. (Alechin)"}
{"id": "449507", "revid": "1305772", "url": "https://it.wikipedia.org/wiki?curid=449507", "title": "Provincia di Lim\u00f3n", "text": " \nLa provincia di Lim\u00f3n \u00e8 una provincia della Costa Rica che si estende lungo tutta la costa atlantica del Paese, confinando a nord con il Nicaragua, ad est con il Mar dei Caraibi, a sud con Panama, a sud-ovest con la provincia di Puntarenas e ad ovest con le province di Heredia, Cartago e San Jos\u00e9.\nCaratteristiche.\nLa regione caraibica costaricana si estende dalla foce del fiume San Juan (che segna il confine con il Nicaragua) fino alla foce del fiume Sixaola (che segna il confine con Panama), interamente compresa nel territorio della provincia di Lim\u00f3n.\nSpiagge di notevole bellezza, paradisi naturali incontaminati, aree protette di importanza mondiale (\"Tortuguero\", \"Cahuita\") si succedono per oltre 200\u00a0km.\nA met\u00e0 strada fra il Nicaragua e Panama, si trova il capoluogo della provincia, Puerto Lim\u00f3n. Importante centro culturale ed economico, \u00e8 anche il principale porto commerciale della Costa Rica.\nLa provincia di Lim\u00f3n \u00e8 la pi\u00f9 \"multietnica\" del paese: la razza negroide, di origine afroamericana prevale in questa zona su quella indigena e creola. Come nel Nicaragua, anche nella versante caraibica costaricana la lingua inglese \u00e8 parlata da una consistente minoranza come lingua madre. La maggioranza della popolazione \u00e8 comunque madrelingua spagnola, anche se la pronuncia \u00e8 spesso marcatamente anglicizzata. \nIl clima \u00e8 caldo e umido; la temperatura media annua \u00e8 di 25,5\u00a0\u00b0C con escursioni che arrivano fino a sfiorare i 35\u00a0\u00b0C.\nLa zona costiera \u00e8 pianeggiante e per lunghi tratti caratterizzata da paludi e lagune costiere. Verso l'interno il paesaggio diventa collinare e caratterizzato dalla lussureggiante presenza della foresta tropicale umida. All'estremo sud-ovest, le ultime propaggini della Cordigliera di Talamanca raggiungono i 3.819 metri del Cerro Chirrip\u00f3, vetta pi\u00f9 alta della Costa Rica.\nL'agricoltura, insieme al turismo, \u00e8 la principale fonte di reddito. Diffuse sono le piantagioni di banana (\"Musa paradisiaca sapientum\"), bananito, platano (\"Musa paradisiaca normalis\"), banana rossa e banano quadrato. La Costa Rica \u00e8 il secondo paese (subito dopo l'Ecuador), per esportazione delle banane.\nIl \"Partido Aut\u00e9ntico Limonense\" (PAL), partito politico fondato il 17 agosto 1976, lavora per l'autonomia economica di Lim\u00f3n.\nStoria.\nNel settembre del 1502 (secondo alcune fonti il giorno 17, secondo altre il 18 o il 25) Cristoforo Colombo sbarc\u00f2 sull'Isola Uvita e raggiunse successivamente la terraferma, proprio nel luogo dove oggi sorge il capoluogo Puerto Lim\u00f3n.\nAnche l'origine del nome \"Lim\u00f3n\" \u00e8 incerta. Secondo la tesi pi\u00f9 accreditata il nome deriverebbe dalla presenza di alcuni alberi di limone che si trovavano di fronte all'ufficio del governatore della zona.\nIn epoca precolombiana la zona era abitata da tre gruppi indigeni, gli \"Huetares\", i \"Suerres\" e i \"Pococies\".\nPer un lungo periodo, durante l'epoca coloniale, la provincia rimase scarsamente abitata.\nLo sviluppo inizi\u00f2 quando alcune compagnie statunitensi iniziarono a sfruttare la zona per la coltivazione delle banane e inizi\u00f2 la tratta degli schiavi che venivano costretti a lavorare nelle piantagioni.\nAgli schiavi veniva impartita una istruzione elementare, basata su libri portati dalla Giamaica. Ci\u00f2 ha dato origine alla mescolanza di etnie e di lingue parlate, che tuttora caratterizza la zona.\nAree protette.\nIl Parco nazionale Tortuguero si estende per oltre 19.000 ettari di foresta pluviale, paludi costiere, spiagge di sabbia bruna, nelle quali nidifica, da giugno ad ottobre, la Tartaruga verde (\"Chelonia mydas\") e, da febbraio a luglio, la Tartaruga liuto (\"Dermochelys coriacea\"). Si calcola che ogni anno oltre 30.000 tartarughe raggiungono la riva per deporre le uova. \nIl parco \u00e8 popolato da oltre 300 specie di uccelli, da 57 specie di anfibi, 111 di rettili (fra i quali il coccodrillo, l'alligatore e la temutissima \"Terciopelo\", \"Bothrops asper\"), 60 di mammiferi (fra i quali il giaguaro, l'ocelot e il tapiro.\nDi uguale importanza \u00e8 anche il Parco nazionale Cahuita, ubicato pi\u00f9 a sud, a pochi chilometri dalle coste di Panama.\nOltre alla foresta tropicale umida, alla lussureggiante biodiversit\u00e0 di specie vegetali e animali, alle spiagge di sabbia bianca circondate dalle palme, il parco \u00e8 conosciuto e visitato per la presenza, lungo la costa di un tratto di barriera corallina.\nAltre aree protette della provincia sono il \"Rifugio Barra del Colorado\", la \"Riserva Forestale della Cordigliera Vulcanica Centrale\", la \"Riserva Forestale del R\u00edo Pacuare\", il \"Parco Nazionale Barbilla\", il \"Rifugio Limoncito\", il \"Rifugio della Valle del R\u00edo Banano\", il \"Parco Internazionale Amistad\", che si estende in territorio panamense, la \"Riserva Hitoy Cerere\" e il \"Rifugio Gandoca Manzanillo\".\nCirca il 50% dell'intero territorio provinciale \u00e8 costituito da aree protette.\nGeografia antropica.\nSuddivisioni amministrative.\nLa provincia di Lim\u00f3n \u00e8 divisa in 6 cantoni:"}
{"id": "449511", "revid": "964734", "url": "https://it.wikipedia.org/wiki?curid=449511", "title": "Scev\u00e0", "text": "In linguistica e fonologia, col termine scev\u00e0 (dal tedesco \"Schwa\", a sua volta dall'ebraico \"\u0161\u011bw\u0101\"') si designa una vocale centrale media, che nell'alfabeto fonetico internazionale viene indicata con il simbolo /\u0259/.\nEtimologia.\nIl termine \"scev\u00e0\" \u00e8 un adattamento del tedesco \"Schwa\" (: ), il quale a sua volta deriva dalla parola ebraica \u05e9\u05d5\u05d5\u05d0 (\"\u0161\u011bw\u0101\"', ) che pu\u00f2 essere tradotta come \"insignificante\". Si riferisce a un particolare \"niqqud\", un segno vocalico dell'alfabeto ebraico, scritto con due punti verticali al di sotto delle consonanti. Pu\u00f2 indicare sia una vocale debole (come ), sia l'assenza totale di una vocale. Fonologicamente queste due letture in ebraico vengono considerate equivalenti.\nLo scev\u00e0 nelle lingue.\nLingue dell'Italia.\nTra le lingue parlate in Italia, l'idioma romanzo in cui \u00e8 frequente lo scev\u00e0 \u00e8 la lingua napoletana, alla quale in qualche misura si ricollegano molti dei dialetti italiani meridionali intermedi: ad esempio, nella sola parola \"mammeta\" (\"tua madre\") ve ne sono due, una nella seconda sillaba e una nella terza (e ultima), mentre nella parola \"stenneture\" (\"stenditore per la pasta fatta in casa\") tutte le vocali, con l'eccezione di quella tonica (la terza), sono rappresentate da scev\u00e0. Nel dialetto apulobarese e in quello lucano la frequenza dello scev\u00e0 diminuisce via via che si avvicina al confine linguistico con i dialetti meridionali estremi, in cui esso \u00e8 assente.\nLo scev\u00e0 \u00e8 presente anche nella lingua piemontese. In Piemonte \u00e8 detto anche \"terza vocale\" poich\u00e9 essa, aggiungendosi alle due vocali tipiche delle lingue gallo-italiche dell'Italia settentrionale \u2014 // (\u00f6) e // (\u00fc) \u2014 lo differenzia dal resto della famiglia linguistica galloitalica e dal francoprovenzale. La pronuncia dello scev\u00e0 in piemontese ha comunque una certa variabilit\u00e0; a seconda delle parlate locali, in alcuni casi pu\u00f2 essere pronunciata come [\u0250]. Lo scev\u00e0 in piemontese \u00e8 presente negli articoli e nelle preposizioni ad es. \"\u00ebl\" (\"il\"), \"\u00ebd\" (\"di\"), ma anche in parole polisillabiche, casi in cui lo scev\u00e0 pu\u00f2 essere tonico, ed \u00e8 sempre seguito da una doppia consonante ad es. \"f\u00ebtta\" (\"fetta\"), \"p\u00ebrch\u00e8\" (\"perch\u00e9\"). Dal piemontese si estende tuttavia alle variet\u00e0 occidentali dell'emiliano (tortonese, oltrepadano, pavese e piacentino). In pavese le \"a\" e le \"e\" atone acquisiscono il suono scev\u00e0 leggermente pi\u00f9 aperto che hanno in catalano, ma questo ricorre anche in diverse sillabe accentate (si indica con \"\u00e4\" o \"\u00eb\", a seconda dell'etimo) e si presenta anche in versione nasalizzata, ad esempio nella parola \"t\u00e4nt\" (\"tanto\").\nIn albanese.\nIn albanese, lo scev\u00e0 \u00e8 rappresentato dalla lettera \u27e8\u00eb\u27e9, che \u00e8 anche una delle lettere dell'alfabeto albanese, che viene subito dopo la lettera \u27e8e\u27e9. \nIn inglese.\nLo scev\u00e0 \u00e8 il suono vocalico pi\u00f9 diffuso nella lingua inglese; molti grafemi e di- o trigrammi vengono infatti resi con un suono vocalico centrale medio. Alcuni esempi: apart\", \"supply\", \"taken\", \"pencil\", \"reckon\", \"circus\", \"righteous\", \"syringe\" e, nelle variet\u00e0 non rotiche, anche \"liar, \"dinner, \"favour. In alcune variet\u00e0 della lingua, specialmente nell'inglese americano, esiste una versione rotica di questa vocale, che si indica con questo simbolo: (p. es. \"better\"). In altre variet\u00e0 rotiche si pu\u00f2 invece avere una sequenza di scev\u00e0 + /r/ in parole come \"liar\", \"dinner\" e \"favour\".\nAltre lingue.\nIn molte lingue lo scev\u00e0 \u00e8 atono. In bulgaro e afrikaans possono trovarsi scev\u00e0 accentati. Molte lingue caucasiche e alcune lingue uraliche (per esempio anche il komi) utilizzano lo scev\u00e0 fonetico ed \u00e8 possibile trovare gli scev\u00e0 accentati. Nello sloveno questo suono \u00e8 spesso accentato quando supporta la erre vocalica (cio\u00e8 dove la erre fa le veci di una vocale), ad esempio nei monosillabi (\"grd\" \"brutto\", \"prst\" \"dito\"), ma non solo (\"drzen\" /d\u0259rzen/ \"ardito\", \" trnek\" /t\u0259rnek/ \"amo\", \"Brda\" /b\u0259rda/ \"Collio\"); interessante la parola \"sr\u010de\" (\"cuore\"), dove l'accento cade sulla \"e\" per cui lo scev\u00e0 \u00e8 atono, ma nei diminutivi \"sr\u010dece\" e \"sr\u010dek\" l'accento \u00e8 sulla \"r\", dunque sullo scev\u00e0. Nella lingua olandese, la vocale del suffisso \"-lijk\", come in \"waarschijnlijk\" (\"probabilmente\") \u00e8 pronunciata come uno scev\u00e0. Nei dialetti catalani, includendo la variet\u00e0 della lingua standard situata nel dialetto parlato all'interno e nei dintorni di Barcellona, una \"a\" o una \"e\" atone sono pronunciate come uno scev\u00e0 leggermente pi\u00f9 aperto (chiamato \"vocale neutra\"). Nei dialetti catalani parlati nelle isole Baleari, pu\u00f2 capitare uno scev\u00e0 accentato.\nIn albanese \u00e8 scritto \"\u00eb\" (pu\u00f2 essere accentato quando deriva da vocali nasali gheghe, come nella parola \"b\u00ebj\", o in parole composte col suffisso turco \"ll\u00ebk\", come in \"budallall\u00ebk\"). In rumeno (ove pure pu\u00f2 essere accentato) \u00e8 scritto \"\u0103\".\nAlcune lingue hanno un suono simile ma diverso. Ad esempio, lo scev\u00e0 \u00e8 simile alla \"e\" atona breve del francese, che per\u00f2 in questa lingua \u00e8 arrotondata e meno centrale, pi\u00f9 come una centrale aperta arrotondata o una quasi anteriore chiusa arrotondata.\nLo scev\u00e0 in linguistica.\nIl termine \"scev\u00e0\" \u00e8 usato anche per vocali di qualit\u00e0 indefinita (piuttosto che suoni naturali) nella ricostruzione dell'indoeuropeo. Si osserv\u00f2 che, mentre nella maggior parte dei casi \"a\" in latino e nel greco classico corrisponde alla \"a\" nel sanscrito, ci sono casi in cui il sanscrito presenta una \"i\" l\u00e0 dove in latino e in greco vi \u00e8 una \"a\", ad esempio \"pitar\" (sanscrito) rispetto a \"pater\" (latino e greco antico). L'ipotesi di questo \"scev\u00e0 indoeuropeo\" si evolse poi nella teoria delle laringali. La maggior parte degli studiosi di indoeuropeistica ora postulano tre differenti fonemi piuttosto che un singolo e indistinto scev\u00e0. Altri studiosi ne ipotizzano ancora di pi\u00f9, per spiegare ulteriori problemi nel sistema delle vocali protoindoeuropeo. La maggior parte delle ricostruzioni di \"\" nella letteratura pi\u00f9 antica corrisponderebbero a *-h2- nella notazione contemporanea."}
{"id": "449518", "revid": "228587", "url": "https://it.wikipedia.org/wiki?curid=449518", "title": "Derry (disambigua)", "text": ""}
{"id": "449538", "revid": "1226", "url": "https://it.wikipedia.org/wiki?curid=449538", "title": "Bisso Marino", "text": ""}
{"id": "449551", "revid": "2128848", "url": "https://it.wikipedia.org/wiki?curid=449551", "title": "Lizard (album)", "text": "Lizard \u00e8 il terzo album dei King Crimson, pubblicato nel 1970.\nGenesi dell'opera.\n\"Lizard\" fu il secondo album, dopo \"In the Wake of Poseidon\", che il gruppo incise con una \"line-up\" di transizione, che non ebbe il tempo di esibirsi dal vivo. \u00c8 l'unico disco della band a vedere la presenza del batterista Andy McCulloch, nonch\u00e9 di Gordon Haskell nella doppia veste di bassista e cantante. Entrambi lasciarono il gruppo poco dopo aver ultimato le registrazioni dell'album.\nMcCulloch aveva precedentemente militato in una band di Bournemouth, \"The Shy Limbs\", di cui aveva fatto parte anche Greg Lake, a sua volta poi entrato nei King Crimson; a questi ultimi poi il batterista fu di fatto raccomandato da Keith Emerson.\nHaskell era un compagno di classe di Fripp alla Queen Elizabeth School di Wimborne, nel Dorset; con lui aveva suonato poi in una band locale chiamata \"The League of Gentlemen\" (sigla pi\u00f9 tardi recuperata dallo stesso Fripp per l'omonimo progetto della fine degli anni settanta) e aveva eseguito le linee vocali del brano \"Cadence and Cascade\" nell'album \"In the Wake of Poseidon\". Fripp lo persuase a partecipare al nuovo album, vincendo la sua iniziale riluttanza. L'ufficialit\u00e0 del ruolo di Haskell era destinata, anche per questo, a divenire oggetto di controversia fra i due per molti anni a seguire.\nA un altro musicista di \"In The Wake Of Poseidon\", il fiatista Mel Collins, fu offerto di entrare in pianta stabile; cos\u00ec come al nuovo arrivato McCulloch.\nIl quartetto di base, pi\u00f9 Pete Sinfield nella consueta veste di paroliere e co-produttore artistico, venne poi affiancato da ospiti come il noto pianista jazz Keith Tippett, anche lui gi\u00e0 apparso su \"In The Wake Of Poseidon,\" il cantante degli Yes Jon Anderson e i fiatisti Robin Miller, Mark Charig e Nick Evans.\nIl disco.\n\"Lizard\" \u00e8 forse l'album dei King Crimson pi\u00f9 ricco di influenze jazz, direzione gi\u00e0 in parte accennata nell'album precedente e qui pi\u00f9 ampiamente sviluppata grazie al contributo strumentale di Tippett, Charig e Evans, nonch\u00e9 dello stesso McCulloch.\nIl lato B dell'album \u00e8 interamente occupato da Lizard, il brano pi\u00f9 lungo mai inciso dai King Crimson e unica vera \"suite\" della loro carriera, nell'accezione pi\u00f9 comune al \"progressive rock\", poich\u00e9 diviso in sezioni e sotto-sezioni (negli album precedenti, alcuni titoli ne \"includevano\" altri senza una netta separazione o successione numerata).\nIl testo ruota attorno alla figura allegorica del principe Rupert, vagamente ispirata al condottiero del '600 Rupert del Palatinato nipote di re Giacomo I Stuart, che Sinfield colloca prima, durante e dopo un'immaginaria \"battaglia delle lacrime di vetro\". Per quest'ultima espressione, il paroliere trasse spunto dal \"Brewer's\", dizionario inglese di favolistica e fraseologia arcaica: bolle ottenute colando vetro fuso in acqua fredda erano infatti dette \"gocce del Principe Rupert\". I testi sono particolarmente ermetici e occupano soltanto due delle sette parti della \"suite\", la cui \"narrazione\" complessivamente \u00e8 affidata pi\u00f9 alla musica che alle parole.\nMusicalmente, il brano \"Lizard\" \u00e8 una sorta di compendio di stili: pur mantenendo una sezione ritmica riconoscibile come rock, ancorch\u00e9 sperimentale, esso accoglie influenze che spaziano dal jazz alla musica sinfonica, passando per momenti pi\u00f9 vicini al \"sound\" degli album precedenti.\nDivergenze e successivo disgregamento della formazione.\nSotto molti punti di vista, Haskell e McCulloch ebbero una esperienza infelice con \"Lizard\": Haskell in special modo - fan devoto del \"soul\" e della Motown - fatic\u00f2 a entrare in sintonia con il materiale proposto. A registrazioni completate, dopo soli tre giorni di prove per un possibile \"tour\", il bassista lasci\u00f2 il gruppo in modo non proprio amichevole: pretesto della rottura, l'indisponibilit\u00e0 di Fripp a cambiare la tonalit\u00e0 di brani del repertorio come 21st Century Schizoid Man, per adattarli alla sua estensione vocale.\nNegli anni seguenti Haskell reclam\u00f2 invano dalla E.G. Records le \"royalties\" che a suo avviso gli spettavano per \"Lizard\" in quanto membro della band e non semplice turnista (tesi peraltro suffragata dalle note di copertina sulla formazione) al contrario di quanto sostenuto da Fripp, secondo cui il ruolo di Haskell avrebbe dovuto divenire effettivo solo alla partenza del \"tour\", cancellato proprio a causa della sua defezione. Haskell desistette dall'intento soltanto nel 1989, allorch\u00e9 divenne chiaro che la casa discografica non avrebbe mai accolto le sue richieste, e di contro egli non avrebbe mai potuto sostenere le spese di una vera e propria causa legale.\nSulla scia emotiva dell'abbandono di Haskell, anche McCulloch decise di andarsene; nell'autunno del 1972 il batterista entrer\u00e0 nei neonati Greenslade con cui rimarr\u00e0 stabilmente fino al loro scioglimento avvenuto nel 1976.\nIn tale clima di asperit\u00e0 e incertezza sul futuro, Sinfield - non senza ironia - scelse, come comunicato stampa per promuovere il nuovo disco, l\"'incipit\" della poesia \"Desiderata\" di Max Ehrmann (molto popolare negli ambienti \"hippy\" dell'epoca), in cui lo scrittore tedesco consigliava di passare tranquilli fra la confusione e apprezzare il silenzio.\nMel Collins rimase nella band con Fripp per registrare l'album seguente \"Islands\". Haskell venne rimpiazzato da Boz Burrell al basso e alla voce, mentre McCulloch venne sostituito da Ian Wallace. Tale formazione esegu\u00ec dal vivo anche brani tratti da \"Lizard\", come \"Cirkus\" e \"Lady of the Dancing Water\".\nLa copertina.\nLa copertina esterna di \"Lizard\" \u00e8 un acquarello a opera dell'illustratrice inglese Gini Barris (oggi pi\u00f9 nota con il cognome da sposata, Gini Wade), la quale si bas\u00f2 sui testi di Pete Sinfield, senza per\u00f2 aver mai prima ascoltato le musiche dell'album.\nL'illustrazione consiste nelle undici lettere del nome \"King Crimson\" miniate in stile medioevale: K-i-n-g sul retro e C-r-i-m-s-o-n sul fronte. Le miniature raffigurano scene e personaggi ispirati ai testi dell'album, interpretati per\u00f2 dalla Barris in modo libero: sebbene infatti anche i titoli dell'album siano undici (quattro canzoni pi\u00f9 le sette sezioni della suite \"Lizard\"), non vi \u00e8 un'esatta corrispondenza fra essi ed il soggetto di ciascuna miniatura.\nLe illustrazioni ispirate alla suite \"Lizard\" mostrano, fra le altre cose, il principe Rupert alle prese con un pavone (\"the peacock's tale\") e con la Morte, e la \"battaglia delle lacrime di vetro\" in cui l'artista inserisce anche figure di antichi guerrieri mongoli; gli altri disegni mescolano soggetti antichi e moderni: la lettera 'i' di 'Crimson', ispirata a \"Happy Family\", raffigura ad esempio i Beatles e Y\u014dko Ono; la 'n' di 'Crimson' contiene l'Orsetto Rupert, personaggio dei libri per bambini e probabile associazione con l'omonimo principe di \"Lizard\", che a bordo di un minuscolo aeroplano giallo sorvola un trio rock immaginario composto - secondo l'autrice - da Jimi Hendrix alla chitarra (prematuramente scomparso proprio a settembre di quell'anno), Ginger Baker alla batteria, e dal futuro marito della stessa Barris, Dave Wade, al flauto.\nLa copertina interna riporta testi e note su uno sfondo marmoreo accreditato alla Koraz Wallpapers, l'azienda per cui all'epoca lavorava il gi\u00e0 citato fidanzato della Barris e che appunto produceva carte da parati con motivi simil-marmo.\nTracce.\nTesti di Peter Sinfield, musiche di Robert Fripp.\n2009 CD bonus tracks"}
{"id": "449649", "revid": "105940200", "url": "https://it.wikipedia.org/wiki?curid=449649", "title": "Lapidellatura", "text": "La lapidellatura (o lapidatura) \u00e8 una lavorazione meccanica di finitura superficiale eseguita asportando il materiale tramite abrasione, attraverso delle macchine chiamate lapidatrici.\nLo scopo della lavorazione \u00e8 quello di ottenere superfici perfettamente planari e un'ottima finitura superficiale. Le superfici cos\u00ec trattate si presentano lisce e lucide.\nLa lapidellatura \u00e8 una lavorazione che si accosta alla rettifica, dove per\u00f2 diverge lo scopo primario:\nnella prima lo scopo primario \u00e8 quello di ottenere la migliore planarit\u00e0 tecnicamente realizzabile, nella seconda quella di ottenere la quota di lavorazione nominale (comunque con un buon grado di finitura).\nCaratteristiche.\nLe superfici lapidellate presentano errori di planarit\u00e0 che vanno dai 0,001 a 0,003 millimetri; inoltre tali superfici possono presentare livelli di rugosit\u00e0 intorno al micron (&lt;0,001\u00a0mm).\nLapidatrice.\nLa lapidatrice pi\u00f9 comunemente chiamata \"lapidello\" \u00e8 la macchina che realizza la lapidellatura. \nSebbene queste macchine utilizzino tutte il principio dell'abrasione meccanica, quest'ultima pu\u00f2 essere realizzata in varie modalit\u00e0:\nNormalmente le lapidatrici assomigliano nella struttura a delle macchine fresatrici verticali: il pezzo da lavorare viene fissato su una tavola fissa, mediante il bloccaggio in morsa o meglio mediante un piano a magneti permanenti, sia meccanico che elettromeccanico, mentre una testa mobile (dove \u00e8 fissata la tazza) pu\u00f2 scorrerne la superficie con movimento radiale a bandiera. Muovendo avanti e indietro la testa, la tazza schiaccia e trascina la mola con l'abrasivo sulla superficie da lavorare, asportando le parti a quota pi\u00f9 elevata. \nPer avere una lavorazione ottimale \u00e8 opportuno ad ogni passata sbloccare il pezzo e riposizionarlo poi ruotato di 90 \u00b0 onde avere una lavorazione incrociata a beneficio non solo della rugosit\u00e0 finale ma anche con un ottimale parallelismo delle facce lavorate.\nTale accorgimento \u00e8 necessario in quanto la mola rotante \u00e8 montata a sbalzo su di un braccio a bandiera, similmente ai trapani radiali, ma essendo di solito il montante di dimensioni abbastanza contenute rispetto al diametro del cuscinetto della bandiera portamola si origina, soprattutto con macchine usate, una flessione laterale che si ripercuote sulla complanarit\u00e0 della faccia che risultera' finemente rettificata ma non uniformemente parallela.\nAl termine della lavorazione incrociata la superficie si presenter\u00e0 perfettamente piana e parallela.\nA Trieste, nella Fabbrica Macchine Sant' Andrea (fabbrica che produceva e riparava i grandi motori marini), oramai demolita per far posto al Palazzo della Marineria ed alla nuova piscina Bruno Bianchi, si faceva comunemente la lavorazione di lapidellatura con dei lapidelli a mano, simili alle smerigliatrici che il tecnico, servendosi di un piano di riscontro o la dima adatta e con l'azzurramento della superficie da lavorare, eseguiva la rettifica della superficie stessa.\nApplicazioni.\nPer le sue peculiarit\u00e0, la lapidellatura \u00e8 usata ad esempio nella fabbricazione di:"}
{"id": "449667", "revid": "110893064", "url": "https://it.wikipedia.org/wiki?curid=449667", "title": "Torbiditi", "text": "Le torbiditi sono sedimenti clastici (sia terrigeni che carbonatici). Sono prodotte dalla deposizione di sedimenti ad opera di correnti ricche di materiale in sospensione e notevolmente pi\u00f9 dense della massa d'acqua in cui si muovono, definite \"correnti torbide\". Si tratta tipicamente di depositi di mare profondo, anche se il loro meccanismo deposizionale non \u00e8 esclusivo dell'ambiente sottomarino oceanico.\nTorbiditi di mare profondo.\nLe correnti torbide hanno origine da fenomeni gravitativi subacquei: frane sottomarine che interessano il margine della piattaforma continentale e sedimenti convogliati in canyon sottomarini dalle foci dei fiumi. Con il diminuire della pendenza in corrispondenza del piede della scarpata continentale, le correnti perdono progressivamente velocit\u00e0 e capacit\u00e0 di carico, deponendo gradualmente i sedimenti: nelle parti pi\u00f9 prossime alla scarpata i sedimenti pi\u00f9 grossolani (ghiaia e sabbia grossolana), ed entro la piana sottomarina le frazioni pi\u00f9 fini (sabbia fine, silt, argilla). \nI depositi torbiditici possono dare luogo a corpi sedimentari di notevole entit\u00e0: le conoidi sottomarine. Si tratta di corpi le cui dimensioni e la cui morfologia e organizzazione interna dipendono da svariati fattori. I principali sono:\nI depositi torbiditici danno spesso luogo ad una morfologia simile a quella fluviale, con veri e propri canali, anche meandriformi, nelle aree pi\u00f9 prossimali (dove prevalgono i processi erosivi). Nelle parti distali del sistema deposizionale torbiditico prevalgono invece i processi deposizionali, con morfologie a lobo. La stratificazione \u00e8 generalmente grossolana nelle aree prossimali, con banchi sabbiosi o arenacei di spessore anche notevole, a base erosiva; \u00e8 invece fine, con sottili alternanze tra livelli arenacei e pelitici, nelle aree distali.\nOgni evento torbiditico genera uno strato caratterizzato da una particolare successione verticale di strutture interne, chiamata \"sequenza di Bouma\" (dal nome dello studioso che la defin\u00ec originariamente).\nSingoli episodi deposizionali corrispondenti ad eventi catastrofici (ad esempio terremoti di notevole magnitudine), possono dare origine a livelli spessi diverse decine di metri, definiti \"megatorbiditi\" o \"megabed\" (a titolo di esempio, \u00e8 conosciuto nella letteratura geologica il Megabed di Missaglia, nell'ambito del Flysch Lombardo). Questi livelli costituiscono spesso dei \"livelli marker\", cio\u00e8 dei livelli guida per la stratigrafia di un'area bacinale, in quanto essendosi deposti in un tempo pressoch\u00e9 istantaneo su aree molto vaste si possono considerare isocroni.\nLe torbiditi si depongono spesso in aree tettonicamente attive. Si tratta di sedimenti tipici di aree di avanfossa, bacini al margine di catene montuose in fase di sollevamento (orogenesi). Secondo un classico modello deposizionale, questi bacini vengono invasi e colmati durante le fasi orogenetiche attive da sedimenti di tipo torbiditico definiti flysch.\nIn presenza di determinati fattori di ordine stratigrafico, composizionale e strutturale, le torbiditi possono costituire importanti rocce serbatoio di idrocarburi (olio e gas), e sono quindi un obiettivo primario dell'esplorazione petrolifera, nell'ambito della quale rivestono una importanza sempre crescente. Le attivit\u00e0 di esplorazione nel Golfo del Messico e nell'Atlantico al largo della costa dell'Africa occidentale, ad esempio, sono ormai focalizzate quasi interamente sulla ricerca di depositi torbiditici sepolti sotto coltri di sedimenti spessi fino ad alcune migliaia di metri (con battente d'acqua fino a oltre 1000 m), e che sono stati interessati dalla migrazione e dall'intrappolamento di idrocarburi.\nDi seguito sono riportate le dimensioni (lunghezza x larghezza) di alcuni apparati torbiditici attivi attualmente (denominati come i sistemi fluviali collegati):\nTutti questi sistemi sono caratterizzati dalla presenza di canyon sottomarini che solcano la piattaforma continentale e di enormi edifici torbiditici alla base della scarpata continentale.\nFormazioni geologiche italiane costituite in tutto o in parte da apparati torbiditici marini fossili sono la Formazione Marnoso Arenacea (Miocene), nell'Appennino centro-settentrionale, il Flysch Lombardo (Cretaceo Superiore) e la Gonfolite (Oligocene-Miocene) nelle Prealpi Lombarde.\nAltri tipi di depositi da corrente torbida.\nLe torbiditi sono principalmente sedimenti marini profondi, tuttavia si possono verificare meccanismi di sedimentazione del tutto analoghi a quelli delle torbiditi anche in altri contesti deposizionali:\nIn questi casi, si parla pi\u00f9 propriamente di depositi da flusso iperpicnale, cio\u00e8 deposti per graduale perdita di carico da parte di correnti a densit\u00e0 maggiore rispetto alla massa d'acqua nella quale si muovono."}
{"id": "449723", "revid": "767487", "url": "https://it.wikipedia.org/wiki?curid=449723", "title": "Neyruz-sur-Moudon", "text": "Neyruz-sur-Moudon (, toponimo francese, fino al 1953 Neyruz) \u00e8 una frazione di 119 abitanti del comune svizzero di Montanaire, nel Canton Vaud (distretto del Gros-de-Vaud).\nStoria.\nGi\u00e0 comune autonomo che si estendeva per 3,52\u00a0km\u00b2 e che comprendeva anche le frazioni di La Praire, Le Moulin Tardy e Les Rutannes, nel 2013 \u00e8 stato accorpato agli altri comuni soppressi di Chan\u00e9az, Chapelle-sur-Moudon, Correvon, Denezy, Martherenges, Peyres-Possens, Saint-Cierges e Thierrens per formare il nuovo comune di Montanaire.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "449728", "revid": "767487", "url": "https://it.wikipedia.org/wiki?curid=449728", "title": "Cantando sotto la pioggia", "text": "Cantando sotto la pioggia (\"Singin' in the Rain\") \u00e8 un film del 1952 diretto da Stanley Donen e Gene Kelly, interpretato dallo stesso Gene Kelly, Donald O'Connor e Debbie Reynolds. Il film \u00e8 ambientato alla fine degli anni venti, nel periodo di passaggio dal cinema muto al sonoro.\nTrama.\nA Hollywood, nel 1927, l'attore Don Lockwood, acclamata star del muto con un passato di ballerino, musicista e stuntman, non sopporta la propria partner sullo schermo, la bionda e vanitosa Lina Lamont. Lina crede che Don sia segretamente innamorato di lei: ella infatti \u00e8 soffocante verso di lui, e non riesce a mettersi in testa che Don non \u00e8 per\u00f2 affatto innamorato di lei, nonostante lui cerchi in tutti i modi di farle capire che tra loro non c'\u00e8 mai stato niente. Oltretutto Lina ha un carattere sprezzante, capriccioso, smorfioso e altezzoso verso chiunque e anche la sua voce non \u00e8 per niente gradevole cosicch\u00e9 Don, per non rovinare l'immagine di entrambi, durante le conferenze e le interviste deve puntualmente stopparla ogni volta che lei vorrebbe parlare.\nCome se non bastasse anche i loro fan credono che i due attori siano fidanzati da tempo, ritenendoli addirittura una coppia modello del cinema e ci\u00f2 rende Lina ancora pi\u00f9 antipatica e insopportabile. Il successo dei primi film sonori costringe R.F. Simpson, il produttore della Monumental Pictures, a trasformare \"Il cavaliere spadaccino\", l'ultima pellicola della coppia, in un film parlato, ma l'idea si rivela impraticabile a causa del tono di voce squillante e fastidioso di Lina che fino a quel momento nessuno aveva mai udito, e della sua incapacit\u00e0 di parlare verso il microfono nascosto che fa sentire i dialoghi spezzati.\nDopo uno screen test fallimentare, il musicista Cosmo Brown, migliore amico di Don, suggerisce di trasformare il film in un musical che viene reintitolato \"Il cavaliere della danza\", nel quale Lina verrebbe doppiata dalla dolce giovane attrice e cantante Kathy Selden di cui Don si \u00e8 nel frattempo innamorato. Lina \u00e8 molto gelosa della ragazza, e quando scopre la verit\u00e0 si infuria e cerca di sabotare la storia d'amore, nonch\u00e9 di tenere Kathy alle sue dipendenze costringendola a continuare a doppiare i suoi futuri film contro la sua volont\u00e0; impone infine ai produttori che la cosa non venga rivelata, minacciando di fare loro causa.\nAlla prima il film \u00e8 un enorme successo e quando a Lina viene chiesto di cantare, Don, Cosmo e R.F. la convincono a esibirsi in playback con Kathy dietro le quinte, per poi poterla smascherare alzando il sipario durante la sua esibizione e quindi rivelando il talento di Kathy.\nProduzione.\nAlcune idee di \"Cantando sotto la pioggia\" potrebbero aver preso spunto dal film \"\u00c9toile sans lumi\u00e8re\" di Marcel Blist\u00e8ne del 1946, in cui recita la cantante francese \u00c9dith Piaf accanto a Yves Montand. Tratta infatti di una giovane e talentuosa cantante, Madeline, che presta la voce alla star del cinema Stella Dora in uno dei primi film sonori.\nIl film venne pensato dal produttore della MGM Arthur Freed come un \"contenitore\" di alcune delle canzoni che aveva scritto insieme a Nacio Herb Brown per i primi film musicali della MGM fra il 1929 e il 1940. Betty Comden e Adolph Green scrissero quindi la sceneggiatura pensando al modo di inserire le varie melodie.\nLa sequenza in cui Kelly canta sotto la pioggia fu in realt\u00e0 girata di giorno. L'effetto notte fu ottenuto ricoprendo la scena con teloni. Per la ripresa della pioggia, non fu aggiunto del latte all'acqua come spesso viene riportato, ma si us\u00f2 una illuminazione in controluce per farla risaltare meglio. Durante le riprese l'attore aveva oltre 39 di febbre.\nColonna sonora.\nLa colonna sonora, scritta da Arthur Freed e Nacio Herb Brown, contiene solo due canzoni originali, \"Make 'Em Laugh\" (scritta dallo stesso Freed, ispirata tuttavia alla canzone \"Be a Clown\" di Cole Porter, che fa parte della colonna sonora del film \"Il pirata\" del 1948) e \"Moses Supposes\" (musica di Roger Edens, testo di Comden e Green).\nDistribuzione.\nEdizione italiana.\nIl doppiaggio italiano del film fu realizzato dalla O.D.I. Le canzoni rimasero in inglese ad eccezione di \"Make 'Em Laugh\", eseguita da Elio Pandolfi.\nRiconoscimenti.\nNel 1989 \u00e8 stato scelto per essere conservato nel National Film Registry della Biblioteca del Congresso degli Stati Uniti.\nNel 1998 l'American Film Institute l'ha inserito al decimo posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, \u00e8 salito al quinto posto. Nella lista riguardante invece i migliori film musicali detiene il primo posto."}
{"id": "449736", "revid": "104458", "url": "https://it.wikipedia.org/wiki?curid=449736", "title": "Oulens", "text": ""}
{"id": "449739", "revid": "1048993", "url": "https://it.wikipedia.org/wiki?curid=449739", "title": "Fabio Alisei", "text": "Il termine \"alisei\" fa riferimento ai costanti venti della fascia tropicale, nel quale il personaggio riconobbe la somiglianza con il proprio carattere, bizzarro e insolito.\nBiografia.\nDiplomatosi al liceo classico, dal 1995 suona il pianoforte e dal 2002 frequenta un istituto musicale pareggiato operante sotto la vigilanza del Conservatorio di musica di Stato \"Niccol\u00f2 Paganini\" di Genova. Terminato il liceo, parallelamente all'attivit\u00e0 di musicista e compositore, ha lavorato con il teatro di Campopisano di Genova. Dal 1994 al 1999 ha lavorato come animatore e capo-animazione in villaggi turistici in Italia e all'estero, dove incontra Max Laudadio con il quale ha iniziato una collaborazione che continua ancora oggi. Nel 1999 ha iniziato a lavorare per la televisione, nel canale satellitare Match Music, con sede a Verona.\nPer quasi un anno ha lavorato come autore del programma \"Bar Show\", condotto da Max Laudadio. Poi, per tre anni, ha scritto e condotto insieme a Paolo Noise \"Neuromachine\", un format di scherzi telefonici in diretta. A Match Music ha scritto e realizzato programmi e servizi di vario genere tra cui: \"Territorio sommerso\", \"Svegliati\", \"Neuromachine\", \"Territorio italiano\" e altri. Nello stesso periodo ha lavorato come speaker e dj per JJ Radio Web, una radio online.\nNel 2002 ha scritto e interpretato gag e servizi per Rai 2, in un format pomeridiano intitolato \"My Compilation - Revolution\". Durante questo periodo incontra Marco Mazzoli, suo compagno di avventura sia in radio, dal 2003 con \"Lo Zoo di 105\" insieme a Leone Di Lernia che come inviato di \"Striscia la notizia\" nel 2005.\nNel giugno del 2008 pubblica il suo primo libro, \"Tutto a posto e niente in ordine\". Nel gennaio 2011, insieme a Paolo Noise e Wender, lascia lo Zoo di 105 per passare a Deejay TV, dove dal 25 gennaio conduce la trasmissione \"Trin Trun Tran\".\nDall'aprile 2011 \u00e8 stato co-conduttore di \"50 Songs\" e dal 2011 al 2014 di \"Asganaway\" su Radio Deejay con Albertino, Paolo Noise e Wender. Appassionato di cucina, inaugura il proprio blog personale, su Tumblr, dedicato all'arte culinaria intitolato \"Youforn\". Dal 2012 conduce ancora insieme a Noise e Wender su Deejay TV il programma Fuori Frigo in cui commenta divertenti HomeVideo.\nNel dicembre 2012 sostituisce Debora Villa e Andrea Pucci nella conduzione de \"I guastanozze\", precedentemente intitolato \"Questo pazzo pazzo matrimonio\", in onda su Italia 1. Nel 2014 e 2015 ha condotto con Wender la trasmissione intitolata \"Sabato Sega\" su Radio Deejay.\nNel 2014 entra nel gruppo di autori del programma \"Made in Sud\" su Rai 2 e a inizio 2015 tra quelli del variet\u00e0 di Italia 1 \"Colorado\". Dal 19 febbraio 2015 torna a far parte de \"Lo Zoo di 105\".\nNel dicembre 2018 d\u00e0 vita ad un canale YouTube intitolato \"Pap\u00e0 salvezza\", nel quale realizza ricette di cucina semplici e alla portata di tutti.\nNel 2021 \u00e8 tra gli autori del programma \"Honolulu\", andato in onda su Italia 1 da settembre a novembre."}
{"id": "449740", "revid": "767487", "url": "https://it.wikipedia.org/wiki?curid=449740", "title": "Oulens-sur-Lucens", "text": "Oulens-sur-Lucens (toponimo francese) \u00e8 una frazione di 52 abitanti del comune svizzero di Lucens, nel Canton Vaud (distretto della Broye-Vully).\nStoria.\nGi\u00e0 comune autonomo che si estendeva per 1,59\u00a0km\u00b2 e che comprendeva anche la frazione di La Crause, nel 2011 \u00e8 stato accorpato al comune di Lucens.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "449741", "revid": "53669", "url": "https://it.wikipedia.org/wiki?curid=449741", "title": "La Casa dei 1000 corpi", "text": ""}
{"id": "449743", "revid": "2048388", "url": "https://it.wikipedia.org/wiki?curid=449743", "title": "Sergio Gori", "text": "\u00c8 uno dei sei calciatori italiani (insieme a Giovanni Ferrari, Filippo Cavalli, Pierino Fanna, Aldo Serena e Attilio Lombardo) ad aver vinto il campionato italiano con tre societ\u00e0 differenti: nel suo caso con , e .\nCarriera.\nEsord\u00ec in giovane et\u00e0 nella \"Grande Inter\" degli anni 1960, con cui mise a referto 10 presenze tra il 1964 e il 1966. In quell'anno venne mandato a fare esperienza in provincia, nel , nell'ambito dell'affare che port\u00f2 il capocannoniere del precedente campionato, Lu\u00eds Vin\u00edcio, in nerazzurro.\nNelle due stagioni in biancorosso segn\u00f2 16 reti (8 a stagione, in entrambe le occasioni fu il miglior marcatore della squadra) in 56 partite di Serie A, contribuendo alle salvezze della squadra berica. Rientrato a Milano nel 1968, gioc\u00f2 solo 14 partite prima di essere inserito tra le contropartite tecniche, insieme ad Angelo Domenghini, nello scambio che port\u00f2 all'Inter il centravanti del , Roberto Boninsegna.\nDopo i due scudetti vinti con l'Inter da riserva, Gori ne vinse uno a Cagliari nella stagione 1969-1970 da protagonista, formando una coppia d'attacco ben assortita con Gigi Riva e facendo per molte stagioni a seguire la spalla all'ala sinistra leggiunese. Proprio nell'annata dello scudetto rossobl\u00f9 \u00e8 chiamato anche in nazionale maggiore, dopo 5 presenze in quella \u201cB\u201d. Esord\u00ec durante il in Messico, nell'incontro contro i padroni di casa nei quarti di finale, subentrando proprio al compagno di squadra Domenghini. Gioc\u00f2 poi altre due partite sempre in quell'anno, al termine della rassegna iridata.\nCapocannoniere del Cagliari nella stagione 1974-1975 dato l'infortunio di Riva, pass\u00f2 in quell'anno alla , con cui gioc\u00f2 buona parte del primo campionato mentre nel secondo collezion\u00f2 appena 7 gare, che gli permisero comunque di fregiarsi del quarto scudetto personale in tre squadre differenti. Passato nel 1977 al , chiuse al termine di quella stagione la sua avventura in massima categoria, passando in Serie C2 al dove sigl\u00f2 5 reti in 26 presenze, contribuendo alla promozione del club rossonero in Serie C1.\nHa totalizzato complessivamente 293 presenze e 62 reti in massima serie.\nRiconoscimenti.\nIl lo ha inserito nella sua Hall of Fame."}
{"id": "449745", "revid": "110157", "url": "https://it.wikipedia.org/wiki?curid=449745", "title": "Bussy-sur-Moudon", "text": "Bussy-sur-Moudon (toponimo francese) \u00e8 un comune svizzero di 208 abitanti del Canton Vaud, nel distretto della Broye-Vully.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "449750", "revid": "74801", "url": "https://it.wikipedia.org/wiki?curid=449750", "title": "Probi\u0161tip", "text": "Probi\u0161tip (macedone: \u041f\u0440\u043e\u0431\u0438\u0448\u0442\u0438\u043f) \u00e8 un comune nella parte orientale della Macedonia del Nord. La sede comunale \u00e8 nella localit\u00e0 omonima.\nIl comune confina a nord con Kratovo, a est con Ko\u010dani e \u010ce\u0161inovo-Oble\u0161evo, a ovest con Sveti Nikole, a sud con \u0160tip e Karbinci.\nLa divisione territoriale del 2003 ha assegnato il municipio rurale di Zletovo al \"Municipio di Probi\u0161tip\".\nSociet\u00e0.\nEvoluzione demografica.\nDal punto di vista etnico gli abitanti sono cos\u00ec suddivisi:\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "449754", "revid": "767487", "url": "https://it.wikipedia.org/wiki?curid=449754", "title": "La casa del diavolo", "text": "La casa del diavolo (\"The Devil's Rejects\") \u00e8 un film del 2005 scritto e diretto da Rob Zombie. \u00c8 il seguito di \"La casa dei 1000 corpi\" e, come il primo film, segue le vicende della famiglia Firefly. Nel 2019 \u00e8 uscito il sequel \"3 From Hell\".\nTrama.\nTexas, contea di Ruggsville, 18 maggio 1978. Sei mesi dopo gli eventi del primo film, lo sceriffo John Quincy Wydell e un manipolo di poliziotti circondano la fattoria dei Firefly, intenzionati a stanare la famiglia colpevole di decine di omicidi. Nello scontro a fuoco che segue Mother Firefly viene catturata, mentre il figlio Rufus rimane ucciso. Solo Otis e Baby riescono a fuggire mentre Tiny, fratello di Baby e Rufus, riesce a non farsi trovare dai poliziotti. Nella casa la polizia trova cadaveri fatti a pezzi sparsi un po' dovunque, oltre a ritagli di giornale e diari fotografici che testimoniano le efferatezze compiute dai Firefly.\nDurante la fuga Baby riesce a telefonare al padre, Capitano Spaulding, avvisandolo che la polizia \u00e8 sulle loro tracce. Spaulding d\u00e0 appuntamento ai due fuggiaschi al Kahiki Palms Motel e si mette in cammino. Giunti per primi al motel, Otis e Baby prendono in ostaggio e uccidono i componenti del gruppo country Banjo &amp; Sullivan, sottoponendoli prima a torture e umiliazioni, finch\u00e9 vengono raggiunti da Spaulding col quale proseguono la fuga. Nel frattempo lo sceriffo Wydell ingaggia due tagliagole, Rondo e Billy Ray Snapper, che si mettono a loro volta sulle tracce dei fuggiaschi.\nLa sete di vendetta dello sceriffo Wydell diventa sempre pi\u00f9 forte, soprattutto dopo la scena onirica in cui il fratello George, assassinato da Mother Firefly nel primo film, lo incita a sterminare la famiglia responsabile della sua morte. Wydell decide quindi di cambiare le regole del gioco e di mettersi sullo stesso piano dei Firefly. Come primo gesto uccide con le sue mani Mother, rinchiusa in una cella. Otis, Baby e Spaulding, ribattezzati dai media \"\"I reietti del diavolo\", trovano nel frattempo rifugio nel bordello gestito da Charlie Altamont, fratellastro di Spaulding.\nIl giorno dopo, in un momento di assenza dei Firefly, Charlie riceve la visita dello sceriffo Wydell che lo ricatta e lo obbliga a tradire i compagni facendoli trovare nel locale per mezzanotte. All'ora stabilita, i due tagliagole riescono a entrare nel locale e a catturare Otis e Baby, mentre Wydell si occupa di Spaulding. Ormai completamente accecato dalla sete di vendetta, Wydell conduce i tre nella loro fattoria, li immobilizza e li sottopone a svariati tipi di tortura (elettroshock, percosse, chiodi conficcati nelle mani, ecc..).\nInfine, prima di dar fuoco alla casa, lo sceriffo libera Baby e la insegue per ucciderla, sicuro che nelle condizioni in cui si trova non sia in grado di andare lontana, d\u00e0 fuoco alla casa e lascia i due assassini al loro destino, cio\u00e8 di bruciare vivi, e insegue la ragazza con un'ascia, per mettere fine definitivamente alla famiglia Firefly. Catturata di nuovo, viene salvata dal fratellastro di Spaulding, ma egli viene barbaramente ucciso da Wydell con l'ascia.\nBaby scappa nuovamente, ma Wydell le spara ad una gamba e le si avvicina per finirla; cos\u00ec, dopo averla frustata, si prepara a strangolarla, ma Baby viene salvata in extremis da Tiny, assente dall'inizio del film, che uccide Wydell e libera Otis e Spaulding ancora vivi. Tiny rientra infine nella fattoria, ormai completamente avvolta dalle fiamme, mentre Otis, Baby e Spaulding si rimettono in marcia. La fuga in auto \u00e8 breve e i tre sono costretti a fermarsi davanti al muro di poliziotti che li stanno braccando. Nelle sequenze finali, Otis spinge sull'acceleratore lanciando l'auto contro gli agenti, in un ultimo epico scontro a fuoco durante il quale \"I reietti del diavolo\"\" vengono crivellati di colpi.\nProduzione.\nSceneggiatura.\nSubito dopo aver scritto la sceneggiatura di \"La casa dei 1000 corpi\", Rob Zombie ha cominciato a pensare ad un'altra possibile storia in cui lo sceriffo John Quincy Wydell, fratello di George Wydell ucciso dai Firefly, decideva di vendicarsi. Dato il buon riscontro economico del primo film, la Lions Gate ha dato il via libera al regista che ha quindi cominciato a pensare seriamente a quello che sarebbe poi diventato \"La casa del diavolo\". Per il nuovo film, Rob Zombie non aveva in mente il classico horror, piuttosto qualcosa tra il road movie e il western violento.\nA tal proposito, il regista ha dichiarato di essere stato influenzato soprattutto da film come \"Il mucchio selvaggio\", \"Gangster Story\" e \"La rabbia giovane\". Rispetto al precedente, \"La casa del diavolo\" (nella versione originale \"The Devil's Rejects\", i reietti del diavolo) si distacca dalle regole dello \"splatter\" e assume un tono pi\u00f9 oscuro e brutale. Secondo il regista, qualcosa di psichicamente disturbante da vedere per gli spettatori ma anche da interpretare per gli attori.\nCome direttore della fotografia, Zombie ha scelto Phil Parmet dopo aver apprezzato i suoi tanti lavori, soprattutto \"Harlan County, USA\" vincitore dell'oscar come miglior documentario nel 1977. Lo stile documentaristico del film \u00e8 dovuto al fatto che \u00e8 quasi del tutto girato con la camera a mano, mentre il Dolly \u00e8 stato usato solo in una scena. L'intenzione iniziale di Rob Zombie era addirittura quella di creare gli effetti speciali usando solo tecniche usate negli anni settanta, ma i limitati tempi di produzione lo hanno fatto rinunciare.\nCast.\nRob Zombie ha confermato gran parte degli attori principali del primo film, soprattutto Sid Haig e Sheri Moon. Per quanto riguarda i nuovi interpreti, il regista si \u00e8 trovato in sintonia con tutti, anche con William Forsythe, per il quale inizialmente nutriva qualche perplessit\u00e0 dovuta alle voci circolanti nell'ambiente sul carattere piuttosto difficile dell'attore. Per lui aveva in mente un'interpretazione sullo stile di Lee Marvin, Robert Mitchum e soprattutto Robert Shaw (per entrambi il pi\u00f9 grande attore di tutti i tempi).\nKaren Black e Robert Allen Mukes, interpreti rispettivamente di Mother Firefly e Rufus nel primo film, sono stati sostituiti da Leslie Easterbrook (l'agente Callahan di \"Scuola di polizia\") e Tyler Mane.\nOriginariamente, Priscilla Barnes era destinata al ruolo di Mother Firefly mentre Lesile Easterbrook avrebbe dovuto interpretare Gloria Sullivan.\nSullo schermo, lo sceriffo John Quincy Wydell appare come l'esatto riflesso degli sceriffi e dei detective del vecchio west, del tipo \"uccidi i banditi ed esponi i loro cadaveri perch\u00e9 tutti li vedano\". Nel film troviamo inoltre vere e proprie icone del cinema horror tra cui Ken Foree (il Peter Washington di \"Zombi\", 1978), Michael Berryman (Pluto di \"Le colline hanno gli occhi\") e Danny Trejo (il barista del Titty Twister in \"Dal tramonto all'alba\").\nAltri volti noti, riconoscibili in brevi ruoli, sono Ginger Lynn, famosa pornostar degli anni ottanta che interpreta la prostituta Fanny, Pamela Jayne Soles (\"Halloween, la notte delle streghe\", 1978) e Mary Woronov, superstite della \"factory\" di Andy Warhol e interprete di molti \"B-movie\" americani. Nel film, le ultime due vengono derubate dell'auto (e Mary Woronov uccisa), rispettivamente da Spaulding e Otis.\nUn altro cameo \u00e8 quello di Steve Railsback nei panni dell'agente Ken Dwyer. Nel corso della sua lunga carriera, l'attore ha interpretato due dei pi\u00f9 celebri assassini appartenenti alla storia contemporanea: Charles Manson in \"Bel Air \u2013 La notte del massacro\" di Tom Gries e il contadino cannibale Ed Gein in \"Ed Gein - Il macellaio di Plainfield\" di Chuck Parello.\nAccoglienza.\nDal punto di vista degli incassi, il film negli Stati Uniti \u00e8 stato un successo, recuperando i 7 milioni di dollari di budget nella prima settimana di proiezione ed arrivando ad incassare oltre 16 milioni di dollari.\nCritica statunitense.\nLa critica ha espresso opinioni contrastanti riguardo al film. Robert K. Elder del \"Chicago Tribune\" ha scritto: \u00abNonostante un'immersione decennale in classici maledetti come il primo \"Non aprite quella porta\" e \"Non violentate Jennifer\", Rob Zombie non sembra aver assorbito nessuna delle tensioni sociali presenti in questi film. Zombie non \u00e8 un collezionista di influenze come Quentin Tarantino che costruisce i suoi film sulla base di richiami che provengono dalla sua infanzia. \"La casa del diavolo\" sembra pi\u00f9 una spazzatura di omaggi ad altri film sparsi qua e l\u00e0, confusi tra poliziotti inetti e buchi nella sceneggiatura\u00bb.\nAltri critici hanno invece apprezzato la pellicola, ad esempio Roger Ebert secondo il quale \"nel film ci sono cose apprezzabili nella sceneggiatura e nell'interpretazione\". Nella sua recensione del \"remake\" di \"Le colline hanno gli occhi\", inoltre, Ebert cita \"La casa del diavolo\" sostenendo che il film \"vuole divertire oltre che creare disagio e i killer depravati che incontriamo sono individui con personalit\u00e0, un passato e delle motivazioni\".\nCritica italiana.\nAnche in Italia il film ha suscitato pareri alterni ma sostanzialmente positivi, soprattutto se si tiene conto del fatto che si tratta di un sequel e considerato che \"La casa del diavolo\" \u00e8 solo il secondo film di Rob Zombie. Lietta Tornabuoni ha scritto su \"La Stampa\" del 19 maggio 2006: \u00abErano circa trent'anni, forse dagli Anni Settanta che non si vedeva un horror cos\u00ec: pieno non soltanto di sangue e morti, ma di sesso, droga, ribellismo, turpiloquio continuo, [...] nella consueta lotta tra il Bene (uno sceriffo che si rivela una carogna, come capita a volte ai buoni) e il Male (una famiglia Firefly seminatrice di morte ma sempre migliore del Bene). [\u2026] Nulla \u00e8 mai stato cos\u00ec esplicito e davvero violento. Lo sceriffo diventa torturatore [\u2026]e poi, depravato e terribile, muore: ma il Male-Bene continua a fare la sua strada\u00bb.\nSecondo Alberto Castellano (\"Il Mattino\", 13 maggio 2006), Rob Zombie, \u00aberede in qualche modo dei Wes Craven e dei Tobe Hooper, [\u2026] porta meccanismi e tipologie del genere alle estreme conseguenze con una disgustosa ma funzionale miscela di kitsch, trash e ironia\u00bb. Anche Marco Giovannini esprime un parere positivo sul lavoro di Rob Zombie su \"Ciak\" del maggio 2006: \u00abChi non ama le efferatezze lasci perdere [\u2026] ma sarebbe un peccato perch\u00e9 la sua tecnica si raffina sempre pi\u00f9. Ha girato in Super 16 per restituire la patina anni Settanta e ha usato spesso il ralenti alla maniera di Peckinpah (ma c'\u00e8 anche molto Romero, Hooper, Leone e perfino Waters)\u00bb.\nColonna sonora.\nRob Zombie ha deciso di non attingere alla sua produzione discografica n\u00e9 di comporre nuovi brani appositamente per il film. Data l'ambientazione (Texas, fine anni settanta), il regista ha privilegiato il \"southern rock\" di mostri sacri come Elvin Bishop, Lynyrd Skynyrd e Allman Brothers Band, alternato a sonorit\u00e0 \"folk\" e \"blues\" (Blind Willie Johnson, Terry Reid, Muddy Waters) e al \"country\" di Kitty Wells e Buck Owens.\nEsistono tre versioni della colonna sonora, tutte uscite in versione CD nel 2005:\nNel 2005, in contemporanea con l'uscita del film, negli Stati Uniti \u00e8 stato pubblicato l'album di Banjo &amp; Sullivan, \"The Ultimate Collection 1972-1978\", contenente brani di musica \"country\" composti da Jesse Dayton.\nSequel.\nIl 13 marzo 2018 Rob Zombie ha annunciato l'inizio delle riprese di \"3 From Hell\", terzo capitolo della trilogia sulle gesta della famiglia Firefly."}
{"id": "449766", "revid": "1543377", "url": "https://it.wikipedia.org/wiki?curid=449766", "title": "Elettrotreno FS ETR.401", "text": "Lelettrotreno FS ETR.401 era un elettrotreno ad assetto variabile delle Ferrovie dello Stato Italiane.\nIl progetto ebbe il suo prologo nel 1967 con una relazione presentata a Genova a un convegno internazionale di tecnici dei trasporti, in cui l'ingegner Paolino Camposano, vicedirettore del Servizio Materiale e Trazione delle Ferrovie dello Stato, proponeva la realizzazione di un treno ad assetto variabile. Stimolato dall'approvazione e dalla curiosit\u00e0 suscitata, l'ingegner Camposano convoc\u00f2 il direttore della FIAT Divisione Materiale Ferroviario, professor Franco Di Majo, che gi\u00e0 alla fine dello stesso anno pubblic\u00f2 un progetto di massima.\nValutata la piena fattibilit\u00e0 dell'idea di Di Majo e constatata la disponibilit\u00e0 della FIAT a sostenerne la realizzazione, nel maggio del 1970 le FS stanziarono i fondi per lo sviluppo e la costruzione dell', che sarebbe dovuto diventare il primo esemplare di un nuovo gruppo di elettrotreni ad assetto variabile.\nLa crisi economica dei primi anni settanta, unita a incertezze a livello politico, caus\u00f2 un pesante ridimensionamento del programma, facendo s\u00ec che l'ETR.401, completato nel 1976, rimanesse un esemplare unico.\nPremessa.\nL'elettrotreno FS ETR.401 (ETR = ElettroTreno Rapido) \u00e8 stato il primo treno rapido al mondo ad assetto variabile \u2013 cio\u00e8 con cassa pendolante attiva\u00a0\u2013 ad entrare in servizio commerciale nel 1976.\nL', precursore della numerosa famiglia dei \"Pendolini\", avrebbe dovuto essere il primo esemplare del gruppo di elettrotreni , ma, nonostante le sue caratteristiche innovative e l'esito positivo della sperimentazione, non ebbe al tempo il successo che ci si attendeva. Infatti, gi\u00e0 all'inizio del 1976, durante le corse di messa a punto della prima unit\u00e0 di trazione, si diffusero voci di un ridimensionamento del progetto dell'assetto variabile a non pi\u00f9 di due o tre elettrotreni e, con la consegna del treno completo, si seppe che non ci sarebbero state ulteriori ordinazioni e che sarebbe rimasto un esemplare unico.\nLe Ferrovie dello Stato non procedettero ad alcun ordinativo per la costruzione di ulteriori unit\u00e0 in seguito al mutato orientamento della politica dei trasporti in Italia che, contraria a progetti per l'alta velocit\u00e0, prefer\u00ec destinare gli investimenti occorrenti ad altri settori. Con una certa miopia non venne intravista la grande potenzialit\u00e0 di sviluppo offerta dal convoglio, nato non tanto per essere veloce quanto come rotabile capace di innalzare la velocit\u00e0 media su linee tortuose ma commercialmente interessanti per riammodernare le quali, altrimenti, sarebbero stati necessari onerosi investimenti per rettifiche ed aggiornamenti tecnologici.\nRimasto esemplare unico venne sottoutilizzato e fatto circolare su linee secondarie. Uguale sorte tocc\u00f2 al gemello \"UT-443\" realizzato per le ferrovie spagnole. Le varie evoluzioni, dopo la \"rinascita\" avvenuta a met\u00e0 degli anni ottanta con la serie ETR.450, dimostrarono la validit\u00e0 del progetto portando i \"Pendolini\" a diffondersi in tutto il mondo, sia nelle versioni \"limitate\" attorno ai 200\u00a0km/h, che in quelle potenziate come il recente ETR.600.\nStoria.\nL'ETR.401 \u00e8 il risultato di un avanzato progetto di ingegneria, condotto congiuntamente da FIAT Divisione Materiale Ferroviario ed FS, sviluppato per consentire l'innalzamento della velocit\u00e0 massima di esercizio su linee ferroviarie preesistenti ad andamento tortuoso senza esorbitanti investimenti per modificarne il tracciato. La soluzione della \"cassa pendolante\" era vista come una possibilit\u00e0 interessante perch\u00e9 permetteva di percorrere le tratte tortuose a velocit\u00e0 pi\u00f9 sostenute di quelle consentite ai rotabili tradizionali ma in tutta sicurezza.\nTra gli anni cinquanta e sessanta diverse amministrazioni ferroviarie erano alla ricerca di metodi per migliorare le prestazioni dei propri veicoli: in Francia le sperimentazioni sull'alta velocit\u00e0 del progetto TGV si affiancavano a pi\u00f9 ardimentosi progetti sui treni a turbina. Solo pochi anni dopo l'Inghilterra avrebbe dato il via all'avventuroso quanto fallimentare progetto Advanced Passenger Train.\nLa fase sperimentale.\nIn questo panorama di fermento tecnologico l'Italia poteva vantare studi avanzati sulla tecnologia del pendolamento, sperimentati su una automotrice ALn 668 dotata di un sistema per inclinare una poltrona in modo da compensare le forze centrifughe. Sulla base dei risultati ottenuti, l'elettrotreno ad assetto variabile fu ordinato dal Consiglio di Amministrazione FS con una delibera dell'11 maggio 1970, la stessa che comprendeva le carrozze TEE.\nCome primo passo dello sviluppo del nuovo elettrotreno i tecnici della FIAT Divisione Materiale Ferroviario progettarono e realizzarono in poco pi\u00f9 di un anno l'automotrice sperimentale Y 0160, prototipo che concentrava in s\u00e9 tutte le caratteristiche peculiari del futuro elettrotreno ad assetto variabile, che fu impiegata in un programma di messa a punto del sistema di pendolamento che dur\u00f2 fino al 1975, contemporaneamente alla costruzione dell'ETR.401.\nLa realizzazione.\nLa prima unit\u00e0 di trazione del nuovo elettrotreno, composta dalla vettura di testa e da una intermedia col pantografo (entrambe motorizzate), usc\u00ec per la prima corsa di prova dallo stabilimento di Savigliano, dove la FIAT Ferroviaria aveva spostato la propria sede, il 26 giugno 1975.\nIl semi-convoglio, denominato provvisoriamente , svolse durante l'estate un vasto programma di corse sperimentali e il 2 ottobre, tra Bologna e Chiusi, fu presentato ai tecnici di 24 paesi giunti in Italia per il \"21\u00ba Congresso Internazionale delle Ferrovie\".\nIl 26 marzo 1976 usc\u00ec la seconda unit\u00e0 di trazione, simmetrica alla precedente, che svolse inizialmente un programma di corse per conto proprio con la denominazione per distinguerla dalla precedente, rinominata nel frattempo .\nL'8 aprile 1976 le due unit\u00e0 di trazione furono riunite per formare l', che venne assegnato al deposito locomotive di Roma San Lorenzo il 10 maggio 1976.\nL'esercizio commerciale.\nIl treno prese servizio il 2 luglio 1976, destinato a collegare Roma con Ancona, tre giorni la settimana, permettendo di ridurre di mezz'ora la percorrenza rispetto ai treni rapidi di materiale ordinario. In seguito venne aggiunta una quarta corsa. Svolse questo servizio per tre anni, fino a quando nel 1979 il servizio venne prolungato fino a Rimini. Durante queste corse era sempre pronto in deposito un veicolo sostitutivo: un ETR 220 \"Polifemo\" o una ALe 601, pronti a subentrare in caso di avaria per mantenere per quanto possibile gli orari impostati. Il bilancio di tre anni di servizio risult\u00f2 ampiamente positivo, con grande quantit\u00e0 di esperienze accumulate e con inconvenienti tecnici di limitata importanza. L'essere rimasto esemplare unico tuttavia non ne permise l'utilizzo in servizio regolare, dovendosi alternare per i necessari intervalli di manutenzione ad altri rotabili ordinari per cui, anche a causa di crescenti problemi di affidabilit\u00e0, le FS lo impiegarono con una traccia oraria molto ampia che di fatto gli faceva perdere il proprio punto di forza: la maggiore velocit\u00e0.\nL'ETR.401 continu\u00f2 comunque a correre fra Roma e Rimini fino al 1983 quando, in occasione della seconda revisione ciclica, la dirigenza prese la decisione di rimuoverlo dal servizio attivo non giudicando economicamente sostenibile il mantenimento in servizio di un treno cos\u00ec particolare, rimasto unico, e che impegnava pesantemente le strutture manutentive.\nIl treno laboratorio.\nGi\u00e0 negli anni di esercizio, ma assai pi\u00f9 frequentemente in quelli successivi al ritiro dal servizio commerciale, il \"Pendolino\" ETR.401 svolse vari viaggi all'estero per prove e dimostrazioni su richiesta di molte amministrazioni ferroviarie europee.\nNei primi mesi del 1985 l'ETR.401 fu sottoposto a un intervento di rinnovamento della parte elettrica riguardante in particolare i dispositivi elettronici di controllo automatico della velocit\u00e0, dopodich\u00e9 fu messo a disposizione del Servizio Materiale e Trazione FS\nin vista della realizzazione del futuro elettrotreno ad alta velocit\u00e0&lt;ref name=\"iT47/5\"&gt;&lt;/ref&gt;.\nIl 23 maggio 1985, in occasione della presentazione del progetto degli elettrotreni a cassa oscillante ETR.450, l'ETR.401 fu utilizzato per una corsa dimostrativa tra Roma Termini e Chiusi alla presenza del Direttore Generale delle FS e della stampa nazionale ed estera, percorrendo all'andata la \"linea lenta\" a una velocit\u00e0 superiore del 30% rispetto alla massima ammessa per i treni normali e al ritorno la \"direttissima\", portandosi rapidamente su quest'ultima alla velocit\u00e0 di 250\u00a0km/h, superandola con una punta a 255\u00a0km/h per poi stabilizzarsi sui 230\u2013240\u00a0km/h&lt;ref name=\"iT51/22\"&gt;.&lt;/ref&gt;.\nL'ETR.401 fu poi usato come \"convoglio laboratorio\" in vista della realizzazione dell'ETR.450&lt;ref name=\"tT30/4-5\"&gt;&lt;/ref&gt;\nCuriosit\u00e0 di quel periodo: il 401 gir\u00f2 con una sorta di \"portabagagli\" sul tetto\u00a0\u2013 con tanto di cinghie di fissaggio fino ai finestrini\u00a0\u2013 per provare i reostati di frenatura elettrica per i futuri ETR.450.\nAlla conclusione delle prove propedeutiche alla realizzazione dell'ETR.450, l'ETR.401 assunse la funzione di treno laboratorio per lo sviluppo delle versioni destinate alle reti europee che avevano mostrato interesse per il sistema a cassa oscillante realizzato dalla FIAT Ferroviaria, che comportarono missioni all'estero in Germania, Austria, Iugoslavia e Svizzera.\nIn questa veste l'ETR.401 svolse nel maggio 1989 una serie di corse di prova dimostrative sulla linea Lubiana-Maribor delle ferrovie iugoslave, elettrificata, come quella italiana, in corrente continua a &lt;ref name=\"iT95/11\"&gt;&lt;/ref&gt;.\nIl rafforzamento dell'interesse gi\u00e0 mostrato dalle Ferrovie Federali Svizzere (FFS) e dalla Bern-L\u00f6tschberg-Simplon (BLS), dove da anni si parlava di elevare la velocit\u00e0 commerciale dei treni InterCity ed EuroCity senza eccessivi interventi alle infrastrutture, port\u00f2 l'ETR.401 in Svizzera per compiere una serie di prove tra il 2 e il 15 febbraio 1991.\nDopo la verifica dei dispositivi di pendolamento effettuata sulla Fortezza-San Candido, l'ETR.401 raggiunse Domodossola il 2 febbraio per iniziare le prove sulla rete ferroviaria elvetica che, essendo elettrificata in corrente alternata monofase a , , richiesero l'ausilio di un mezzo di trazione svizzero.\nFu dunque approntato un convoglio spinto dalla locomotiva elettrica FFS Re 4/4 IV 10102 \"Ostermundigen\", uno dei quattro prototipi della serie Ferrovia 2000, composto tra questa e l'ETR.401 da un furgone motogeneratore FS per l'alimentazione dei servizi di bordo dell'elettrotreno, tra cui il dispositivo di assetto variabile, e dalla carrozza per prove DB Messwagen.\nLe prove si svolsero tra Berna e Lucerna e sulla tratta BLS Berna-Thun-Briga, con velocit\u00e0 superiori a quelle ammesse per i treni ordinari.\nIl rinnovato interesse da parte delle FS ridon\u00f2 attrattiva all'assetto variabile, tanto che in seguito iniziarono le ordinazioni di \"Pendolini\" da parte di amministrazioni ferroviarie di paesi diversi, fra cui la Slovenia e la Finlandia e perfino il Regno Unito, dove le Ferrovie Britanniche (BR) avevano dato avvio in proprio al gi\u00e0 citato progetto omologo Advanced Passenger Train. Inoltre la tecnologia dell'assetto variabile brevettata dalla FIAT fu acquisita per la realizzazione delle automotrici doppie a trazione Diesel-elettrica del gruppo 610 delle Ferrovia Federale Tedesca (DB).\nIl treno d'agenzia.\nConcluse le missioni dimostrative all'estero, l'ETR.401 fu inviato in riparazione nello stabilimento Metalmeccanica Milanesio di Moretta, dal quale usc\u00ec il 7 luglio 1995 con lo schema di coloritura XMPR; dopo la corsa di prova, effettuata raggiungendo Limone Piemonte nella seconda met\u00e0 di luglio, fu assegnato al deposito locomotive di Ancona e destinato alla \"flotta charter FS\" per l'effettuazione di treni speciali e a richiesta.\nL'8 dicembre del 1995 varc\u00f2 lo Stretto di Messina (la prima volta per un pendolino) per raggiungere la Stazione di Villarosa in occasione dell'inaugurazione del Treno Museo ivi presente. In quel giorno l'ETR.401 fece pi\u00f9 volte la spola tra Enna e Villarosa per trasportare turisti e visitatori. Nel 1997 ha servito come \"Treno del Sole\", facendo la spola in giornata tra Milano e la Calabria, come charter pagato dalla regione stessa e messo al servizio dei turisti del nord che passavano le vacanze in sud Italia. Nel febbraio 2000 ha effettuato un servizio per il carnevale marchigiano, con i macchinisti in maschera.\nL'accantonamento.\nDopo aver svolto gli ultimi servizi nella flotta \"Charter FS\" fu accantonato ad Ancona.\nIl ritorno per i 25 anni.\nDue casse del treno sono state restaurate (solo esternamente) in occasione del compimento dei 25 anni del Pendolino. Il tutto si \u00e8 celebrato con una festa, tenutasi il 3 ottobre 2013 a Milano Centrale alla presenza del presidente delle FS e della neonata Fondazione ing. Mauro Moretti, e dell'ing. Luigi Cantamessa, direttore generale della Fondazione FS.\nLe altre due casse saranno restaurate esternamente come le prime. Vi sono per\u00f2 problemi di tempo dovuti alla cannibalizzazione di alcuni pezzi dell'ETR durante il suo lungo accantonamento ad Ancona, oltre a un danno importante al frontale dell'elemento di testa.\nA febbraio 2019 le due casse non restaurate risultano ancora accantonate presso la stazione di Ancona.\nLa fase finale del recupero.\nIl 28 dicembre 2021, vengono recuperate anche le ultime due casse del convoglio e trasferite a Bologna in attesa di restauro estetico e funzionale.\nIn una nota di Fondazione FS si legge: \"Altro importante recupero effettuato dalla Fondazione FS. Una parte del mitico Pendolino ETR 401 \u00e8 stata trasferita, con un trasporto eccezionale, dall'impianto di Ancona al nuovo hub manutentivo di Bologna. Si tratta del primo passo per il ricongiungimento con l'altra met\u00e0 del Pendolino, attualmente garato presso l'impianto di Cremona; nei prossimi mesi saranno pianificate le attivit\u00e0 di ripristino estetico e funzionale dell'unico esemplare di ETR 401\".\nIl gemello spagnolo.\nGi\u00e0 nel 1975 la RENFE spagnola si era interessata alla tecnologia del pendolamento e aveva ordinato un esemplare a scartamento largo (iberico).\nIl prototipo, chiamato \"Pendular UT-443\" e soprannominato \"Platanito (banana)\", venne costruito nel 1976, in livrea giallo-marrone, con solo 1.220\u00a0kW di potenza installata e limitato a 180\u00a0km/h, anche a causa del cattivo stato in cui versavano le linee della rete spagnola del tempo. Venne per\u00f2 presto ritirato quando emersero una serie di problemi tecnici legati al comportamento dinamico dei carrelli e alla loro iscrizione in curva su linee in stato di manutenzione non ottimale.\nTecnica.\nL'ETR.401 \u00e8 stato, al suo tempo, un mezzo decisamente innovativo e non solo per il brevetto del suo sistema di pendolamento attivo, per anni il punto di forza della divisione ferroviaria di Fiat, e ancora oggi parte fondamentale del patrimonio tecnologico di Alstom (che ha acquisito la struttura italiana).\nCaratteristica peculiare \u00e8 dunque la possibilit\u00e0 di inclinare la cassa verso l'interno delle curve. Il meccanismo si basa su una coppia di giroscopi installati su ogni carrozza che permette di rilevare prontamente la variazione di orizzonte causata dall'inizio del raccordo parabolico che precede l'ingresso nelle curve. Stabilito questo e solo questo momento\u00a0\u2013 escludendo quindi irregolarit\u00e0 quali ad esempio il passaggio sugli scambi\u00a0\u2013 il sistema di azionamento misura, mediante altrettanti accelerometri, il valore di accelerazione laterale, regolando prontamente l'inclinazione delle singole casse. A differenza della tecnologia solo accelerometrica dell'Advanced Passenger Train inglese\u00a0\u2013 che reagiva a curva gi\u00e0 imboccata e ad accelerazione trasversale gi\u00e0 avvertita dai passeggeri\u00a0\u2013 il sistema a giroscopi entra in funzione con un prezioso anticipo onde permettere una risposta pronta e puntuale alle sollecitazioni delle curve, eliminando l'\"effetto nausea\" che affliggeva i convogli britannici.\nInoltre, il sistema giroscopico \u00e8 notevolmente pi\u00f9 semplice sia dal punto di vista meccanico che da quello elettronico, e questo contribuisce a migliorare l'affidabilit\u00e0 globale del treno.\nIl pendolamento \u00e8 gestito da un quartetto di pistoni oleodinamici operanti ad una pressione di disposti verticalmente\u00a0\u2013 ancorati in basso al carrello ed in alto alla cassa\u00a0\u2013 dotati di un sistema ausiliario ad azoto per il richiamo dell'inclinazione. Le casse inizialmente potevano essere inclinate fino a 10\u00b0, un valore molto elevato che nelle successive generazioni \u00e8 stato ridotto a 8\u00b0. Un'inclinazione cos\u00ec pronunciata permette di passare da una accelerazione trasversale ammissibile di a 2,5\u00a0m/s\u00b2, consentendo un 35% netto di incremento della velocit\u00e0. Il pantografo \u00e8 stato fissato su una apposita incastellatura solidale con il rispettivo carrello\u00a0\u2013 quindi svincolato dalla posizione relativa della cassa\u00a0\u2013 allo scopo di rimanere stabile sul piano del binario e quindi della linea aerea.\nL'ETR.401 \u00e8 stato poi uno dei primi treni italiani con cassa in lega di alluminio, che garantisce un peso complessivo ridotto, minori consumi e una buona finitura estetica, oltre a prestazioni assolutamente di primo piano quanto a resistenza. Questa tecnologia \u00e8 oggi utilizzata su tutti i treni ad alta velocit\u00e0.\nIl pendolamento costrinse i progettisti a ridurre la sezione superiore del veicolo, per evitare di uscire dalla sagoma limite consentita nelle curve. Questa condizione tecnica ha portato alla peculiare forma di questo veicolo, ripresa in egual maniera sull'ETR.450 e caratterizzante l'intera famiglia dei \"Pendolini\".\nPer la prima volta al mondo sono state usate sospensioni laterali attive\u00a0\u2013 comandate dal sistema di pendolamento\u00a0\u2013 che contrastano gli sforzi laterali del carrello sul binario, rendendo il convoglio meno aggressivo verso quest'ultimo. La sospensione primaria \u00e8 invece realizzata con molle, un sistema per allora molto avanzato. L'eliminazione di un contatto fisico rigido tra carrelli e cassa ha migliorato sensibilmente il comfort di marcia, eliminando gran parte delle vibrazioni trasmesse in cabina. Ulteriori sistemi di smorzatura delle vibrazioni con elementi in gomma e ammortizzatori hanno reso il viaggio notevolmente pi\u00f9 confortevole rispetto agli standard degli anni settanta.\nLe sollecitazioni sulla parte abitabile della cassa sono state ulteriormente ridotte dall'abbassamento del centro di gravit\u00e0.\nUlteriore caratteristica innovativa \u00e8 la riduzione delle masse non sospese, ottenuta con lo spostamento dei motori, elementi molto pesanti, dai carrelli al sottocassa.\nLa trasmissione ad albero e giunti cardanici consente inoltre di gestire meglio le coppie del motore, riducendo gli sforzi su trasmissione e struttura dei carrelli. Va detto che sulla successiva serie ETR.450 questa configurazione \u00e8 stata causa di numerosi guasti, poi eliminati con l'irrobustimento e la migliore messa a punto.\nOgni cassa \u00e8 dunque dotata di due motori, ottenendo cos\u00ec una ripartizione omogenea della potenza motrice sull'intero treno e rendendo quindi possibile realizzare convogli di composizione diversa senza dover variare le prestazioni delle unit\u00e0 motrici.\nI motori sono del tipo tradizionale a corrente continua e l'avviamento \u00e8 reostatico con combinazioni di marcia (serie e parallelo) e con indebolimento di campo automatico.\nAltra novit\u00e0 introdotta sull'ETR.401 \u00e8 stato l'impianto di frenatura elettropneumatica che pu\u00f2 controllare contemporaneamente tutti i cilindri frenanti del treno per avere una risposta pi\u00f9 pronta ed omogenea, oltre ad un comportamento pi\u00f9 stabile in decelerazione, coadiuvato anche dall'efficiente sistema antislittante. Questo sistema ha suscitato qualche dubbio presso i tecnici delle FS, per il fatto che si tratta di un'innovazione radicale e senza precedenti su un componente di primaria importanza: \u00e8 stato quindi installato anche un sistema classico, per le frenate rapide e di emergenza manuali.\nUn terzo sistema di frenatura affianca questi prodigi tecnologici: per la prima (ed unica) volta in Italia, sono stati inseriti su ogni carrello una coppia di pattini elettromagnetici di grande potenza, in grado di agire sul ferro dei binari per aumentare il peso effettivo del convoglio di oltre 16 tonnellate e ridurre di conseguenza la distanza di frenata. Il meccanismo non \u00e8 stato per\u00f2 mai utilizzato n\u00e9 in seguito installato sui successivi \"Pendolini\" italiani per il fondato timore di \"attirare\" parti metalliche su binari in cattivo stato di manutenzione con conseguenze facilmente immaginabili.\nLe due testate\u00a0\u2013 dotate di cabina di guida e dei sistemi di controllo della trazione\u00a0\u2013 sono state attrezzate con una toilette e poltrone disposte secondo la configurazione tipica delle prime classi: due su un lato e uno sull'altro. Analogamente nelle due casse intermedie, in una delle quali \u00e8 stata ricavata anche una zona bar e ristorante.\nI posti totali a disposizione sono 175.\nVanno infine citati i sedili, dotati di un complicato meccanismo che permette di ruotare gli stessi a seconda del senso di marcia del treno. La soluzione \u00e8 stata pensata per ridurre eventuali fastidi ai viaggiatori alle velocit\u00e0 elevate e in funzione di relazioni veloci senza fermate in stazioni di testa, con necessit\u00e0 di inversione del banco di guida, causa di perdite di tempo (ad esempio Milano-Roma con sosta a Firenze Rifredi o Campo di Marte). Il sistema \u00e8 stato ripreso negli ETR.450 ma dopo un breve periodo eliminato e abbandonato sulle serie successive.\nIl convoglio \u00e8 costituito da due unit\u00e0 di trazione permanentemente connesse tra loro in composizione bloccata ed operanti in comando multiplo. Ciascuna unit\u00e0 di trazione, composta da un elemento di testa (BA) con cabina di guida e un elemento intermedio (BB o BC) con pantografo, \u00e8 in grado di muoversi autonomamente in caso di necessit\u00e0.\nPer la configurazione aerodinamica delle testate l'ETR.400 non \u00e8 dotato di respingenti; in caso di necessit\u00e0 il traino pu\u00f2 avvenire mediante una barra rigida collegabile rimuovendo lo sportello frontale dello \"spoiler\".\nLe casse di ciascuna unit\u00e0 di trazione, o semi-treno, sono collegate con un'asta rigida posta tra l'elemento di testa e quello intermedio; i due semitreni sono collegati fra loro con un gancio semiautomatico."}
{"id": "449772", "revid": "1543377", "url": "https://it.wikipedia.org/wiki?curid=449772", "title": "Julia Navarro", "text": "Biografia.\nSaggista e giornalista, ha pubblicato in Spagna numerosi saggi politici: \"1982-1996\", \"Felipe Y Aznar\"; \"Nosostros, la transici\u00f3n\"; \"La izquierda que viene\"; \"Se\u00f1ora presidenta\"; \"El nuevo socialismo: La visi\u00f3n de Jos\u00e9 Luis Rodr\u00edguez Zapatero\".\nLa Navarro \u00e8 nota in Italia per i suoi romanzi (pubblicati da \"Arnoldo Mondadori Editore\"): \"La fratellanza della Sacra Sindone\" (2005), \"La Bibbia d'argilla\" (2006), \"Il sangue degli innocenti\" (2007), \"Dimmi chi sono\" (2011) e Spara, Sono Gi\u00e0 Morto (2014)."}
{"id": "449775", "revid": "188323", "url": "https://it.wikipedia.org/wiki?curid=449775", "title": "Deragliatore a parallelogramma", "text": ""}
{"id": "449780", "revid": "1316861", "url": "https://it.wikipedia.org/wiki?curid=449780", "title": "Davide Sanguinetti", "text": "Sanguinetti era principalmente un singolarista, issatosi il 31 ottobre 2005 al suo best ranking ATP (42). Attualmente risiede a Monte Carlo.\nPiuttosto esile di corporatura, aveva uno stile di gioco molto particolare: colpiva in anticipo le palle in arrivo (nella fase ascendente), appoggiandosi ai colpi dell'avversario e sfruttandone cos\u00ec la potenza. I tiri erano solitamente piatti e privi di rotazione in topspin. Usava la racchetta Prince O3 Tour, con tensioni molto basse, attorno ai 18\u00a0kg.\nIl suo miglior colpo era il rovescio a due mani incrociato. Ottimo il servizio (ma con una seconda molto debole), piuttosto timido il dritto e il gioco di volo.\nCarriera.\nA 18 anni, finiti gli studi liceali, si trasferisce negli Stati Uniti per laurearsi in economia. Negli States frequenta la Harry Hopman Academy in Florida e in seguito la UCLA: durante questo periodo capisce che preferisce vivere di tennis piuttosto che intraprendere una carriera nel mondo dell'economia. Debutta nel 1993, a 21 anni, nell'ATP come professionista.\nIl 31 ottobre 2005 raggiunse il suo miglior piazzamento di sempre nel ranking ATP, con il 42\u00ba posto.\nNel 1997 vinse i tornei challenger di F\u00fcrth e Oberstaufen. Nello stesso anno vince anche il suo primo titolo ATP in doppio, a Umago.\nIl 10 maggio del 1998, sulla terra rossa del torneo di Coral Springs, raggiunse la sua prima finale ATP in carriera, dove fu sconfitto dal qualificato australiano Andrew Ilie con il punteggio di 7-5, 6-4.\nDue settimane dopo giunse in finale nel challenger di Budapest.\nSempre nel 1998 raggiunse i quarti di finale al torneo di Wimbledon, dove si arrese all'olandese Richard Krajicek per 2-6 3-6 4-6, uno dei migliori risultati di un tennista italiano nel torneo del Grande Slam londinese, insieme ai quarti raggiunti nel 1928 da Uberto de Morpurgo, nel 1955 da Nicola Pietrangeli e nel 1979 da Adriano Panatta, alla semifinale raggiunta nel 1960 da Nicola Pietrangeli e alla finale ottenuta da Matteo Berrettini nell'edizione 2021.\nSempre nel 1998 debutt\u00f2 in Coppa Davis perdendo dall'indiano Mahesh Bhupathi con un triplo 6-4, in un'edizione che vide la nazionale azzurra arrivare fino alla finale contro la Svezia, a Milano, dove fu sconfitta per 4-1. In semifinale, l'Italia sconfisse gli Stati Uniti a Milwaukee, anche grazie al successo di Sanguinetti su Todd Martin in tre set.\nNel 1999 Sanguinetti conquist\u00f2 il challenger di Praga. In febbraio, durante l'incontro di Davis con la Svizzera a Neuch\u00e2tel, perse contro Roger Federer per 6-4, 6-7, 6-3, 6-4, nell'esordio assoluto del fuoriclasse svizzero nella manifestazione.\nNel 2000 si arrese in semifinale a Pete Sampras sull'erba del Queen's e collezion\u00f2 altre due vittorie nei tornei Challenger di Salinas e Bratislava.\nIl 17 settembre del 2000 raggiunse la sua seconda finale ATP in carriera, sul cemento del torneo di Tashkent, dove si arrese a Marat Safin, n\u00b0 2 del mondo, dopo aver eliminato, al secondo, l'ottavo giocatore del ranking e testa di serie n\u00b0 1 del torneo, Yevgeny Kafelnikov in due set.\nIl 25 febbraio del 2001 giunse in finale sul cemento indoor di Memphis, dove fu sconfitto da Mark Philippoussis in tre set. Fu la sua terza finale in carriera.\nIl 18 febbraio del 2002, grazie alla posizione numero 51 del ranking ATP, divent\u00f2 il nuovo numero uno italiano. Il 3 marzo del 2002 conquist\u00f2 il suo primo titolo in carriera, aggiudicandosi il torneo di Milano, disputato su superficie sintetica indoor. In finale, super\u00f2 in tre set il campione in carica Roger Federer col punteggio di 7-6, 4-6, 6-1, dopo aver estromesso negli ottavi il n\u00b0 3 del mondo e testa di serie n\u00b0 1 del torneo, Juan Carlos Ferrero, col punteggio di 3-6, 7-6, 6-4. Sanguinetti divent\u00f2 cos\u00ec il diciassettesimo giocatore italiano ad aggiudicarsi un trofeo del circuito maggiore.\nLa settimana successiva si aggiudic\u00f2 il Challenger di Breslavia. La sua serie di 13 successi consecutivi tra incontri ATP e Challenger si interruppe nelle semifinali del torneo ATP di Copenaghen, dove fu sconfitto da Olivier Rochus.\nIl 10 marzo del 2002 si aggiudic\u00f2 il suo secondo e ultimo torneo ATP, sul cemento di Delray Beach, battendo in finale Andy Roddick, testa di serie n\u00b0 1 del torneo, per 6-4, 4-6, 6-4.\nIl 16 febbraio del 2003 raggiunse la sua sesta e ultima finale ATP in carriera, sul cemento indoor di San Jose, dove fu sconfitto da Andre Agassi per 6-3, 6-1.\nAl 2003 risale inoltre la sua ultima apparizione in Coppa Davis dove chiuse con un bilancio di 11 vittorie e 11 sconfitte (di cui una in doppio); Sanguinetti disput\u00f2 i suoi ultimi incontri di singolare in Davis contro lo Zimbabwe, ottenendo una vittoria (su Nigel Badza) e una sconfitta (per mano di Wayne Black).\nNel 2004 raggiunse soltanto un paio di finali in tornei challenger, mentre nei tornei ATP arriv\u00f2 ai quarti di finale a Shanghai e in semifinale a Vienna. Dopo 4 anni usc\u00ec dalla Top 100 alla conclusione dell'anno.\nNel 2005, con gli ottavi di finale, raggiunse il suo miglior risultato di sempre agli US Open, battendo tra gli altri Carlos Moy\u00e1 e Paradorn Srichaphan. La sua corsa fu arrestata da David Nalbandian, una sconfitta che Sanguinetti vendicher\u00e0 il 7 agosto dell'anno successivo eliminando l'argentino al primo turno della Rogers Cup di Toronto. Nel 2005 arriv\u00f2 in semifinale a Stoccolma e nei quarti in altri quattro tornei.\nNel 2006 si aggiudic\u00f2 il Guzzini Challenger di Recanati bissando il successo dell'anno precedente.\nNel 2007 arriv\u00f2 fino ai quarti di finale a Chennai (battuto 2-6, 3-6 da Rafael Nadal) e a Delray Beach (6-7, 3-6 da Benjamin Becker). Negli altri due tornei a cui prese parte fu eliminato al primo turno.\nIl 13 marzo del 2008, dopo una sconfitta al secondo turno nel torneo Futures di Caltanissetta per opera di Gianluca Naso, decise di abbandonare l'attivit\u00e0 agonistica.\nAllenatore.\n\u00c8 stato l'allenatore del tennista Vince Spadea. Dal febbraio 2011 al 2012 ha allenato la tennista russa Dinara Safina.\nNel 2010 \u00e8 stato Consulente Tecnico Sportivo del Challenger ATP di Caltanissetta. Nel 2012 \u00e8 diventato allenatore del tennista giapponese G\u014d Soeda.\nNel 2017 \u00e8 stato allenatore dello statunitense Ryan Harrison e del cinese Di Wu. In seguito \u00e8 stato coach dei doppisti campioni di Slam Michael Venus e John Peers."}
{"id": "449783", "revid": "228587", "url": "https://it.wikipedia.org/wiki?curid=449783", "title": "Fiume (disambigua)", "text": "Geografia.\nCroazia\nItalia"}
{"id": "449785", "revid": "3242284", "url": "https://it.wikipedia.org/wiki?curid=449785", "title": "Profit Plan", "text": ""}
{"id": "449789", "revid": "599013", "url": "https://it.wikipedia.org/wiki?curid=449789", "title": "Daniele Bracciali", "text": "Diventato professionista nel 1995, l'8 maggio 2006 ha raggiunto il suo miglior piazzamento nel ranking ATP con il 49\u00ba posto. Si allenava ad Arezzo nella Blue Team Tennis Academy con Potito Starace, sotto la guida tecnica di Umberto Rianna, presso il Circolo Tennis Giotto.\nCarriera tennistica.\nNel 2005 vinse il challenger sull'erba di Surbiton in Inghilterra sconfiggendo due specialisti di questa superficie quali Greg Rusedski e Ivo Karlovi\u0107. Al Torneo di Wimbledon trov\u00f2 Andy Roddick al secondo turno. Indietro di due set, riusc\u00ec prima a vincere il terzo causando la sospensione per oscurit\u00e0, poi il quarto, prima di cedere al quinto. Roddick avrebbe poi raggiunto la finale.\nSempre nel 2005, in doppio, si aggiudic\u00f2 il Torneo di Milano in coppia con Giorgio Galimberti.\nIl 1\u00ba maggio del 2006, conquist\u00f2 il suo unico titolo ATP in singolare, sulla terra battuta del torneo di Casablanca. In finale, super\u00f2 Nicol\u00e1s Mass\u00fa col punteggio di 6-1, 6-4. Divent\u00f2 cos\u00ec il diciannovesimo giocatore italiano ad aggiudicarsi un trofeo del circuito maggiore. L'8 maggio dello stesso anno raggiunse la sua migliore classifica ATP, al numero 49. Una settimana pi\u00f9 tardi, nonostante la perdita di un posto in classifica, divent\u00f2 il primo giocatore italiano.\nNel 2007 gli viene inflitta una squalifica di tre mesi e un'ammenda di 20.000 dollari a seguito del suo coinvolgimento in una vicenda legata a scommesse.\nIl 31 ottobre 2010 vinse il suo secondo titolo ATP in doppio, aggiudicandosi in coppia con Potito Starace il torneo di doppio a San Pietroburgo grazie al successo in finale sulla coppia formata da Rohan Bopanna e Aisam-ul-Haq Qureshi, per 7-6(6), 7-6(5).\nNel primo torneo di doppio giocato nel 2011 raggiunse la finale in coppia con Andreas Seppi nel torneo ATP di Doha, perdendo dalla coppia formata da Rafael Nadal e Marc L\u00f3pez per 6-3, 7-6(4).\nIl 6 agosto 2011 vinse il torneo di doppio di Kitzb\u00fchel insieme a Santiago Gonz\u00e1lez.\nIl 24 settembre 2011 si aggiudic\u00f2 in coppia con Potito Starace il torneo di doppio di Bucarest battendo in finale la coppia formata da Julian Knowle e David Marrero con il punteggio di 3-6, 6-4, [10-8].\nDue le finali raggiunte nel 2012: a Casablanca in coppia con Fabio Fognini e a Mosca con Simone Bolelli. Nell'estate dello stesso anno raggiunge il suo miglior piazzamento nella classifica mondiale di doppio: grazie alla semifinale raggiunta con Starace agli Open di Francia a giugno sale infatti al 21\u00ba posto, ranking eguagliato il mese successivo. Lusinghieri anche i quarti di finale raggiunti a Wimbledon (in coppia con Julian Knowle), risultato non bissato in occasione dei giochi olimpici, ai quali partecipa in coppia con Andreas Seppi nel doppio maschile, perdendo al primo turno, e in coppia con Roberta Vinci nel doppio misto, dove si ferma al secondo turno.\nTorna a giocarsi di nuovo una finale proprio sull'erba nel giugno 2013, quando, in coppia con l'israeliano Jonathan Erlich viene sconfitto al torneo di Halle dalla coppia Gonzalez/Lipsky. Di rilievo anche i quarti di finale raggiunti agli Australian Open in coppia con Luk\u00e1\u0161 Dlouh\u00fd e le semifinali di Doha, Estoril e Bangkok.\nAnche nel 2014 raggiunge una finale ATP a Kitzbuhel in coppia con Andrej Golubev, perdendo con i finlandesi Kontinien e Nieminen. In stagione si spinge tre volte fino alle semifinali, nell'ATP 500 di Rio e nei 250 di Auckland e Casablanca.\nAgli Australian Open del 2015 viene eliminato al primo turno.\nIl 6 agosto 2015 viene radiato, insieme a Potito Starace, dalla Federazione Italiana Tennis e condannato a pagare 40.000 \u20ac di multa \u00abper aver alterato l'esito di alcuni incontri al fine di realizzare guadagni illeciti tramite scommesse\u00bb. La squalifica \u00e8 stata poi ridotta a soli 12 mesi dopo quattro gradi di giudizio (avendo il Collegio del CONI disposto la ripetizione dell'appello), mentre Starace \u00e8 stato assolto. In seguito la Procura della Repubblica ha fatto rinviare a giudizio i due giocatori, e altre persone implicate, con l'ipotesi di \"associazione a delinquere finalizzata alla frode sportiva\". Il processo ha avuto inizio nell'autunno 2016 e l'ATP ha confermato la sospensione dei tennisti, ai quali \u00e8 stata per\u00f2 consentita l'attivit\u00e0 per tornei organizzati in ambito nazionale. Bracciali verr\u00e0 poi assolto dal Tribunale di Cremona il giorno prima del suo quarantesimo compleanno.\nA parte un Futures a Piombino nel 2017, torna regolarmente sui campi di gioco nel 2018, a quarant'anni, raggiungendo in coppia con Andreas Seppi gli ottavi di finale al Roland Garros. Dopo aver vinto il Challenger di Perugia con Matteo Donati, torna ad imporsi in un torneo del circuito maggiore: il 29 luglio conquista il torneo di Gstaad in coppia con il giovane Matteo Berrettini. Conquista una seconda finale anche la settimana successiva a Kitzbuhel in coppia con Delbonis, perdendo contro Jebav\u00fd e Molteni. Due settimane dopo, in coppia con Bolelli, perde la finale del Challenger IsarOpen contro Sander Gille/Joran Vliegen. In coppia con Cecchinato esce al primo turno degli US Open.\nIl 21 novembre 2018, mentre gioca il torneo di doppio del Challenger di Andria, viene radiato a vita e multato di 250.000 dollari dall\u2019Autorit\u00e0 mondiale anticorruzione nel tennis per frode sportiva connessa al torneo ATP di Barcellona 2011.\nCaratteristiche tecniche.\n\u00c8 destro, e si adatta molto bene alle superfici pi\u00f9 veloci come il sintetico, il cemento e l'erba. Come tipologia di gioco, \u00e8 sostanzialmente un \"attaccante da fondocampo\". I suoi colpi migliori sono il servizio (molto potente, con il quale riesce a procurarsi numerosi \"ace\" a partita), e il dritto. Difetta invece, leggermente, nel colpo di rovescio, e nel gioco al volo, a rete (proprio un colpo al volo spedito fuori a campo aperto nel tie-break del set decisivo fu determinante per fargli perdere una partita senza break contro Andy Roddick a Cincinnati nel 2006)."}
{"id": "449790", "revid": "327773", "url": "https://it.wikipedia.org/wiki?curid=449790", "title": "Cultura ateriana", "text": "Ateriano \u00e8 il nome che gli archeologi danno ad un'industria litica risalente alla met\u00e0 del paleolitico nelle regioni del Nordafrica intorno ai rilievi dell'Atlante e nella parte nordoccidentale del Sahara (fino al 18\u00ba parallelo), che all'epoca era pi\u00f9 umida e ricca di flora di oggi. Il nome proviene da quello di Bir-el-Ater, una localit\u00e0 nei pressi di Costantina (Algeria). Pi\u00f9 ad est, l'Egitto presenta, nelle medesime epoche, una netta differenza rispetto all'ateriano, per via di industrie litiche del tipo levallois e mustero-levallois.\nCronologicamente, l'ateriano si colloca tra 40.000 e 35.000 anni fa, ma per alcuni autori durer\u00e0 fino a 18.000 o addirittura 10.000 anni fa. La sua fine coincise probabilmente con il peggiorare delle condizioni climatiche che rese estremamente difficile la vita nel Sahara.\nIl materiale predominante fu la selce, da cui si potevano facilmente distaccare sottili lamine e schegge. Questi manufatti erano pi\u00f9 leggeri, piccoli e resistenti di quelli fino ad allora utilizzati. Ritrovamenti tipici sono punte peduncolate, raschiatoi, raschietti, punte di trapano e bulini. Quasi certamente i peduncoli servivano per adattare agli attrezzi manici di legno o d'osso.\nL'industria ateriana fu opera di progenitori dell'uomo attuale: i crani ritrovati in connessione con i siti non sembrano anatomicamente moderni. Molto probabilmente i portatori di questa cultura erano dei neanderthaliani (ma c'\u00e8 chi parla di tardi rappresentanti dell'homo ergaster: i dati disponibili non permettono certezze); di sicuro, comunque si trattava ancora di cacciatori-raccoglitori. La fauna del tempo \u00e8 ancora quella della savana: elefanti, rinoceronti, giraffe, leoni, antilopi.\nCulture precedenti e successive.\nI ritrovamenti preistorici anteriori all'ateriano sono stati considerati appartenenti alle ultime fasi dell'acheuleano; in alcune localit\u00e0 vi sono stati ritrovamenti levalloisiani, e quindi sembra lecito dedurne una discontinuit\u00e0 di popolamento.\nDopo un acheuleano diffuso in maniera omogenea in tutta l'Africa, si osserva qui per la prima volta, una chiara differenziazione spaziale di diverse culture su questo continente.\nL'ateriano venne poi seguito dalle culture epipaleolitiche dell'Iberomaurusiano (nei territori lungo le coste del Nordafrica) e poi del Capsiano (in territori pi\u00f9 interni). Tuttavia a tutt'oggi non \u00e8 chiaro se anche in questo caso si debba pensare che vi sia stata una discontinuit\u00e0 di colonizzazione tra queste due culture a causa dell'inaridirsi del clima del Sahara."}
{"id": "449791", "revid": "34928", "url": "https://it.wikipedia.org/wiki?curid=449791", "title": "Ateriano", "text": ""}
{"id": "449792", "revid": "123655426", "url": "https://it.wikipedia.org/wiki?curid=449792", "title": "Aldo Nove", "text": "Lo pseudonimo trae origine da una frase, \"ALDO DICE 26 X 1\", presente nel telegramma diffuso dal Comitato Nazionale di Liberazione Alta Italia (CLNAI) nell'aprile del 1945 per comunicare il giorno (26) e l'ora (1 di notte) in cui dare inizio all'insurrezione dei partigiani a Torino nella guerra di liberazione dall'occupazione nazista. \"Aldo\" \u00e8 appunto il nome presente nel messaggio mentre \"Nove\" \u00e8 dato dalla somma delle tre cifre 2, 6 e 1.\nBiografia.\nNel 1996, dopo la laurea in filosofia morale conseguita alla Statale di Milano, scrive \"Woobinda e altre storie senza lieto fine\", edito da Castelvecchi e ripubblicato da Einaudi nel 1998 con il titolo \"Superwoobinda\", polemico verso il \"grottesco fondamentalismo merceologico\" della nostra epoca. Nel 1999, dopo che l'autore lascia l'editore Castelvecchi, quest'ultimo pubblica \"Route 66\" a firma Aldo Dieci, presentando il libro come scritto dall'ultima \"release\" pi\u00f9 aggiornata del software Aldo. Dietro lo pseudonimo Aldo Dieci si nascondono gli scrittori Nicola Lagioia e Andrea Piva.\nCon il racconto \"Il mondo dell'amore\", pubblicato nell'antologia \"Giovent\u00f9 cannibale\" (Einaudi 1996), viene collocato dalla stampa nella famiglia di genere pulp dei cosiddetti \"Cannibali\".\nHa pubblicato due raccolte di poesia con lo pseudonimo Antonello Satta Centanin, in cui ha unito i cognomi della madre e del padre , e un libro di poesie ispirate a celebri brani rock dal titolo \"Nelle galassie oggi come oggi. Covers\" (con Tiziano Scarpa e Raul Montanari).\nL'uscita di \"Amore mio infinito\", nel 2000, segna una svolta intimista ed esistenzialista che lo allontana dalla letteratura \"cannibale\". Nel 2006, il cantautore Bugo scriver\u00e0 una canzone intitolata \"Amore mio infinito\", tributo al libro di Nove, il quale comparir\u00e0 nel videoclip omonimo girato nel 2006. Aldo collaborer\u00e0 ancora con Bugo nel 2008 per la stesura della canzone \"Balliamo un altro mese\", che entrer\u00e0 nel disco di Bugo intitolato \"Contatti\".\nNegli anni successivi Nove si interessa alle questioni sociali legate al precariato e alla flessibilit\u00e0: nel 2005 oltre a pubblicare un curioso omaggio a Fabrizio De Andr\u00e9, \"Lo scandalo della bellezza\" (No Reply, 2005), \u00e8 coautore (con Alessandro Gilioli) del testo teatrale \"Servizi &amp; Servitori: la vita, al tempo del lavoro a tempo\"; l'anno seguente pubblica \"Mi chiamo Roberta, ho 40 anni, guadagno 250 euro al mese\" (Einaudi Stile Libero, 2006) con cui vince il Premio \"Stephen Dedalus\". \nNel 2006 d\u00e0 vita, con la TEA, alla collana di narrativa \"Neon\", con opere di Sara Falli (Vita di Saragaia), Giovanna Giolla, Alessandro Scotti e Ciro Ascione.\nNel 2010 pubblica \"La vita oscena\", testo autobiografico che ripercorre la sua vita dall'infanzia all'et\u00e0 adulta. \nNel 2012 pubblica \"Giancarlo Bigazzi, il geniaccio della canzone italiana\" (Bompiani).\nEdoardo Sanguineti lo inserisce, insieme a Tiziano Scarpa e a Giuseppe Caliceti, nel suo \"Atlante del Novecento Italiano\", ponendoli a chiusa del \"secolo delle avanguardie\" della letteratura italiana.\nTra le altre cose, \u00e8 stato testimonial del noto marchio Hogan per il quale ha scritto lo slogan \"Versi che calzano a pennello\".\nLa pubblicit\u00e0 appare nel retrocopertina di tutti i volumi Bompiani InVersi, collana di poesia diretta da Aldo Nove e Elisabetta Sgarbi fra gli anni Novanta e i primi anni Duemila."}
{"id": "449793", "revid": "6923", "url": "https://it.wikipedia.org/wiki?curid=449793", "title": "Arne Jacobsen", "text": "Biografia.\nIl primo periodo della sua attivit\u00e0 si svolse in patria, durante il quale vinse il primo premio al concorso dell'Akademisk Arkitektforeningen per una \u00abcasa del futuro\u00bb progettata con F. Lassen (1929).\nSuccessivamente si trasfer\u00ec in Svezia, dove si occup\u00f2 soprattutto di design di tappezzerie e stoffe.\nTornato in Danimarca partecip\u00f2 a numerosi concorsi, ottenendo nel 1961 il Grand Prix d'Architecture et d'Art.\nLa caratteristica pi\u00f9 rilevante dell'architettura di Jacobsen consiste in un perfetto equilibrio fra le istanze perseguite dai movimenti d'avanguardia degli anni venti (De Stijl, Bauhaus) e la tradizione costruttiva e formale dell'architettura danese. Ne deriva una mediazione interessante fra la purezza volumetrica e la netta caratterizzazione delle superfici, ottenuta grazie all'uso del mattone a vista e del legno strutturale, del tetto inclinato, del dimensionamento delle finestre in piccoli pannelli quadrati; tutti elementi che riusc\u00ec ad elaborare anche grazie alla stretta amicizia con Gunnar Asplund.\nLe pi\u00f9 interessanti opere di questo periodo sono il complesso di Bellavista presso Copenaghen (1930-1935) che comprendeva un nucleo residenziale, un teatro, i bagni, con eleganti cabine e chioschi, un ristorante; la Casa Stelling a Copenaghen (1937-1938) e il municipio di Aarhus (1939-1942, in collaborazione) e quello di S\u00f8ller\u00f8d (1940-42). Il periodo successivo a quello del conflitto mondiale, caratterizzato da un pressoch\u00e9 totale isolamento, fu per Jacobsen di grande incertezza e solo con il progetto delle case a schiera S\u00f8holm (1946-1950) egli conferm\u00f2 la sua posizione di primo piano tra gli architetti danesi suoi contemporanei.\nOpere successive sono la scuola di Munkegard (1952-1956), il palazzo Jespersen (1955) e il palazzo SAS (1959), ambedue a Copenaghen, e il municipio di R\u00f8dovre (1955), nei quali \u00e8 evidente un avvicinamento alla lezione di Ludwig Mies van der Rohe.\nNegli ultimi anni, ormai architetto di fama internazionale, ricevette numerosi incarichi all'estero: il St.Chaterine College a Oxford (1960-1964), il palazzo del parlamento di Islamabad, in Pakistan (1962), una casa di cura, il municipio e un teatro a Castrop-Rauxel, in Germania (1966-1967), gli uffici della HEW ad Amburgo (1970) e l'ambasciata danese a Londra (1970-1977).\nAlla morte di Arne Jacobsen raccolgono l'eredit\u00e0 dello studio i suoi soci d'allora Hans Dissing e Otto Weitling. Nasce cos\u00ec nel 1971 Dissing+Weitling, studio che ancora esiste e ha sede in Copenaghen.\nAJ Designer.\nArne Jacobsen \u00e8 stato uno dei maggiori designer del secolo e, ad oggi, la sua fama in questo campo supera quella di architetto costruttore.\nCelebre fu la sua produzione di sedie. Tale lavoro inizi\u00f2 con un fruttuoso rapporto con la ditta danese Fritz Hansen nel primo dopoguerra, producendo la nota serie 7. Jacobsen praticamente invent\u00f2 il tipo di sedia costituita da un guscio sagomato e da gambe in sottile tubolare metallico; questo tipo ebbe infinite varianti tanto da sembrare oggi un oggetto familiare. Le sperimentazioni dell'architetto su questo campo furono assai estese. Alcune di queste sedie sono ancora in produzione dopo pi\u00f9 di cinquant'anni.\nJacobsen progett\u00f2 e costru\u00ec anche altre sedie e pezzi di mobilio. Il suo genio multiforme e sperimentale si distinse anche in campi differenti dal mobilio, producendo una quantit\u00e0 di oggetti, tra cui i primi rubinetti miscelatori, vari oggetti per la casa, lampade, carte da parati e tessuti, posate, ecc.\nTra i suoi oggetti pi\u00f9 famosi si possono citare i seguenti:"}
{"id": "449794", "revid": "180559", "url": "https://it.wikipedia.org/wiki?curid=449794", "title": "Francesco Pellizzari", "text": "Biografia.\nFiglio di Giovanni Battista Pellizzari, nasce a Piacenza alla fine '500 La sua data di nascita non \u00e8 infatti storicamente certa, ma si colloca tra il 1595 e il 1596. Pi\u00f9 certezze, si hanno invece per la data di morte, avvenuta nel 1651.&lt;br&gt;\nTra le frastagliate e scarne informazioni che sopravvivono fino a oggi, spiccano i lavori svolti in Spagna come agente del padre per il commercio di libri. Conosciuto come il piacentino Pellizzarius Franciscus, si dedica alla stesura di un'opera importante, grazie anche ai recenti studi dei passi dedicati alla condizione, giuridica e sociale, delle monache nel Seicento italiano.\nPubblica la sua prima opera dedicata all'economia dei conventi e dei monasteri e alla disciplina giuridica degli stessi nel 1644 dal titolo \"Tractatio De Monialibus\" messa poi nell'indice nel 1693.\nL'opera in piena pergamena rigida con titoli in oro sul dorso venne ristampata appunto nel 1755, dopo che furono apportate le correzioni imposte dalla Sacra Congregazione dell'Indice. Questo trattato fu tradotto dalla lingua latina in quella volgare a beneficio delle monache e di altri religiosi.\nNel 1651 pubblica la sua seconda opera \"Manuale Regularium\", un lavoro ben noto e probabilmente il pi\u00f9 quotato e citato su le regole religiose. Questo comprende tutto un trattato generale sullo statuto dei monaci nelle comunit\u00e0. Questi particolari trattati, che dovevano descrivere le classi e i particolari stati nella vita ecclesiastica, comprendono: gli ordini principali, la professione del vescovo, il diritto penale degli impiegati normali e gli studi particolari su determinati ordini, in particolare il 10\u00b0 Trattato parla delle principali obbligazioni delle monache e specialmente dei tre voti religiosi di povert\u00e0, castit\u00e0 e obbedienza e della clausura."}
{"id": "449799", "revid": "92920", "url": "https://it.wikipedia.org/wiki?curid=449799", "title": "Natalia Aspesi", "text": "Biografia.\nLa sua attivit\u00e0 giornalistica ha avuto inizio, nel 1957, con gli articoli scritti sul quotidiano \"La Notte\". In seguito, nei primi anni sessanta, \u00e8 stata inviata de \"Il Giorno\", per divenire successivamente critica cinematografica per il quotidiano \"La Repubblica\". Dai primi anni novanta cura, sul settimanale \"Il Venerd\u00ec di Repubblica\", la rubrica \"Questioni di cuore\", nella quale risponde con partecipazione e vivacit\u00e0 a lettere in cui persone espongono dubbi ed incertezze sull'amore e sul sesso. Firma la rassegna di critica cinematografica (\"Cinema\") su \u00abD-Donna\u00bb.\nSensibile alle tematiche femministe, saggista, scrittrice di romanzi, nel 1973 ha pubblicato per Rizzoli il suo primo libro, \"La donna immobile\", cui sono seguiti \"Lui! Visto da lei\" (1978), \"Vivere in tre\" (1981), \"Il lusso e l'autarchia\" (1982) sulla storia della moda durante il regime fascista, e \"Questioni di amore. Amori e sentimenti degli italiani all'ombra del Duemila\" (1994): tutti di notevole successo. Pi\u00f9 avanti \u00e8 stata critica nei confronti del \"neofemminismo\", tacciato di essere vittimista. Natalia Aspesi \u00e8 cugina di Anna Piaggi ed \u00e8 stata la compagna di Antonio Sirtori dal 1985 fino alla morte di lui avvenuta nel 2012."}
{"id": "449801", "revid": "1086846", "url": "https://it.wikipedia.org/wiki?curid=449801", "title": "United States Football League", "text": "La United States Football League (USFL) \u00e8 stata una lega professionistica di football americano, che nel corso di tre stagioni, dal 1983 al 1985, cerc\u00f2 di contrastare il predominio della NFL, disputando la propria stagione in primavera ed estate quindi ingaggiando alcuni dei migliori talenti del football universitario. Per problemi economici, cess\u00f2 l'attivit\u00e0 prima dell'inizio della quarta stagione, dopo un celebre processo intentato alla NFL.\nDiverse partite di questa lega furono trasmesse in Italia dai canali Mediaset.\nLa storia.\nL'11 maggio 1982, David Dixon, un mercante d'arte di New Orleans annunci\u00f2 la creazione di una nuova lega di football americano che potesse contrastare il monopolio della NFL. Per evitare il confronto diretto con la potente NFL, tuttavia, Dixon pens\u00f2 di far disputare la stagione della sua lega in primavera ed estate, quando la NFL non giocava, e cerc\u00f2 nuovi mercati in citt\u00e0 che non avevano una squadra professionistica. Il 6 marzo 1983, dunque, inizi\u00f2 la prima stagione della USFL, con 12 squadre, a Philadelphia, Boston, New Jersey, Washington, Detroit, Chicago, Tampa Bay, Birmingham, Oakland, Los Angeles, Denver e Phoenix. Grazie a buoni contratti chiusi con i due grandi network nazionali ABC e ESPN, le squadre della USFL riuscirono a convincere molti talenti a firmare generosi contratti. Su tutti, Herschel Walker, running back di eccezionale talento, miglior giocatore delle universit\u00e0 quello stesso anno, che si accord\u00f2 con i New Jersey Generals, e Anthony Carter, grande ricevitore, che firm\u00f2 con i Michigan Panthers. Proprio Carter realizz\u00f2 il touchdown che decise la prima finale, disputata a Denver il 17 giugno, che vide Michigan superare Philadelphia 24-22. L'ottima accoglienza del pubblico allo stadio (quasi 24.000 spettatori di media a partita) e davanti alla televisione port\u00f2 a un'espansione da 12 a 18 squadre per la seconda stagione, nel 1984. Houston, Memphis, Pittsburgh, San Antonio, Oklahoma City e Jacksonville furono i 6 nuovi mercati raggiunti dalla USFL, mentre altri importanti giocatori firmarono con la lega estiva: Mike Rozier, giocatore dell'anno nelle universit\u00e0, Reggie White, fenomenale difensore, che sarebbe diventato \"il ministro della difesa\" nei suoi anni nella NFL, Jim Kelly, grandissimo quarterback, e soprattutto Steve Young, che rifiut\u00f2 la NFL per firmare un contratto da oltre 40 milioni di dollari con i Los Angeles Express, dando una grandissima esposizione mediatica a tutta la lega, al pari dell'arrivo di Donald Trump quale proprietario dei New Jersey Generals. Sul campo, i Philadelphia Stars sconfissero gli Arizona Wranglers 23-3, aggiudicandosi il campionato. Prima dell'inizio della stagione 1985, la USFL prese la decisione che avrebbe segnato la propria fine, annunciando l'intenzione di giocare la stagione 1986 in autunno, in diretta concorrenza con la NFL, contro cui fu anche intentata una causa antitrust. L'annuncio port\u00f2 a molti trasferimenti di squadre che avevano gi\u00e0 una franchigia NFL nella propria citt\u00e0, per primi i campioni in carica, che traslocarono da Philadelphia a Baltimore. Pittsburgh e Chicago, vista la concorrenza degli Steelers e dei Bears, decisero di chiudere le attivit\u00e0, Michigan e Oakland si fusero insieme, e cos\u00ec anche Oklahoma e Arizona. Nonostante l'arrivo di un'altra stella delle universit\u00e0, Doug Flutie, la stagione 1985 fu la meno riuscita della storia. Sul campo, Baltimore super\u00f2 Oakland 28-24. Molte squadre chiusero la stagione in rosso, e la lega rivolse le proprie speranze alla sentenza del processo contro la NFL. Nel luglio 1986, circa un mese prima dell'inizio della nuova stagione, la USFL vinse la causa, ma ricevette di risarcimento danni la somma di un dollaro (triplicato per la normativa antitrust). Con 160 milioni di dollari di debiti, la USFL dichiar\u00f2 il proprio fallimento.\nLa causa USFL-NFL.\nAl termine della propria seconda stagione, la USFL intent\u00f2 causa alla NFL per violazione della normativa antitrust, lo \"Sherman antitrust act\", chiedendo un risarcimento danni di 567 milioni di dollari, che una volta triplicato, per effetto della normativa antitrust, sarebbe diventata l'astronomica cifra di quasi 1,8 miliardi. La tesi principale sostenuta dagli avvocati della USFL era che la NFL aveva fatto pressione presso i principali \"network\" affinch\u00e9 non fornissero copertura alla stagione autunnale della nuova lega, minacciando di adire le vie legali per far rispettare i ricchi contratti che la stessa aveva da anni. Venivano inoltre citate forte pressioni esercitate nei confronti dei club di Oakland e New Jersey affinch\u00e9 abbandonassero la lega, vista l'importanza dei rispettivi bacini d'utenza. Dopo 48 giorni di udienza, centinaia di testimonianze e migliaia di pagine di verbali, il 29 luglio 1986 il gran jury sentenzi\u00f2 che la USFL aveva ragione, dichiarando la maggiore lega professionistica nordamericana colpevole di monopolio illegale sul football professionistico, e di aver usato tattiche predatorie nei confronti della pi\u00f9 giovane USFL. Ma i danni riconosciuti alla lega furono simbolici, un solo dollaro, poi triplicato a seguito di quanto previsto dalla normativa antitrust. Il gran jury condann\u00f2 infatti la NFL per aver volontariamente acquisito e mantenuto una posizione di monopolio sul football, ma non trov\u00f2 nessun motivo per accettare i reclami della USFL riguardo al presunto controllo delle televisioni esercitato da parte della lega pi\u00f9 anziana, a cui era legata la richiesta di risarcimento milionaria.\nLa sentenza condann\u00f2, inoltre, la cattiva gestione della USFL, che aveva cercato di espandersi in maniera aggressiva, sottraendo alla NFL alcuni dei migliori giovani, a costi esorbitanti e a scapito di una pi\u00f9 corretta e tranquilla gestione dei bilanci. A seguito della sentenza, il 4 agosto 1986 la USFL decise di sospendere le operazioni per la stagione che stava per cominciare, lasciando liberi i giocatori di cercare un contratto nella NFL. Non ci sarebbe stata pi\u00f9 alcuna partita, e la lega dichiar\u00f2 il fallimento.\nLe stagioni.\n1983.\nStagione regolare\n\"Atlantic Division\"\n\"Central Division\"\n\"Pacific Division\"\nPlayoffs\n\"Divisional Playoffs\"\nFinale\n1984.\nStagione regolare\n\"Atlantic Division\"\n\"Southern Division\"\n\"Central Division\"\n\"Pacific Division\"\nPlayoffs\n\"Quarti di finale\"\n\"Semifinali\"\nFinale\n1985.\nStagione regolare\n\"Eastern Conference\"\n\"Western Conference\"\n(*) pareggio\nPlayoffs\n\"Quarti di finale\"\n\"Semifinali\"\nFinale\nLe squadre.\nAl contrario della NFL, che non ha mai amato stranezze, la USFL si connot\u00f2 anche per un aspetto goliardico, testimoniato dai nomi molto particolari delle squadre che disputarono i suoi campionati.\nArizona Outlaws.\nGli Arizona Outlaws nacquero nel 1984 come Oklahoma Outlaws, anche se in realt\u00e0 dovevano essere la squadra di San Diego. Per problemi nell'utilizzo dello stadio cittadino, si trasferirono a Oklahoma City, e al termine della stagione, per problemi finanziari, si fusero con gli Arizona Wranglers. Il miglior giocatore della loro storia \u00e8 stato il quarterback Doug Williams, che nel avrebbe vinto il titolo di miglior giocatore del Superbowl NFL con i Washington Redskins.\nRecord\nArizona Wranglers.\nDopo aver chiuso la stagione 1983 con un record di 4 vinte e 14 perse, gli Arizona Wranglers divennero una delle squadre pi\u00f9 forti del 1984 quando il loro proprietario scambi\u00f2 tutta la franchigia con quella dei Chicago Blitz. Gli Arizona Blitz-Wranglers vinsero 10 partite nella stagione regolare, e nei playoffs vinsero 2 partite, fino ad arrivare alla finale, poi persa contro Philadelphia. Nel 1985, si fusero agli Oklahoma Outlaws e formarono gli Arizona Outlaws. Il loro miglior giocatore \u00e8 stato il quarterback Greg Landry, gi\u00e0 grande giocatore dei Detroit Lions, e poi ottimo allenatore nella NFL.\nRecord\nBirmingham Stallions.\nUna delle franchigie a competere in tutti in tutte e 3 le stagioni di vita della USFL, gli Stallions, che portarono il football professionistico in Alabama, hanno avuto uno dei migliori record di sempre nella stagione regolare. Ma nei playoffs, sia nel 1984 che nel 1985, furono fermati dagli Stars in semifinale. Erano guidati in campo da Cliff Stoudt, quarterback di riserva dei Pittsburgh Steelers all'epoca in cui la squadra di Terry Bradshaw vinse 4 Superbowl.\nRecord\nBoston Breakers.\nI Breakers sono ricordati soprattutto per tutti i traslochi che effettuarono, piuttosto che per le vittorie: nati a Boston, si trasferirono al termine del primo anno a New Orleans, perch\u00e9 non gli fu concesso di giocare al Foxboro Stadium, il campo dei New England Patriots. In Louisiana, riuscirono ad ottenere di giocare al Superdome, ma il progetto di entrare in concorrenza con la NFL, in un mercato sportivo dominato dai New Orleans Saints, li convinse a un ultimo spostamento, a Portland. In tutto il loro peregrinare, non ottennero mai fortuna, non riuscendo mai a raggiungere i playoffs.\nRecord\nChicago Blitz.\nUna delle migliori squadre della prima stagione della USFL, in cui persero al primo turno dei playoffs contro Philadelphia solo ai supplementari, i Blitz non beneficiarono certamente dal cambio in blocco con gli Arizona Wranglers deciso dai rispettivi proprietari, e nel 1984 i Chicago Wranglers-Blitz ottennero uno dei record peggiori della lega. Molti giocatori che poi passarono alla NFL, ma nessuno di loro si mise in particolare luce nella lega maggiore.\nRecord\nDenver Gold.\nAnche la squadra di Denver partecip\u00f2 a tutte le stagioni della lega, e si distinsero soprattutto perch\u00e9 cercarono di collaborare con i Denver Broncos, da cui ricevettero ospitalit\u00e0 al \"Mile high stadium\" e molti allenatori. Raggiunsero la post-season solo nell'ultimo anno, ma vennero subito sconfitti da Memphis.\nRecord\nHouston Gamblers.\nI Gamblers saltarono la prima stagione della USFL, ma nelle successive furono tra le squadre migliori, raggiungendo in entrambi gli anni i playoffs, dove non ebbero per\u00f2 fortuna, perdendo sempre al primo turno, con uno scarto totale di 3 punti. Erano guidati sul campo da Jim Kelly, futura stella della NFL nei Buffalo Bills, che nel 1984 stabil\u00ec il record di yards passate da un quarterback della lega, con 5.219.\nRecord\nJacksonville Bulls.\nI Bulls giocarono la loro prima stagione nella lega nel 1984, chiudendo con un pessimo record di 6 vinte e 12 perse. L'anno seguente, con il talento di Mike Rozier arrivarono a 9 vittorie, sfiorando l'accesso ai playoffs. Il 4 marzo 1984, nell'incontro casalingo con i New Jersey Generals, stabilirono il primato di presenze allo stadio per un incontro della USFL, con un pubblico di oltre 73.000 paganti. L'entusiasmo mostrato dalla citt\u00e0 nel seguire la squadra sarebbe poi stato uno dei motivi principali per cui la NFL decise di concedere un team professionistico a Jacksonville, gli Jaguars.\nRecord\nLos Angeles Express.\nPer cercare di stimolare la fantasia dei fans del mercato sportivo pi\u00f9 difficile d'America, gli Express ingaggiarono la stella di Brigham Young University, il quarterback Steve Young, con un contratto faraonico, superiore ai 40 milioni di dollari. Ma la stella di Young non brill\u00f2 mai molto in una squadra che non era alla sua altezza, se non in occasione dell'unica loro vittoria nei playoffs, quando sconfissero i campioni uscenti di Michigan 27-21 al termine della partita pi\u00f9 lunga nella storia del football professionistico, risolta nel terzo supplementare, dopo 93 minuti e 33 secondi di gioco.\nRecord\nMemphis Showboats.\nIn una lega che cerc\u00f2 di privilegiare lo spettacolo e il gioco d'attacco, gli Showboats investirono sulla difesa e su Reggie White, che nei suoi anni di NFL sarebbe diventato \"il ministro della difesa\". Si presentarono nella lega solo nel secondo campionato, e dopo un anno di apprendistato, raggiunsero i playoffs nel 1985. Dopo aver battuto nettamente Denver, furono sconfitti in semifinale dai futuri campioni, i Baltimore Stars. Come per Jacksonville, l'affetto della citt\u00e0 per la sua squadra sarebbe stato un motivo importante di scelta quando la NFL decise di espandersi anche in Tennessee, con i Titans.\nRecord\nMichigan Panthers.\nI vincitori del primo campionato USFL, i Panthers ebbero un grande seguito a Detroit, tanto da giocare al Silverdome, lo stadio dei Detroit Lions. Ma l'ipotizzato spostamento del campionato in autunno provoc\u00f2 un forte attrito tra le dirigenze delle due squadre, tanto che per fare fronte ai debiti derivanti dal mancato utilizzo del Silverdome, i Panthers furono costretti a fondersi con gli Oakland Invaders per disputare la stagione 1985. Il quarterback Bobby Hebert fu il giocatore preminente della franchigia, che condusse alla vittoria del 1983.\nRecord\nNew Jersey Generals.\nDopo un primo anno negativo, i Generals furono una delle squadre pi\u00f9 forti nel 1984 e nel 1985, anche se non ebbero mai fortuna ai playoffs. Acquistati da Donald Trump prima della stagione 1984, si avvalsero dei milioni del magnate americano per acquistare il running back Herschel Walker e il quarterback Doug Flutie, due vincitori dell'Heisman Trophy, ma nonostante la bravura dei due giocatori, si imbatterono sempre ai playoffs negli Stars, futuri campioni della lega. La stagione 1986 della USFL, che non vide mai la luce, doveva vederli uniti agli Houston Gamblers in una squadra da sogno che doveva comprendere anche Jim Kelly e Ricky Sanders, ma il fallimento della lega non rese realizzabile la formazione di questo \"dream team\".\nRecord\nOakland Invaders.\nDopo il trasferimento dei Raiders a Los Angeles, gli Invaders divennero l'unica squadra di football di Oakland, beneficiando in tal modo di un grandre sostegno popolare. Gi\u00e0 ai playoffs nel 1983, beneficiarono grandemente della fusione con i Michigan Panthers, e grazie anche al gioco brillante di Anthony Carter, che sarebbe stato un grandissimo giocatore dei Minnesota Vikings nella NFL, raggiunsero la finale del 1985. Furono sconfitti, tuttavia, dai Baltimore Stars 28-24 nell'ultima partita della storia della USFL.\nRecord\nOrlando Renegades.\nI Renegades nacquero come Washington Federals, e nella capitale giocarono le prime due stagioni. La decisione della lega di passare alla stagione autunnale nel 1986 costrinse i Federals a lasciare Washington, piazza poco ricettiva vista la presenza dei Redskins, e a trasferirsi a Orlando (Florida), ma nemmeno in questa maniera si risollevarono le sorti di una delle squadre con il peggior record nella storia della USFL.\nRecord\nPhiladelphia Stars.\nLa squadra di maggior successo della lega, sempre in finale, vincitrice nel 1984 e anche nel 1985, dopo il trasferimento a Baltimora. Gli Stars erano guidati in panchina da Jim Mora, poi allenatore nella NFL dei New Orleans Saints e degli Indianapolis Colts, e sul campo dal runningback Kelvin Bryant, poi con i Washington Redskins prima che un infortunio ponesse fine alla sua carriera nel 1990 e dal quarterback Chuck Fusina, che nonostante la presenza nella lega di elementi del calibro di Steve Young e Jim Kelly, fu di gran lunga il regista pi\u00f9 vincente della USFL.\nRecord\nPittsburgh Maulers.\nSe Philadelphia rappresent\u00f2 il top della lega, la vicina Pittsburgh non riusc\u00ec mai a proporre una formazione competitiva, anche a causa della forza degli Steelers, una delle squadre pi\u00f9 amate di tutta la NFL. Nonostante la presenza tra le proprie file di Mike Rozier, vincitore dell'Heisman Trophy del 1983, i Maulers, che disputarono la sola stagione 1984, non riuscirono a fare meglio di 3 vittorie.\nRecord\nSan Antonio Gunslingers.\nAnche la squadra di San Antonio non ebbe molto successo di pubblico e non raggiunse mai i playoffs nei suoi due anni di partecipazione al campionato. Rick Neuheisel, ex allenatore dei Baltimore Ravens, fu uno dei pochi giocatori a mettersi in mostra tra le file della squadra texana.\nRecord\nTampa Bay Bandits.\nUna delle squadre storiche della USFL, i Bandits disputarono tutti e tre i campionati della lega, e furono uno dei rari casi di squadra USFL che riusc\u00ec ad attrarre pi\u00f9 pubblico della corrispondente NFL, i Tampa Bay Buccaneers, tanto che allo scioglimento della lega, ben 17 dei suoi giocatori passarono ai Buccaneers. Poco fortunati nelle due presenze ai playoffs, i Bandits annoverarono tra le loro file Nate Newton, che avrebbe vinto tre Superbowl da protagonista con i Dallas Cowboys, e il futuro lottatore professionista Lex Luger.\nRecord\nGiocatori degni di nota e imprese individuali.\nGiocatori della USFL indotti nella Pro Football Hall of Fame.\nAl luglio 2012, sei giocatori e allenatori militanti nella USFL sono stati inseriti nella Pro Football Hall of Fame:\nLeader di tutti i tempi.\nCorse\nRicezioni\nPassaggi"}
{"id": "449804", "revid": "228587", "url": "https://it.wikipedia.org/wiki?curid=449804", "title": "Rebus (disambigua)", "text": ""}
{"id": "449809", "revid": "108107", "url": "https://it.wikipedia.org/wiki?curid=449809", "title": "Du Pont de Nemours", "text": ""}
{"id": "449812", "revid": "289247", "url": "https://it.wikipedia.org/wiki?curid=449812", "title": "Forze Armate italiane", "text": ""}
{"id": "449814", "revid": "767487", "url": "https://it.wikipedia.org/wiki?curid=449814", "title": "Mike Inez", "text": "Biografia.\nMusicista molto versatile, vanta diplomi in sassofono e tastiera e, inoltre, suona la chitarra. Impara a suonare il basso successivamente ed entra nella band di Ozzy Osbourne, prendendo il posto di Bob Daisley e incidendo un album di successo come \"No More Tears\". Con il \"Madman\", nel 1993 partir\u00e0 per un tour, documentato in \"Live &amp; Loud\", e lascer\u00e0 il gruppo per permettere l'arrivo di Geezer Butler, collega di Ozzy nei Black Sabbath.\nQuando Mike Starr se ne and\u00f2 dagli Alice in Chains, Staley e compagnia ebbero l'approvazione di Osbourne per reclutare Mike. Il suo primo contributo nella grunge band fu la registrazione dei brani \"A Little Bitter\" e \"What the Hell Have I\", per la colonna sonora del film \"Last Action Hero - L'ultimo grande eroe\".\nMike compare anche nel progetto dell'ex Guns N' Roses Slash, gli Slash's Snakepit, precisamente nel disco \"It's Five O'Clock Somewhere\" del 1995. Ha collaborato anche con il Michael Schenker Group (in \"Heavy Hitters\") e nell'album solista di Jerry Cantrell, \"Boggy Depot\". Ha suonato anche negli Spys4Darwin insieme, tra gli altri, a Sean Kinney, batterista degli Alice in Chains. Dal 2002 al 2006 entra a far parte anche degli Heart.\nNel febbraio del 2005, Mike ha organizzato, assieme a Cantrell e Kinney, un concerto di beneficenza per i popoli decimati dallo tsunami. I tre hanno suonato brani degli Alice in Chains con Patrick Lachman alla voce. In questa manifestazione hanno suonato vari gruppi come Puddle of Mudd e Tool. Mike ha suonato anche con i Black Label Society di Zakk Wylde, partecipando al tour di \"The Blessed Hellride\" ed \u00e8 stato ospite nel brano \"Under the Gun\", tratto dal disco dei Mot\u00f6rhead chiamato \"Kiss of Death\". Il 29 settembre 2009 \u00e8 stato pubblicato \"Black Gives Way to Blue\", album degli Alice in Chains, seguito nel 2013 da \"The Devil Put Dinosaurs Here\", e \"Rainier Fog\" del 2018."}
{"id": "449817", "revid": "5", "url": "https://it.wikipedia.org/wiki?curid=449817", "title": "Amorebieta", "text": ""}
{"id": "449818", "revid": "729019", "url": "https://it.wikipedia.org/wiki?curid=449818", "title": "Mineralogramma", "text": "Il mineralogramma, o analisi tissutale del capello, \u00e8 un test di laboratorio che usa come campione il capello e, tramite sofisticate tecniche analitiche, determina la concentrazione dei principali minerali presenti nel campione.\nQuesta analisi si compie prelevando 3\u00a0cm di capelli dal retro della nuca, nella zona della base del cranio, nella misura di circa 0,5 grammi. Il campione deve essere ottenuto in piccole quantit\u00e0 da zone differenti della regione occipitale, tagliando i capelli il pi\u00f9 vicino possibile allo scalpo. La lunghezza non deve superare i 3\u00a0cm. I capelli vengono lavati con una soluzione neutra per eliminarne le sostanze esterne, e quindi sciolti in una soluzione acida al fine di poter essere analizzati da uno spettrofotometro ad assorbimento atomico capace di valutare la quantit\u00e0 di minerali contenuti nei capelli.\nPrincipi di funzionamento.\nIl mineralogramma si basa sul presupposto che esistono relazioni dimostrate tra il sistema neurovegetativo autonomo e le funzioni di alcuni organi, le funzioni psichiche e quelle delle ghiandole endocrine. Analizzando la concentrazione di calcio, magnesio, potassio e sodio nelle cellule \u00e8 possibile ricostruire queste relazioni. Interpretando i dati raccolti e combinandoli con l'anamnesi del paziente diventa possibile valutare lo stato di stress di un individuo.\nIl capello si forma nel derma da un cluster di matrice cellulare che forma il follicolo. Durante la fase di crescita, l'attivit\u00e0 metabolica della matrice cellulare \u00e8 molto alta, quindi il capello \u00e8 esposto alla situazione metabolica ambientale. Questa include i fluidi extracellulari, il sangue e la linfa. Nel momento in cui il capello raggiunge la superficie cutanea la sua superficie esterna si indurisce conservando cos\u00ec i prodotti metabolici accumulatisi durante la sua formazione.\nTuttavia, studi scientifici hanno sollevato seri dubbi sull'efficacia del test nel misurare i livelli di esposizione a metalli pesanti in un campione di popolazione (nel caso specifico, si trattava di uno studio tendente a misurare i livelli di esposizione al mercurio nell'eventuale correlazione statistica all'insorgenza dell'autismo).\n\u00c8 stato invece provato in cavie da laboratorio che l'alluminio accumulandosi in tessuti molli come polmoni e sistema nervoso interferisce con le funzioni cognitive mentre in vitro forma ponti ionici a livello del DNA interferendo con i processi di espressione genetica."}
{"id": "449819", "revid": "106376", "url": "https://it.wikipedia.org/wiki?curid=449819", "title": "Canale Vacchelli", "text": "Il canale Vacchelli (altres\u00ec detto canale Marzano) \u00e8 un canale irriguo della provincia di Cremona, fortemente voluto dal senatore Pietro Vacchelli e realizzato tra il 1887 ed il 1892 dal Consorzio irrigazioni cremonesi.\nIl canale \u00e8 lungo 34 chilometri. La sua portata \u00e8 di 38,5 metri cubi di acqua al secondo e consente l'irrigazione di un'area di ottantamila ettari.\nIdrografia.\nIl Vacchelli deriva dall'Adda in localit\u00e0 Marzano-Bocchi, nel comune di Merlino (in provincia di Lodi), ove si utilizza una chiusa del fiume per convogliare le acque nel canale, presso la morta del Bocchi che d\u00e0 il nome alla localit\u00e0. Attraversa quindi la pianura cremasca con andamento nord ovest-sud est passando per Spino d'Adda, Pandino, Palazzo Pignano, Vaiano Cremasco e Trescore Cremasco, per poi giungere a Crema di cui attraversa, pensile, la periferia settentrionale. Scavalca il fiume Serio mediante un ardito ponte e quindi prosegue verso Salvirola. Qui il suo corso si divide: un braccio va a confluire nel Naviglio di Cremona, mentre il ramo principale prosegue verso sud ovest terminando alle Tombe Morte, importante nodo idraulico, ove le sue acque vanno a miscelarsi con quelle del gi\u00e0 citato naviglio di Cremona e del naviglio Grande Pallavicino che qui si incontrano.\nSituazione ambientale.\nIl percorso del Vacchelli \u00e8 quasi interamente rettilineo e le poche curve sono diventate zone caratteristiche. Grazie alla scelta del Consorzio irrigazioni cremonesi di limitare al minimo gli scarichi fognari che entrano nel canale, la acque hanno conservato una buona qualit\u00e0 e sono ricche di fauna ittica pregiata: trote marmorate, temoli, alcuni dei quali addirittura nidificano nel Vacchelli, inoltre \u00e8 possibile trovare cavedani, carpe e rarissimi lucci italiani. Il canale \u00e8 difatti m\u00e8ta di alcuni recuperi volti alla conservazione delle specie ittiche autoctone.\nI suoi trentaquattro chilometri di lunghezza sono m\u00e8ta di escursioni e gite: in particolare \u00e8 possibile percorrerli in bicicletta, lungo una delle due strade alzaie, trasformata in pista ciclabile con fondo in terra battuta che, essendo percorso anche da carri agricoli, s'\u00e8 velocemente deteriorato, pur mantenendo una sufficiente percorribilit\u00e0."}
{"id": "449821", "revid": "1844207", "url": "https://it.wikipedia.org/wiki?curid=449821", "title": "San Gennaro Vesuviano", "text": "San Gennaro Vesuviano \u00e8 un comune italiano di abitanti della citt\u00e0 metropolitana di Napoli in Campania.\nGeografia fisica.\nConfina con l'area dell'agro nolano, circa 25\u00a0km a est di Napoli e 9\u00a0km a sud di Nola.\nStoria.\nDalla preistoria all'et\u00e0 moderna.\nI primi insediamenti nell'area sono antichissimi. Il Comune di San Gennaro Vesuviano occupa il sito della Pianura Campana (anticamente conosciuto col nome di Planum Palmae), oggi meglio noto come il Piano, delimitato dal Monte Vesuvio e dal Monte Sant'Angelo. Il Piano rappresenta quasi un naturale collegamento geologico tra l'agro nocerino-sarnese e l'agro nolano. Recenti rinvenimenti archeologici hanno permesso di datare alcuni insediamenti nella piena Et\u00e0 del bronzo, intorno al 2000 a.C., quando un'improvvisa eruzione del Vesuvio devast\u00f2 le comunit\u00e0 presenti nell'area.\nPer vari secoli l'intera zona, ricoperta da una fitta vegetazione, \u00e8 rimasta del tutto disabitata ed ha costituito al pi\u00f9 un'occasionale destinazione di caccia per gli abitanti dei primitivi centri limitrofi. Solo secoli dopo, nuove popolazioni cominciarono lentamente ad insediarsi nuovamente. Nel 1631, con rogito stilato dalla curia vescovile di Nola dal Notaio Galeota, Scipione Pignatelli, conte di San Valentino e marchese di Lauro, fa una ricca donazione al Vescovo di Nola, monsignor Fabrizio Gallo a favore dei Padri Minori Riformatori di San Francesco.\nIl marchese istitu\u00ec anche la Fiera che ancora annualmente si tiene. La donazione ai Frati Francescani, consisteva tra l'altro, di appezzamento di terreno, nell'allora territorio di Palma Nolana, oggi Palma Campania, per la creazione di un convento e di una piccola comunit\u00e0 annessa. Il nucleo abitato intorno a Cavallerizza e Convento crebbe fino a diventare, prima quartiere di Palma Nolana, poi, dal 1841, autonomo comune per decreto di Ferdinando II di Borbone.\nL'occupazione tedesca e l'arrivo degli alleati.\nDurante l'occupazione tedesca non vengono ricordati episodi di rappresaglia da parte delle forze tedesche contro civili del posto; ci fu un'esecuzione (al di fuori del Cimitero di Palma Campania) di un sangennarese, a seguito di denuncia della moglie per maltrattamento e di un giovane garzone che aveva violato il coprifuoco imposto dai tedeschi durante la loro ritirata.\nSi ricordano, invece, diversi episodi di sequestro di bestiame da parte delle forze di occupazione, con conseguente soppressione (nei pressi dell'attuale area mercato di Cappella 'a Separa), un bombardamento alleato in localit\u00e0 Pozzo Pagnotti, che caus\u00f2 la morte di un'intera famiglia e l'abbattimento da parte della controaerea di un caccia inglese (con conseguente morte del pilota) nelle campagne adiacenti all'attuale Via Musiello. I tedeschi avevano allestito il loro quartier generale in un terreno situato nell'allora Via Cristoforo Colombo (ora Via Ten. Biagio Cozzolino).\nIl 9 settembre 1943 ci fu lo sbarco a Salerno delle truppe anglo-americane (Sbarco a Salerno), grazie al quale, nelle prime ore del mattino del 28 settembre 1943, arrivarono, dopo giorni di cruenti battaglie, le prime forze alleate a San Gennaro. Giunsero per prime le truppe inglesi, provenienti da Sarno. Un gruppo di uomini sangennaresi si organizz\u00f2 e and\u00f2 incontro alla colonna di soldati, per indicare loro dove i tedeschi avevano piazzato le mine prima della ritirata verso Caserta. Gli uomini erano quelli della 46\u00aa divisione (North Midlands) \"Oak Tree\", del X Corpo d'Armata Inglese, comandata dal generale Hawkesworth. Gli inglesi requisirono due stanze del palazzo dell'allora podest\u00e0 del paese, in Piazza Regina Margherita, ove instaurarono il loro comando. Successivamente nel Bosco Pagliarone venne creato il campo di aviazione anglo-americano.\nSociet\u00e0.\nEtnie e minoranze straniere.\nSecondo i dati ISTAT al 1\u00ba gennaio 2020 la popolazione straniera residente era di persone. Le nazionalit\u00e0 maggiormente rappresentate, in base alla loro percentuale sul totale della popolazione residente, erano :\nCultura.\nEventi.\nFiera dell'agricoltura e dell'artigianato.\nRisale al diciassettesimo secolo l'istituzione della principale manifestazione culturale del nascente centro vesuviano non ancora autonomo, quando il Marchese Scipione Pignatelli volle creare la fiera quale momento di celebrazione popolare e di scambio economico nell'area, al tempo quasi del tutto priva di insediamenti abitativi ad eccezione del solo Convento dei Frati Francescani. Il lascito dei possedimenti a favore dei frati fu infatti condizionato all'impegno di questi ultimi a rinnovare annualmente la manifestazione fieristica, la pi\u00f9 antica del meridione. Essa si svolge nella seconda decade del mese di settembre.\nLa Fiera cominci\u00f2 ad attrarre un numero crescente di pellegrini visitatori attratti anche dal fatto che gli scambi fossero franchi cio\u00e8 liberi da gabella, ad indicarne la totale esenzione tributaria; altri benefici includevano il diritto di portare armi per difesa personale. Nel tempo fu istituita la figura del \"Catapano\" (anche detto \"Mastro-giurato\"), un notabile della zona investito annualmente del compito di partecipare alla inaugurazione formale ed in particolare responsabile della vigilanza. Nel 2007 il Catapano \u00e8 stato Luigi Chiarolanza (titolare dello storico Tabacchi di Piazza Margherita). La Fiera era un'occasione di scambio e baratto dove si scambiavano principalmente i prodotti dell'agricoltura e dell'artigianato locale. In particolare si vendevano cavalli ed altro bestiame, i vari prodotti della terra, vini e formaggi, utensili e masserizie largamente impiegati dalla locale economia contadina e terriera (scale, sedie e sgabelli, falci, roncole, zappe e badili, cesoie etc.).\nGli scambi commerciali erano del tutto sospesi il giorno 19 per la celebrazione della messa in memoria del santo (San Gennaro) effettuata dal Padre superiore dall'alto del balcone del convento.\nGeografia antropica.\nAltre localit\u00e0 del territorio.\nDi seguito vengono elencati i toponimi, tuttora usati, per identificare localit\u00e0 del territorio, agglomerati di abitazioni in centro e in periferia come contrade, masserie o le cosiddette \"cortine\" (cortili o piccole corti).\nInfrastrutture e trasporti.\nStrade.\nIl comune \u00e8 collegato con l'Autostrada A30 (Italia), attraverso lo svincolo di Palma Campania e con la Strada statale 268 del Vesuvio attraverso lo svincolo di Ottaviano/San Giuseppe Vesuviano Nord/Nola.\nFerrovie e metropolitane.\n\u00c8 presente la stazione ferroviaria di Palma-San Gennaro, telegestita. Il centro \u00e8 inoltre collegato con bus navetta alla stazione Circumvesuviana di Rione Trieste.\nAmministrazione.\nL'autonomia di San Gennaro Vesuviano risale al 1841, per decreto di Ferdinando II di Borbone; prima di allora, San Gennaro era un borgo di Palma Campania denominato appunto \"borgo San Gennaro\". Fra i tanti sindaci che si sono succeduti negli anni, si ricordano:\nSport.\nCalcio.\nSquadre militanti in campionati minori:\nPallavolo.\nprima divisione maschile e prima femminile\nCuriosit\u00e0.\nLa torre senza un orologio.\nGli anni successivi all'autonomia dell'ex borgo di San Gennaro dal comune di Palma Campania furono caratterizzati da episodi e comportamenti derivanti da una rivalit\u00e0 che si cre\u00f2 fra questi due paesi (e che si protrasse fino all'inizio degli anni ottanta). Tale rivalit\u00e0 si manifest\u00f2 soprattutto in violente dispute in occasione degli incontri di calcio fra le due squadre cittadine. Il campanile senza un orologio \u00e8 sicuramente l'aneddoto pi\u00f9 curioso di questa rivalit\u00e0. Si racconta, infatti, che inizialmente il quadrante della torre che volgeva a levante (cio\u00e8 verso Palma Campania) fu volutamente senza orologio, proprio perch\u00e9 i cittadini di Palma Campania non potessero leggere l'orario. Solo con i lavori di ristrutturazione di fine anni ottanta, fu aggiunto il quarto orologio."}
{"id": "449826", "revid": "773636", "url": "https://it.wikipedia.org/wiki?curid=449826", "title": "Nozomi", "text": ", chiamata prima del lancio Planet-B, \u00e8 stata la prima sonda realizzata dal Giappone per l'esplorazione di Marte.\nLa sonda fu costruita dall'Agenzia spaziale giapponese e lanciata il 3 luglio 1998.\nFall\u00ec l'inserimento in orbita marziana il 14 dicembre 2003.\nObiettivi della missione.\nLa missione era stata sviluppata prevalentemente per condurre analisi aeronomiche dell'atmosfera di Marte, riguardanti cio\u00e8 l'alta atmosfera del pianeta e la ionosfera e la loro interazione con il vento solare. A tale scopo, la sonda era equipaggiata con rilevatori operanti nell'ultravioletto e analizzatori del plasma. Un magnetometro avrebbe verificato l'esistenza di un eventuale campo magnetico planetario, mentre una fotocamera avrebbe consentito di seguire l'evoluzione meteorologica degli strati pi\u00f9 bassi dell'atmosfera, cos\u00ec come quella stagionale delle calotte polari e delle tempeste di sabbia. Infine, un rilevatore di polvere avrebbe permesso di verificare l'esistenza di eventuali anelli in corrispondenza delle orbite delle due lune del pianeta, Fobos e Deimos.\nInfine, quale prima missione interplanetaria del Giappone, la sonda costituiva un dimostratore tecnologico dal quale acquisire adeguate competenze anche nella navigazione e nel controllo.\nSviluppo.\nSulla scia del successo conseguito con la sonda PLANET-A (Suisei, 1985) nell'esplorazione della Cometa di Halley, l'Institute of Space and Astronautical Science (ISAS) avvi\u00f2 verso la met\u00e0 degli anni ottanta degli studi preliminari per una missione interplanetaria che prevedesse l'utilizzo di un \"orbiter\". Marte e Venere vennero indicati entrambi come suoi possibili obiettivi e solo successivamente l'istitut\u00f2 stabil\u00ec che il PLANET-B sarebbe stato dedicato allo studio del pianeta rosso mentre il successivo PLANET-C a Venere.\nLa progettazione entr\u00f2 nel vivo nel 1992, dopo che la missione aveva ricevuto l'approvazione governativa. Il lancio, previsto per il 1996, sarebbe dovuto avvenire a bordo del nuovo lanciatore M-V. Il ritardo accumulato nello sviluppo del razzo, tuttavia, determin\u00f2 uno slittamento della data di lancio di due anni. Poich\u00e9 alle due finestre di lancio corrispondevano due delta-v differenti, il lanciatore non risult\u00f2 pi\u00f9 in grado di immettere la sonda direttamente in una traiettoria di trasferimento verso Marte. Si cerc\u00f2, quindi, sia di ridurre il peso della sonda, sia di riprogettare la traiettoria di volo (utilizzando quanto appreso con la missione Hiten), prevedendo infine due manovre di fionda gravitazionale con la Luna ed una terza con la Terra, ma a prezzo di un allungamento della durata della fase di crociera.\nIl costo della missione \u00e8 risultato di 18,6 miliardi di yen, pari a 166 milioni di dollari.\nCaratteristiche tecniche.\nIl corpo della sonda era derivato da quello del satellite Ohzora e aveva forma parallelepidale, con altezza di 58\u00a0cm e base quadrata di 168\u00a0cm di lato e dagli spigoli smussati. Dalle superfici laterali dipartivano i due pannelli fotovoltaici con un'area di che avrebbero alimentato la sonda, l'asta del magnetometro (lunga 5 metri), l'asta di uno spettrometro (lunga un metro) e due antenne omnidirezionali (che facevano parte dello strumento Plasma Wave and Sounder) che misuravano 52 metri ciascuna; le tre antenne che avrebbero mantenuto le comunicazioni con la Terra erano invece montate sulle basi: un'antenna a basso guadagno per base, mentre l'antenna parabolica ad alto guadagno, di 160\u00a0cm di diametro, era montata sulla base superiore.\nLa sonda, stabilizzata a singolo spin, pesava a secco 258\u00a0kg, dei quali 33 di carico utile, costituito dagli strumenti scientifici. Imbarcava inoltre 282\u00a0kg di propellente, per una massa al lancio di 540\u00a0kg. Il motore principale, in grado di fornire una spinta di 500 N, miscelava idrazina e tetraossido di diazoto. Il computer di bordo aveva una memoria di 16 MB.\nStrumentazione scientifica.\nLa sonda era dotata di quindici strumenti: una fotocamera (indicata come Mars Imaging Camera), un magnetometro (il Magnetic Field Measurement, MGF), un rilevatore di polvere (il Mars Dust Counter, MDC), alcuni spettrometri - l'Electron and Ion Spectrometer (EIS), l'Ultraviolet Imaging Spectrometer (UVS) e il Neutral Mass Spectrometer (NMS) - uno scanner operante nell'ultravioletto (l'Extra Ultraviolet Scanner, XUV), due analizzatori di spettro - uno per gli elettroni, l'altro per gli ioni (Electron Spectrum Analyzer, ESA e Ion Spectrum Analyzer, ISA) - e una serie di strumenti per l'analisi del plasma - il Plasma Wave and Sounder (PWS), il Low Frequency Plasma Wave Analyzer (LFA), il Thermal Plasma Analyzer (TPA), il Probe for Electron Temperature (PET) e lo Ion Mass Imager (IMI). Di questi, sei erano derivati da collaborazioni internazionali che avevano coinvolto il Canada, la Francia, la Germania, gli Stati Uniti e la Svezia."}
{"id": "449827", "revid": "287204", "url": "https://it.wikipedia.org/wiki?curid=449827", "title": "1,4-fenilendiammina", "text": "La 1,4-fenilendiammina, o \"p\"-fenilendiammina (letto \"para\"-fenilendiammina), \u00e8 una diammina aromatica.\nA temperatura ambiente si presenta come un solido bianco-grigio dall'odore ammoniacale. \u00c8 una sostanza che pu\u00f2 dare allergia (prurito, rossore) a chi ne \u00e8 ipersensibile; si scioglie bene nei solventi organici e parzialmente in acqua, a cui impartisce una reazione basica, il pH di una sua soluzione satura in acqua \u00e8 circa 9.\nNella sintesi organica, \u00e8 un intermedio per la produzione di numerosi composti. Trova impiego come monomero nella produzione del kevlar e come agente scurente delle tinture per capelli.\nTrova anche impiego come rivelatore in fotografia analogica."}
{"id": "449828", "revid": "22356", "url": "https://it.wikipedia.org/wiki?curid=449828", "title": "Therizinosaurus", "text": ""}
{"id": "449829", "revid": "22356", "url": "https://it.wikipedia.org/wiki?curid=449829", "title": "Procompsognathus", "text": ""}
{"id": "449830", "revid": "2175", "url": "https://it.wikipedia.org/wiki?curid=449830", "title": "P-fenilendiammina", "text": ""}
{"id": "449831", "revid": "2175", "url": "https://it.wikipedia.org/wiki?curid=449831", "title": "Para-fenilendiammina", "text": ""}
{"id": "449834", "revid": "287204", "url": "https://it.wikipedia.org/wiki?curid=449834", "title": "Santo Sepolcro (disambigua)", "text": ""}
{"id": "449835", "revid": "1107727", "url": "https://it.wikipedia.org/wiki?curid=449835", "title": "Carlo Maratta", "text": "Fu una figura centrale della pittura romana ed italiana della seconda met\u00e0 del Seicento; durante la vita fu celebrato come il massimo pittore del suo tempo, improntando anche gran parte della produzione artistica del secolo successivo. Nel periodo neoclassico, la sua arte fu assai criticata e cadde nell'oblio; solo nel Novecento ne fu riscoperto il valore.\nLa pittura romana tra Seicento e Settecento era dominata dal contrasto tra classicismo e barocco; Maratta riusc\u00ec nel difficile compito di conciliare le due opposte tendenze, partendo dal classicismo di Raffaello e accogliendovi un barocco privo di eccessi retorici.\nBiografia.\nI primi anni.\nNacque il 15 maggio del 1625 nel borgo di San Germano di Camerano, allora uno dei castelli di Ancona. La sua famiglia, originaria della Dalmazia, come tante altre aveva attraversato l'Adriatico per sfuggire alla dominazione turca e si era stabilita in una terra da sempre aperta ai contatti con l'Oriente.\nFin dalla prima et\u00e0 fu preso dall'amore per il disegno e per la pittura; don Corinzio Benincampi, pievano di Massignano, castello situato nei pressi del suo borgo natale, not\u00f2 la sua disposizione per le arti figurative e lo sollecit\u00f2 a dipingere le prime opere, che realizz\u00f2 in tenera et\u00e0. Fu sempre il pievano ad interessarsi affinch\u00e9 il giovane Carlo potesse stabilirsi a Roma, nella bottega di Andrea Sacchi, uno dei maggiori artisti della Roma del tempo.\nLa formazione romana.\nA Roma la cultura pittorica era dominata dall'irruento affermarsi del barocco e dalla prima crisi del classicismo naturalistico di Annibale Carracci; vivo era il dibattito sulla \"bellezza ideale\", incarnata nei dipinti di Guido Reni e del Domenichino. Il Sassoferrato nel frattempo si contrapponeva all'esuberanza del barocco adottando composizioni pi\u00f9 unitarie e semplici.\nNella bottega del Sacchi rest\u00f2 a lungo, dagli undici anni fino ai venticinque (1651); dal maestro fu introdotto alla pittura di rigorosa accademia sulle orme auliche di Raffaello. La sua cultura artistica si form\u00f2 anche sugli esempi dei bolognesi, in particolare Giovanni Lanfranco e Guercino. Nei fatti fu il vero fondatore di quell'Accademia romana che in seguito impose un indirizzo classicheggiante alla cultura del secondo Settecento.\nLa produzione del Maratti anteriore al 1647 si pensava perduta, ma tra il 1970 e il 1990, grazie ad accurate ricerche gli furono attribuite alcune opere e dell\"Assunta\" dipinta per la chiesa di Massignano fu trovata un'incisione che la riproduce. Tra i primi dipinti si possono cos\u00ec ora segnalare un affresco nel battistero lateranense a Roma, condotto su cartone del Sacchi, una pala d'altare dipinta per Taddeo Barberini e destinata a Monterotondo, anch'essa di gusto sacchiano, e una pala a Camerano, con richiami a Tiziano, conosciuto direttamente dalle opere che l'artista veneto aveva lasciato ad Ancona, e alla coeva pittura bolognese, specialmente quella dell'Albani.\nIl soggiorno ad Ancona.\nNonostante i primi successi, nel 1647 il Maratti lascia Roma e si stabilisce per due anni ad Ancona; probabilmente la decisione fu dettata dalla volont\u00e0 di rendersi pi\u00f9 indipendente dal maestro e dal fratello Bernabeo anch'egli pittore. Il soggiorno anconitano segn\u00f2 una svolta nella sua arte, che gli diede sicurezza e gli offr\u00ec la possibilit\u00e0 di meditare sulle opere di Tiziano e del Guercino presenti in citt\u00e0. Di Tiziano ammir\u00f2 specialmente l\"Apparizione della Vergine\" di San Francesco ad Alto, come mostra la sua successiva produzione.\nIl ritorno a Roma.\nDopo il ritorno nella citt\u00e0 eterna, il Maratti nel 1650 dipinse la pala che segna l'inizio della sua maturit\u00e0 artistica e che \u00e8 la prima prestigiosa opera romana: si tratta della \"Nativit\u00e0\" (o \"Adorazione dei pastori\") per la chiesa di San Giuseppe dei Falegnami, in cui dimostr\u00f2 la possibilit\u00e0 di fondere armonicamente tutte le esperienze pi\u00f9 vive della pittura romana del suo tempo, sia nella composizione, sia nella gamma cromatica. Il soggiorno anconitano lo aveva rafforzato e gli aveva permesso di mettere a fuoco la sua idea di pittura.\nDopo la \"Nativit\u00e0,\" il Maratti divenne il principale punto di riferimento nel contrasto ogni ora pi\u00f9 aperto tra un classicismo sempre risorgente e un barocco sempre pi\u00f9 scenografico e fantasioso, come quello di Andrea Pozzo nel celebre soffitto di San'Ignazio. Questo contrasto aveva necessit\u00e0 di una mediazione, e il Maratti era in grado di svolgerla; le sue opere divennero famose e i collezionisti stranieri si disputavano i suoi disegni, ancora oggi conservati a Firenze, Roma, Vienna, Copenaghen. Ebbe come allievo il fiammingo Sebastiaen van Aken.\nNel periodo 1653-1655, il dipinto dedicato a Santa Rosalia, in Palazzo Corsini, a Firenze, mostra un accostamento al Lanfranco, che diventa molto pi\u00f9 evidente nel quadro con Sant'Agostino per Santa Maria dei Sette Dolori.\nGli anni delle commissioni prestigiose.\nLa fama del pittore si accrebbe dopo la salita al soglio pontificio di papa Alessandro VII, della famiglia Chigi (1655), tanto da diventare il massimo pittore di Roma della seconda met\u00e0 del Seicento, principe degli accademici di San Luca. Come direttore dell'Accademia, promosse lo studio dell'arte dell'antichit\u00e0 classica, attraverso la pratica del disegno. Alessandro VII, essendo senese, gli commission\u00f2 due dipinti per la cappella Chigi del Duomo di Siena. A Roma lasci\u00f2 nella chiesa di Sant'Isidoro a Capo le Case un intero ciclo pittorico: gli oli \"Immacolata Concezione\", \"Sposalizio della Vergine\" \"Transito di s. Giuseppe\", \"Fuga in Egitto\", le due lunette ad affresco \"Sogno di s. Giuseppe\" e \"Adorazione dei pastori\" e infine l'affresco della cupola con la \"Gloria di s. Giuseppe con angeli e santi\"; a Sant'Isidoro il giovane Maratta mise in luce le proprie superiori capacit\u00e0 tecniche ed espressive e le fonti testimoniano la grande risonanza suscitata dalle opere che vi lasci\u00f2. Fu proprio in questa occasione che ebbe origine il legame tra il pittore e Giovan Pietro Bellori.\nI dipinti di Sant'Isidoro e la \"Visitazione\" di Santa Maria della Pace sono le opere che segnano la piena maturit\u00e0 artistica del Maratta.\nInizi\u00f2 cos\u00ec un periodo di prestigiose commissioni romane: le grandi pale per Santa Croce in Gerusalemme (\"S. Bernardo sottomette l'antipapa Vittore IV a Innocenzo II\"), per la basilica di Santa Maria del Popolo (\"Madonna Immacolata tra i ss. Giovanni Evangelista, Gregorio, Giovanni Crisostomo e Agostino\"), Villa Albani (\"Morte della Vergine\"), Sant'Andrea al Quirinale (\"Apparizione della Madonna col Bambino a s. Stanislao Kotska\"), San Carlo al Corso (\"Gloria dei ss. Ambrogio e Carlo\"), Santa Maria degli Angeli (\"Battesimo di Cristo\") e i monocromi eseguiti nella Stanza di Eliodoro in Vaticano; queste opere attestano come, attorno al 1670, fosse ormai considerato uno dei primi pittori in Italia.\nSecondo soggiorno nelle Marche.\nL'artista torn\u00f2 nelle Marche nel 1672, nel periodo di massimo splendore della sua arte. Tra i capolavori di questo periodo si deve ricordare la pala che dipinse per la chiesa di San Nicola di Ancona (\"Madonna col Bambino in gloria e santi\"), del 1672, quasi un omaggio all\"Apparizione della Vergine\" del Tiziano, di cui il Maratta d\u00e0 un'interpretazione barocca. A Urbino fu artefice della decorazione ad affresco della cupola del duomo, opera di Francesco di Giorgio Martini; il soggetto scelto fu \"La caduta di Lucifero\". Questi affreschi costituiscono una novit\u00e0 nel campo delle decorazioni scenografiche, assai diverse da quelle tipicamente barocche, ad esempio di Pietro da Cortona; esse sono volte invece a un'interpretazione aulica del tema a questo proposito si segnala le due superbe pala d'altare commissionata dalla potente famiglia dei Conti Antonelli Castracane di Senigallia 1693 \" Santa Timotea si rifiuta di adorare gli idoli pagani\", di cui il Maestro d\u00e0 un'altra sua interpretazione dell'affresco parietale di Pietro da Cortana nella Chiesa d Santa Bibiana a Roma, e \"L'estasi di San Francesco\" del 1705, sono invece affini a quelle coeve, in Francia, di Charles Le Brun. Purtroppo il terremoto del 1789 fece crollare la cupola e questo capolavoro di Maratti non \u00e8 pi\u00f9 visibile; per averne un'idea si possono osservare le grandi decorazioni romane di Palazzo Altieri e di San Pietro in Vaticano che hanno la stessa ispirazione del duomo di Urbino.\nGli ultimi anni.\nMolto interessante fu anche la sua opera di restauratore di opere pittoriche: gli affreschi di Raffaello della Villa Farnesina e, nel 1702, delle Stanze Vaticane, oltre a quelli della Galleria di Annibale Carracci a Palazzo Farnese.\nNegli ultimi anni Maratta si era ritirato a vivere a Genzano di Roma, in un palazzetto rococ\u00f2 di cui era stato anche architetto; si era trasferito l\u00e0 insieme alla figlia Faustina, cui era teneramente legato e della quale ci restano le sembianze nel bel \"Ritratto\", detto anche \"Allegoria della Pittura\", conservato nella Galleria nazionale d'arte antica di Palazzo Corsini, a Roma. Ella era una apprezzata poetessa e fu celebrata anche dallo scienziato e poeta Eustachio Manfredi come donna bella e colta; purtroppo ebbe a patire molte sofferenze, essendole morto il figlio in tenera et\u00e0 ed essendo rimasta precocemente vedova. Per di pi\u00f9, nel 1703, fece scalpore l'aggressione e il suo tentato rapimento, ad opera del signore di Genzano, Giangiorgio Sforza Cesarini, suo innamorato respinto. Ci\u00f2 port\u00f2 il pittore a lasciare la cittadina sui Colli Albani per stabilirsi definitivamente a Roma, dove mor\u00ec nel 1713. \u00c8 seppellito nella Basilica di Santa Maria degli Angeli in Roma, dove fu costruito un monumento funebre in suo onore.\nIl legame con la terra natale \u00e8 testimoniato dal testamento, in cui il pittore dispose la traslazione delle spoglie di Santa Faustina martire dalle catacombe romane a Camerano. Per accogliere le spoglie della martire il Maratta promosse la nuova sistemazione della chiesa di San Nicola, la sua nuova intitolazione alla santa e il trasferimento nell'altare maggiore della sua pala d'altare \"San Nicola\". Carlo intendeva in tal modo esprimere la propria riconoscenza nei confronti del paese natale e ricordarvi l'amata figlia Faustina.\nMor\u00ec nel 1713 e venne sepolto, a Roma, presso la Basilica di Santa Maria degli Angeli e dei Martiri. La sua sepoltura \u00e8 stata recentemente studiata, con analisi della forma e dello stile, che paiono echeggiare gi\u00e0 le caratteristiche del Settecento maturo, e con anche un'analisi dell'epitaffio funebre e delle circostanze dell'investitura al cavalierato, che determinarono l'origine del monumento.\nL'attivit\u00e0 di ritrattista.\nFu un grande ritrattista, attento alle raffinatezze del colore: sono da ricordare il ritratto del Papa Clemente IX alla Pinacoteca Vaticana, il ritratto del nipote di Clemente IX, Pietro Banchieri Rospigliosi, il ritratto del cardinale Alderano Cybo a Marsiglia (1687), il ritratto di Andrea Sacchi al Museo del Prado, il ritratto al cardinale Antonio Barberini, a Palazzo Barberini in Roma, il ritratto alla figlia Faustina alla Galleria Corsini di Roma, un Autoritratto al Mus\u00e9es Royaux des Beaux-Arts di Bruxelles, al Conte Spencer a Northampton (Inghilterra). In quest'ultimo paese godette di grande rinomanza e fu ammirato da Sir Robert Walpole, che fu collezionista delle opere del Maratta.\nFortuna critica.\nLa pittura del Maratti fu celebrata da Giovan Pietro Bellori che ne elogiava la grazia e la purezza di composizione, ritenendolo l'unico artista vivente degno di comparire nelle sue \"Vite de' pittori, scultori e architecti moderni\", del 1672. Il Mengs disse di lui: \"ei sostenne la pittura in Roma che non precipitasse come altrove\". Successivamente, nel periodo neoclassico si alternarono giudizi severi e lodi, ma nel complesso la sua arte fu assai criticata. Nel Novecento l'arte del Maratti fu riscoperta e il pittore \u00e8 oggi ritenuto una figura cardine dell'arte tra Sei e Settecento."}
{"id": "449837", "revid": "2011690", "url": "https://it.wikipedia.org/wiki?curid=449837", "title": "Sistema informatico radiologico", "text": "Un sistema informativo radiologico, noto anche come RIS (acronimo dell'inglese Radiology Information System) \u00e8 utilizzato nelle Radiologie per gestire il flusso dei dati legati ai pazienti. Le funzionalit\u00e0 del RIS permettono di gestire tutta la serie di azioni o eventi, che partono dall'approccio del paziente con la struttura e terminano con la consegna del referto.\nDescrizione.\nNon \u00e8 improprio dire che il processo di integrazione informatica di una Radiologia nell'Ospedale ruoti intorno al RIS, dal momento che tipicamente \u00e8 il riferimento per il dialogo con:\nAnche se nell'ottica aziendale \u00e8 classificato come una delle tante applicazioni client-server da reparto, il RIS per ragioni di ordine storico legate (come per i laboratori d'analisi) al grande numero di prestazioni da gestire ha una lunga storia alle spalle, ed anche in Italia ci sono stati casi pionieristici di informatizzazioni realizzate con schede perforate.\nIn una Radiologia quindi il ruolo di un RIS \u00e8 centrale: \u00e8 proprio un sistema del genere che permette di individuare e di eliminare colli di bottiglia all'interno del processo di refertazione, consente di rendicontare correttamente le attivit\u00e0 effettuate, \u00e8 ausilio indispensabile alla diagnosi grazie alla gestione delle Cartelle Radiologiche informatizzate.\nProcesso di refertazione.\nIl processo di refertazione parte dalla prenotazione o comunque dal primo approccio alla struttura da parte del paziente per arrivare alla chiusura amministrativa delle attivit\u00e0 effettuate, e prevede le seguenti fasi, informatizzate o meno a seconda del contesto ospedaliero:\nInterfacce di comunicazione.\nGeneralmente il RIS \u00e8 in grado di comunicare con altri sistemi informatici ospedalieri (si vedano i Technical Framework di Integrating the Healthcare Enterprise (IHE) per ulteriori informazioni). Tipicamente si tratta di gestire:"}
{"id": "449842", "revid": "1762097", "url": "https://it.wikipedia.org/wiki?curid=449842", "title": "Acqua dolce", "text": "Il termine acqua dolce geograficamente indica genericamente ogni tipo di corso d'acqua interno, derivato pi\u00f9 o meno direttamente dallo scioglimento dei ghiacciai e/o dall'acqua piovana. La definizione esclude quindi tutte le acque marine e lagunari, definite salate e salmastre, e comprende quindi laghi, stagni, fiumi, torrenti e ruscelli, tutti corsi d'acqua caratterizzati, come vuole il nome, da una salinit\u00e0 relativamente bassa.\nA livello vitale l'acqua dolce \u00e8 indispensabile alla vita degli animali per dissetarsi, inoltre all'uomo \u00e8 indispensabile per l'irrigazione in agricoltura e per l'allevamento del bestiame.\nOrigini delle acque dolci.\nLa fonte unica di tutte le acque dolci sono le precipitazioni atmosferiche, nelle varie forme di pioggia, neve, grandine, nebbia e cos\u00ec via. Queste possono concorrere a formare i sistemi di acque interne direttamente, oppure permanere in forma solida, dove le condizioni climatiche lo permettano, formando nevi e ghiacciai che si sciolgono per effetto delle variazioni di temperatura stagionali. Questo fenomeno permette, in molte zone del Pianeta, un rifornimento continuo di acque dolci. Un fattore fondamentale nell'ecologia di tali aree, che andrebbero altrimenti incontro a desertificazione pi\u00f9 o meno parziale nei periodi estivi.\nEnormi quantit\u00e0 di acqua dolce permangono in forma di ghiaccio nelle calotte polari, localizzate al Polo Nord e Sud. Va rilevato per\u00f2 che, nel caso della calotta polare artica, l'acqua dolce che la costituisce non deriva in massima parte dalle precipitazioni, bens\u00ec sia acqua di origine marina andata incontro ad un processo di desalinizzazione a seguito del congelamento.\nInfine, una frazione veramente minima dell'acqua dolce presente sulla superficie della terra deriva da fenomeni eruttivi, come emissioni vulcaniche.\nComposizione chimica.\nPer definizione, le acque dolci contengono meno di 500 parti per milione (ppm) di sali disciolti. Il seguente schema ricapitola le salinit\u00e0 percentuali che definiscono i vari tipi di acque\nAll'interno di questo ambito, comunque, i livelli di salinit\u00e0 e la composizione chimica relativi ad acque in zone diverse del globo pu\u00f2 variare molto, cos\u00ec come tale composizione pu\u00f2 variare nel tempo in una stessa zona. Le precipitazioni, da cui le acque dolci originano, portano al suolo diversi materiali presenti nell'atmosfera, cos\u00ec come elementi provenienti dalle masse di acqua marina da cui le nubi si sono formate, o dalle regioni che queste hanno attraversato. Un fenomeno limite \u00e8 quello delle piogge acide, dovuto alla presenza nelle nubi che originano le precipitazioni di solfuri e composti azotati, derivati dalle attivit\u00e0 industriali.\nNelle zone costiere, le precipitazioni possono contenere elevati livelli di salinit\u00e0, qualora le condizioni atmosferiche, ad esempio il vento, abbiano portato nell'atmosfera delle gocce di acqua marina nebulizzata, che poi ricadono a terra come pioggia. Precipitazioni di questo tipo possono contenere livelli elevati di sodio, magnesio, solfati e cloruri oltre che tracce di numerosi altri elementi.\nNei terreni desertici, o comunque con suoli secchi e polverosi, il vento pu\u00f2 portare in quota sabbia e polvere che, concorrendo a formare le nubi, vengono trasportate lontano insieme ad esse per poi ricadere sotto forma di precipitazioni, originando il fenomeno noto come \"piogge di sabbia\". A causa dei potenti venti in quota, queste possono avvenire in regioni molto lontane dalle zona d'origine, esempi tipici sono le \"piogge di sabbia\" che avvengono in Europa o Sud America a causa di nuvole provenienti dal Sahara, e possono portare le acque dolci di tali regioni ad avere livelli elevati di elementi quali ferro ed altri minerali.\nDistribuzione delle acque dolci.\nSolo il 3% di tutta l'acqua presente sulla superficie della Terra \u00e8 dolce, e pi\u00f9 dei due terzi di questa percentuale si trova in forma solida nei ghiacciai. Dell'acqua liquida presente sulla superficie terrestre, gran parte costituisce i grandi bacini lacustri, come i Grandi Laghi nordamericani o il Lago Baikal in Russia, che trattengono lo 0,26% delle acque dolci totali, e le paludi che ne costituiscono il 0,03%. A causa della loro estensione ridotta rispetto ai precedenti, i sistemi fluviali e le falde acquifere sotterranee costituiscono una percentuale relativamente limitata delle acque dolci totali, lo 0,006%. L'atmosfera, infine, contiene lo 0,04% delle acque dolci totali.\nLe acque dolci non sono distribuite uniformemente sulla superficie terrestre, essendo abbondanti in alcune regioni geografiche e pressoch\u00e9 assenti in altre. Queste variazioni dipendono dal terreno, dal clima (che a sua volta dipende in gran parte dalla latitudine), dalla temperatura, dai livelli di precipitazioni e via dicendo. Tutte queste variabili portano alla presenza di aree in cui le acque dolci sono estremamente scarse, come nelle regioni desertiche, e aree in cui invece la scarsit\u00e0 di acqua non si verifica quasi mai, come in molte regioni temperate e nelle foreste pluviali.\nEcologia delle acque dolci.\nL'acqua dolce come ecosistema.\nDa un punto di vista ecologico, le acque dolci formano habitat raggruppabili in due grandi ecosistemi: gli ecosistemi lotici, che comprendono le acque in movimento, quindi quelle di fiumi, ruscelli, nonch\u00e9 le acque sotterranee che scorrono nelle falde acquifere, e gli ecosistemi lentici, costituiti da acque ferme e dunque da laghi, paludi, stagni, torbiere etc.\nLa vita in acqua dolce.\nLe acque dolci creano un ambiente ipotonico rispetto ai tessuti degli organismi viventi; una cellula vivente posta in tali condizioni assorbirebbe eccessive quantit\u00e0 di acqua attraverso il suo plasmalemma e si rigonfierebbe fino a lacerarsi o esplodere. Per questo motivo, gli animali acquatici adattatisi a vivere in acqua dolce hanno evoluto sistemi per liberarsi dell'acqua in eccesso, espellendone almeno tanta quanta ne viene assorbita. I protozoi ed altri organismi unicellulari utilizzano a questo scopo vacuoli contrattili, ma animali pi\u00f9 complessi come i pesci d'acqua dolce possiedono organi appositi, quali nefroni e reni in grado di filtrare selettivamente il sangue ed espellere l'acqua in eccesso, insieme a sostanze di rifiuto quali composti azotati o anidride carbonica.\nQuesto sistema viene utilizzato anche da molti organismi terrestri, quali i mammiferi, per espellere l'acqua in eccesso assunta con la dieta.\nL'acqua dolce come fattore ecologico.\nL'acqua dolce \u00e8 fondamentale per la sopravvivenza di tutti gli ecosistemi terrestri. La maggior parte degli organismi terrestri, fra cui i mammiferi, e la quasi totalit\u00e0 delle piante vascolari necessitano di acqua dolce per svolgere le funzioni fisiologiche, essendo impossibilitati ad utilizzare l'acqua salata a causa di problemi osmotici. Alcuni piccoli mammiferi come molti roditori ed altri animali riescono ad ottenere l'acqua necessaria per via metabolica, attraverso la digestione di piante e semi di cui si nutrono, ma la maggior parte degli animali deve avere accesso regolare ad una fonte di acqua dolce per sopravvivere.\nLe acque dolci rappresentano perci\u00f2 uno dei pi\u00f9 importanti fattori ecologici; in ambiente terrestre essa costituisce in effetti il principale limitante per determinare la sopravvivenza di un determinato organismo in un particolare habitat.\nL'evoluzione di metodi per ottimizzare gli scambi osmotici con l'ambiente esterno, per conservare la maggiore quantit\u00e0 di acqua possibile ed evitare l'essiccamento, ha guidato tutta l'evoluzione dei viventi una volta che questi hanno abbandonato i mari per colonizzare gli ambienti terrestri.\nL'acqua dolce \u00e8 importante anche per le attivit\u00e0 umane in quanto, oltre ovviamente ad essere fondamentale per la sopravvivenza dell'uomo stesso, la sua presenza o assenza condiziona attivit\u00e0 produttive fondamentali quali l'agricoltura e l'allevamento, nonch\u00e9 molti tipi di industria. Per contro, le stesse attivit\u00e0 umane possono portare ad inquinamento dei corsi d'acqua, o compromettere il ciclo idrologico portando in definitiva ad una diminuzione dell'acqua dolce disponibile, con conseguenti danni per gli ecosistemi che da essa dipendono.\nPicco dell'acqua.\nIl picco dell'acqua \u00e8 un concetto che sottolinea i crescenti vincoli su disponibilit\u00e0, qualit\u00e0 e uso delle risorse di acqua dolce.\nIl picco dell'acqua \u00e8 definito in un articolo revisionato del 2010 in 'Proceedings of the National Academy of Sciences' di Peter Gleick e Meena Palaniappan.\nLester R. Brown presidente dell\"'Earth Policy Institute\" nel 2013 ha scritto che nonostante gi\u00e0 ci fosse una vasta letteratura in merito al picco del petrolio, questo \u00e8 un picco che \u00e8 \"la vera minaccia al nostro futuro\"; \u00e8 stata pubblicata una stima in agosto 2011 sullo 'Stockholm International Water Institute's journal'. Gran parte dell'acqua del mondo \u00e8 in falde sotterranee e in laghi, quindi paragonabile ad una risorsa finita.\nIl termine 'Picco dell'acqua' accende dibattiti simili a quelli del 'picco del petrolio'. Nel 2012 il New York Times ha scelto 'picco dell'acqua' (peak water) come una delle 33 parole dell'anno.\nCi sono preoccupazioni per l'imminente picco dell'acqua in varie aree del mondo:\nSe l'andamento attuale continuer\u00e0, 1.8 miliardi di persone vivranno in condizione di assoluta carenza d'acqua per il 2025 e 2/3 del mondo sar\u00e0 sottoposto a stress idrico . In ultima analisi, il picco dell'acqua non riguarda il rimanere a corto di acqua dolce, ma il raggiungere limiti fisici, economici e ambientali per soddisfare le esigenze umane di acqua e la conseguente diminuzione della disponibilit\u00e0 di acqua e del suo utilizzo."}
{"id": "449845", "revid": "54253", "url": "https://it.wikipedia.org/wiki?curid=449845", "title": "Bilancio di esercizio", "text": ""}
{"id": "449846", "revid": "767487", "url": "https://it.wikipedia.org/wiki?curid=449846", "title": "Golfo di Guinea", "text": "Il golfo di Guinea \u00e8 una vasta insenatura dell'oceano Atlantico in corrispondenza dell'Africa occidentale. Il golfo, secondo l'Organizzazione idrografica internazionale, si estende dal capo Palmas, in Liberia, fin oltre il capo Lopez, in Gabon, ed \u00e8 considerato il centro geografico della Terra poich\u00e9 l'equatore, in corrispondenza del golfo, incontra con il meridiano di longitudine zero.\nDescrizione.\nIl nome del golfo di Guinea deriva da quello di un antico regno africano un tempo usato per chiamare tutta la costa dell'Africa occidentale dal Senegal all'Angola ed oggi \u00e8 il nome adottato da tre stati africani: la Guinea, la Guinea-Bissau e la Guinea Equatoriale.\nNel golfo sfociano i fiumi Volta, Niger e Ogoou\u00e9.\nIl delta ramificato del fiume Niger d\u00e0 vita ai golfi minori di Benin e di Biafra.\nLe isole principali che emergono dal golfo di Guinea sono Bioko (chiamata dai portoghesi Fernando Poo), S\u00e3o Tom\u00e9, Pr\u00edncipe e Annob\u00f3n.\nIl golfo \u00e8 attraversato da una corrente calda da occidente a oriente chiamata appunto corrente della Guinea.\nNei suoi bassifondi vi sono ingenti giacimenti di petrolio estratto da numerose piattaforme.\nSul golfo di Guinea si affacciano molte citt\u00e0 importanti, delle quali alcune sono capitali africane: Accra (Ghana), Lom\u00e9 (Togo), Lagos, Port Harcourt (Nigeria), Malabo (Guinea Equatoriale), Douala (Camerun), Libreville (Gabon).\nInterruzioni della linea costiera.\nDa ovest a est:"}
{"id": "449850", "revid": "767487", "url": "https://it.wikipedia.org/wiki?curid=449850", "title": "Vytautas Miskinis", "text": "Biografia.\nNella sua prestigiosa carriera di direttore di coro ha diretto numerose formazioni vocali polifoniche e attualmente \u00e8 docente di direzione corale all'accademia musicale lituana, presidente dell'Unione dei cori lituani e direttore artistico del prestigioso All-Lithuanian Choir Festival.\nDopo la laurea in direzione di coro nel 1976 ha diretto l'Azuoliukas Boys' and Men Choir il Kaunas State Choir and Vocal Ensemble Museum Musicum, cori con cui ha vinto i pi\u00f9 prestigiosi concorsi corali internazionali.\nCome compositore ha composto altre 100 mottetti per coro a cappella, tredici messe, un magnificat e circa 300 canzoni di genere profano vincendo praticamente tutti i pi\u00f9 prestigiosi concorsi di composizione corale del mondo ed \u00e8 per questo considerato uno dei massimi esponenti viventi di questo settore avendo pubblicato la sua musica in tutti i paesi d'Europa e negli Stati Uniti.\nAttualmente unita all'attivit\u00e0 di compositore Mi\u0161kinis persegue un importante lavoro di divulgazione del canto corale partecipando a convegni e seminari e collaborando con numerose associazioni corali, in Italia recentemente ha effettuato un'importante seminario sul canto corale collaborando con il coro polifonico corale Renato Portelli di Mariano del Friuli. Nel Novembre 2007 \u00e8 stato invitato dalla Associazione Cori della Toscana quale docente al prestigioso corso \"le Voci del Novecento\".\n\u00c8 membro di giuria a concorsi corali e di composizione."}
{"id": "449851", "revid": "15756", "url": "https://it.wikipedia.org/wiki?curid=449851", "title": "Legge Biagi", "text": "La legge 14 febbraio 2003, n. 30 - nota comunemente come legge Biagi dal nome del suo promotore Marco Biagi - \u00e8 una legge delega della Repubblica italiana.\nIndicata anche con il nome di legge Maroni poich\u00e9 quest'ultimo, in qualit\u00e0 di Ministro del Lavoro e delle Politiche Sociali, fu il primo firmatario, dopo il Presidente del Consiglio Berlusconi, del disegno di legge relativo .\nIn attuazione della norma venne emanato il d.lgs. 10 settembre 2003, n. 276 entrato in vigore il 24 ottobre 2003, che disciplin\u00f2 gli aspetti della legge delega.\nStoria.\nIl progetto la legge delega.\nIl disegno di legge n. 848 fu presentato al Senato il 15 novembre 2001 e qui approvato il 25 settembre 2002. Un mese dopo, il 30 ottobre, la Camera lo modificava rinviandolo al Senato che quindi lo approvava definitivamente il 5 febbraio 2003.\nTuttavia il ddl 848 si basava sul \u00abdisegno riformatore del mercato del lavoro in Italia contenuto nel \"Libro Bianco sul mercato del lavoro in Italia. Proposte per una societ\u00e0 attiva e per un lavoro di qualit\u00e0\"\u00bb redatto da un gruppo di lavoro coordinato da Maurizio Sacconi e Marco Biagi, cui hanno partecipato Carlo Dell'Aringa, Natale Forlani, Paolo Reboani e Paolo Sestito, e presentato il 3 ottobre 2001.. Biagi fu ucciso proprio per questo Libro Bianco\nL'attuazione della delega: il d.lgs 10 settembre 2003, n. 276.\nL'attuazione della legge delega ebbe luogo con l'emanazione del d.lgs 10 settembre 2003, n. 276 (\"Attuazione delle deleghe in materia di occupazione e mercato del lavoro, di cui alla legge 14 febbraio 2003, n. 30\"), che ne costitu\u00ec la norma giuridica definitiva.\nLe modifiche al d.lgs. 276/2003.\nIl decreto venne successivamente modificato da alcuni decreti legislativi: il d.lgs. 6 ottobre 2004, n. 251, dalla 14 maggio 2005 n. 80; ma soprattutto la legge 24 dicembre 2007, n. 247 introdotta dal Governo Prodi II, che ha dato attuazione al \"Protocollo sul Welfare\" firmato dal governo e dalle parti sociali nel luglio del 2007.\nCol cambio della legislatura, il Governo Berlusconi IV ha modificato nuovamente il decreto n. 276/2003 con il decreto legge 25 giugno 2008, n. 112 - convertito in legge 6 agosto 2008 n. 133 - che ha reintrodotto il contratto di lavoro a chiamata, modificando ulteriormente la normativa sul contratto di lavoro a termine.\nContenuto.\nLe modifiche al codice civile.\nIl decreto legislativo n. 276/2003, inoltre, estende notevolmente la definizione di trasferimento di ramo d'azienda all'art. 2112 del codice civile italiano, non creando nuovi ambiti di possibile applicazione, ma includendovi operazioni gi\u00e0 previste dalle normative, per le quali non esistevano gli stessi diritti e tutele. La modifica aument\u00f2 la platea dei beneficiari dei diritti previsti in caso di \"outsourcing\", al comma 5 del citato articolo, precedentemente introdotti dal d.lgs. 2 febbraio 2001, n. 18.\nI nuovi tipi di contratto.\nLa norma, abrogando l'istituto del lavoro interinale, ha introdotto nuove tipologie di contratti di lavoro subordinato, come quella del \"co.co.pro\", della somministrazione di lavoro del contratto di lavoro ripartito, al contratto di lavoro intermittente, o al lavoro accessorio e al lavoro occasionale, nonch\u00e9 il contratto a progetto; ha modificato il contratto di apprendistato e disciplinato le agenzie di somministrazione di lavoro, introdotto procedure di certificazione nonch\u00e9 la \"Borsa continua nazionale del lavoro\", ossia un luogo di incontro fra domanda e offerta di lavoro.\nLa certificazione del contratto di lavoro.\nIstituita dall'art. 5 della legge 14 febbraio 2003, n. 30, \u00e8 poi codificata nel titolo VIII, capo I, artt. 75 e segg. del d.lgs. 276/2003 ha lo scopo di verificare il rispetto e la corrispondenza del contenuto di un contratto di lavoro alla legge, e di ridurre il contenzioso del lavoro per il lavoro intermittente, lavoro ripartito, lavoro a tempo parziale, lavoro a progetto, di associazione in partecipazione. La possibilit\u00e0 di certificazione venne in seguito estesa nel 2004 a tutti i contratti di lavoro.\nSuccessivamente la legge 4 novembre 2010, n. 183 stabil\u00ec il principio che la finalit\u00e0 delle certificazioni dei contratti \u00e8 quella di ridurre il contenzioso giuslavoristico, trasformandolo in uno strumento completamente a favore del datore di lavoro. La norma disciplina l'utilizzo delle certificazioni unicamente per limitare il potere dei giudici di annullare le decisioni dei datori, senza introdurre nuove casistiche che potrebbero portare all'illegittimit\u00e0 del recesso, quindi a tutela del lavoratore dipendente.\nOccupazione femminile.\nGli articoli 54-59 disciplinano l'assunzione di soggetti cosiddetti svantaggiati, tra cui spiccano le donne. Si legge in particolare che\nAnalisi.\nLa legge Biagi introdusse diverse novit\u00e0 e nuovi tipi di contratto di lavoro. L'intento del legislatore era il presupposto secondo cui la flessibilit\u00e0 in uscita ingresso nel mercato del lavoro \u00e8 il mezzo migliore, per agevolare la creazione di nuovi posti di lavoro lasciando liberi gli imprenditori di gestire la forza lavoro esclusivamente in base alle necessit\u00e0 della contingenza operativa e inoltre che la rigidit\u00e0 del sistema crea presupposti alti tassi di disoccupazione, abbassando le tutele dei lavoratori consentendo una liberalizzazione del mercato della domanda e dell'offerta di lavoro.\nA questo proposito \u00e8 utile mettere in evidenza che i numerosi studi condotti negli ultimi decenni non sono stati in grado di dimostrare una correlazione diretta tra flessibilita in uscita/ingresso e livello di occupazione; nel caso dei paesi dell'eurozona vari autori hanno registrato correlazioni di tipo inverso.\nL'economista Eryk Wdowiak, che era stato studente di Biagi, ha stimato che la flessibilit\u00e0 lavorativa introdotta dalla legge ha incrementato l'utilizzo di contratti part-time o temporanei, ha ridotto il tasso di occupazione maschile, aumentando per\u00f2 il tasso di occupazione femminile, e che i suoi effetti sono stati pressoch\u00e9 nulli nelle regioni meridionali:\nSecondo Wdowiak, Biagi avrebbe sottovalutato l'effetto delle variabili macroeconomiche, concentrandosi erroneamente solo sulle norme relative al mercato del lavoro come stimolo per l'aumento dell'occupazione:\nSecondo taluni il contratto co.co.pro. nella pratica comport\u00f2 abolizione sostanziale di forma di diritto per il lavoratore e distinse completamente i diritti di chi lavorava a tempo indeterminato con chi era co.co.pro, questa tipo di contratto ha come termine il completamento del progetto contrattuale, ma ha operato una profonda modifica nei diritti del lavoratore stesso, abolisce completamente le ferie, la malattia, i permessi, la maternit\u00e0 (in questo caso conclude il contratto e puoi essere licenziata al rientro), persino i versamenti pensionistici non hanno lo stesso valore di un eguale lavoratore a tempo indeterminato. La formula maggiormente discussa \u00e8 quella del contratto a progetto, un lavoro non subordinato (cosiddetto \"lavoro parasubordinato\"), produttore di redditi che gi\u00e0 dal 2001 erano assimilati fiscalmente ai redditi da lavoro dipendente: questa formula \u00e8 divenuta famosa perch\u00e9 utilizzata come sistema per eludere la legge ed evadere oneri contributivi e il minimo salariale sindacale previsto dal rapporto da lavoro dipendente. Nella realt\u00e0 la figura contrattuale test\u00e9 delineata \u00e8 stata abusivamente modificata nella sua applicazione per tramite di aziende e consulenti in cerca di facili soluzioni al vincolo di un rapporto di lavoro subordinato.\nSecondo prof. Michele Tiraboschi, il contratto a progetto avrebbe dovuto proprio rimediare a quella distorsione, in campo di tutela dei lavoratori, generata dall'introduzione delle CO.CO.CO. (collaborazioni coordinate e continuative). Esse, sovente, venivano utilizzate effettivamente per eludere gli obblighi normativi che disciplinano lo svolgimento del rapporto di lavoro di tipo subordinato. Di fatto non sono mancate, nella pratica, pratiche di trasformazione dei vecchi contratti di co.co.co. nei nuovi contratti co.co.pro. Secondo Giovanni Catania a ben leggere la norma si pu\u00f2 intuire quanto questo aspetto sia lontano dalla volont\u00e0 del legislatore e quindi abusivo; non sono mancate, infatti, diverse sentenze di merito sulla errata qualificazione di questi rapporti di lavoro, inquadrati come parasubordinati in luogo di effettivi rapporto di subordinazione.\nLa legge in questione \u00e8 stata criticata dai giuristi anche solo dal punto di vista puramente tecnico, senza entrare nel merito delle questioni; si tratta di fatto di una legge complicatissima, composta da pi\u00f9 di 80 articoli, applicabile solo in piccolissima parte. \u00c8 da rilevare, tuttavia, che la presunta complicazione della norma \u00e8 in realt\u00e0 pi\u00f9 legata ad aspetti esogeni che ad elementi endogeni interpretativi della norma stessa. Infatti, la difficolt\u00e0 di applicazione della L. 30/2003 \u00e8 insita nell'incapacit\u00e0 di alcune componenti sociali di dare corso alla dismissione del contratto di lavoro a tempo indeterminato in cambio di uno pi\u00f9 flessibile, ma con scarse o nulle garanzie. L'ostracismo opposto alla legge ha impedito, di fatto, di dar pieno corso agli effetti di questa norma che innegabilmente ha mutato il panorama giuslavoristico italiano. In pi\u00f9 occasioni, l'organizzazione test\u00e9 citata si \u00e8 rifiutata di aprire un dialogo costruttivo sulla riforma varata opponendo un secco rifiuto alla sua applicazione e richiedendone ripetutamente l'immediata abolizione.\nLa legge secondo i suoi sostenitori, avrebbe in realt\u00e0 solamente dettato delle norme per regolarizzare quei rapporti di lavoro, come quello a tempo determinato oppure il job on call, che gi\u00e0 esistevano, in una condizione di carente regolamentazione. Tali contratti non sono quindi stati creati dalla legge Biagi (che tuttavia ha introdotto alcune figure contrattuali innovative tuttora messe in discussione, come il \"lavoro a chiamata\" o come il lavoro in coppia, detto anche job sharing). Secondo i sostenitori della legge, dunque, attraverso la legalizzazione del cosiddetto \"lavoro flessibile\", la legge Biagi avrebbe ottenuto il risultato di aumentare il numero dei lavoratori occupati regolarmente, offrendo tutele e discipline, sia pure minime, a vantaggio del gran numero di \"precari\" privi di reali diritti.\nIl dibattito.\nLa norma \u00e8 stata oggetto di diverse considerazioni: da un lato secondo coloro che ritengono inadeguata la riforma Maroni, rispetto allo Statuto dei lavoratori, essa riduce drasticamente diritti e tutele e le possibilit\u00e0 di intervento della magistratura nelle questioni contrattuali (si pensi alla certificazione dei contratti di lavoro o alla limitazione della riqualificazione del contratto nell'ambito della parasubordinazione, quale co.co.co. o co.co.pro), d'altra parte \nNon \u00e8 possibile valutare in senso assoluto i risultati, in quanto i fattori da prendere in considerazione sono molteplici e interconnessi con quelli di altre aree economico-sociali, effetti che tendono per di pi\u00f9 a modificarsi nel tempo in congiuntura con le condizioni economiche nazionali e internazionali. Nonostante lo stesso Ministro dell'economia e delle finanze Giulio Tremonti nel 2010 abbia dovuto fare marcia indietro riguardo al concetto di flessibilit\u00e0 dopo i pessimi risultati riguardo alla disoccupazione giovanile del mercato del lavoro Italiano, \u00e8 possibile comunque raccogliere quelli che, nel comune sentire, sono stati pregi e difetti della legge 30., in particolare considerazioni autorevoli da parte di istituti, come l'Istat, Confindustria o Almalaurea, che effettuano periodicamente studi sulle condizioni occupazionali nel paese.\nCritiche positive.\nLe imprese che hanno deciso di introdurre i nuovi tipi di contratto per le assunzioni, hanno beneficiato di sconti contributivi e fiscali nonch\u00e9 di un maggiore fattore di ricambio del personale, ove quello assunto non si fosse giudicato adatto.\nInoltre le forme contrattuali previste (i cosiddetti \"contratti atipici di lavoro\") sono considerevolmente aumentate di numero per meglio venire incontro alle molteplici esigenze implicite di un mercato del lavoro eterogeneo e globalizzato.\nI primi anni di attuazione della legge Biagi hanno visto una generale riduzione del tasso di disoccupazione che \u00e8 tornato ai livelli di quello del 1992.\nInoltre sembra, che col tempo, la situazione lavorativa di coloro che sono entrati nel mondo del lavoro con un contratto cosiddetto \"flessibile\" tenda a stabilizzarsi e a concretizzarsi in un contratto a tempo indeterminato. Secondo il IX Rapporto AlmaLaurea, a cinque anni dalla laurea, risultano stabili 71 occupati su cento. Il grande balzo in avanti \u00e8 dovuto in particolar modo all'aumento dei contratti a tempo indeterminato, che sono lievitati di 15 punti percentuali, raggiungendo quasi il 47% a cinque anni.\nLa legge non introduce modifiche alle norme dei contratti a tempo indeterminato, e non doveva applicarsi al settore del pubblico impiego (art. 1), dove poi si \u00e8 rivelato maggiore il ricorso ai contratti a termine e alla flessibilit\u00e0. La legge introduceva alcune norme a tutela dei lavoratori in materia di esternalizzazioni e lavoro in appalto.\nLa legge Biagi introduce:\nCritiche negative.\nNella realt\u00e0 lavorativa, il contratto co.co.pro ha sostituito completamente i contratto di formazione e lavoro, ed infatti i contratti di lavoro a tempo determinato sono ormai oggi poco utilizzati; con la Legge Biagi/Maroni l'azienda pu\u00f2 assumere lavoratori di tipo flessibile in base ad un \"progetto\" in cui indica lo scopo della prestazione e la durata di solito annuale. L'abuso di tale contratto, in cui non \u00e8 previsto un periodo di prova e nemmeno un percorso professionale che porti all'assunzione a tempo determinato o indeterminato, lascia il lavoratore in una situazione psicologico-lavorativa grave, per cui come precario \"cronico\" non ha la forza per poter partecipare pienamente alla gestione/attivit\u00e0 dell'azienda, non ha diritto alla formazione, non ha la fiducia nella progettualit\u00e0 di vita (crearsi una famiglia, chiedere un prestito per comprarsi una autovettura o di fare un mutuo per l'acquisto di una casa).\nLa critica che si pu\u00f2 fare dunque \u00e8 quella di una legge incompiuta che ha colpito in maniera massiccia i giovani lavoratori che dal 2003 si affacciano al mondo del lavoro diminuendo la loro sicurezza, ovvero la stabilit\u00e0 lavorativa senza un \"futuro\" certo, il posto di lavoro con i diritti sanciti dallo statuto del lavoratore e dai contratti collettivi.\nAlla flessibilit\u00e0 del lavoro, pur prevista nella normativa, di fatto non ha fatto seguito una riforma perpendicolare degli ammortizzatori sociali: sicch\u00e9 una situazione di lavoro flessibile \u00e8 divenuta sotto alcuni profili una situazione effettiva di precariato, ci\u00f2 soprattutto in un contesto economico nel quale non \u00e8 facile e rapido il ricollocamento nel mondo del lavoro. La situazione \u00e8 differente da altri Paesi come gli USA dove a un mercato del lavoro flessibile si accompagna dal dopoguerra una facilit\u00e0 a trovare un nuovo impiego in tempi rapidi per tutte le fasce di et\u00e0 che compongono la forza-lavoro.\nDovendo le aziende versare minori contributi, i lavoratori precari hanno un accantonamento pensionistico inferiore ai loro colleghi con contratti tipici per via anche della situazione lavorativa instabile e discontinua. Questa situazione, combinata al progressivo invecchiamento dei componenti dell'Italia, oltre ad allungare l'et\u00e0 di pensionamento porta con s\u00e9 anche la diminuzione della quota pensionistica dovuta al lavoratore facendo quindi emergere il dibattito sull'opportunit\u00e0 di integrare le pensioni statali (gestite dall'Inps) con un fondo pensione integrativo privato (il cui rischio ricade totalmente sul sottoscrittore).\n Nel mercato del lavoro, le retribuzioni e i livelli di qualifica non sono proporzionate al livello di istruzione crescente delle ultime generazioni. Esiste inoltre una forte differenza di salario, a parit\u00e0 di mansioni, tra operaio, quadro e impiegato di concetto, fra i differenti CCNL.\nAlcuni dati pongono in discussione la tesi di un libero mercato efficiente e della conseguente capacit\u00e0 del mercato del lavoro di assumere la migliore configurazione possibile nell'interesse economico di tutte le parti sociali, in assenza di vincoli legislativi. Come tutte le forme di flessibilit\u00e0, anche quelle introdotte dalla legge Biagi non godono dei benefici economici della contrattazione di secondo livello (cosiddetto \"contratto integrativo\"). Il lavoro precario inoltre crea delle situazioni economiche complicate per i dipendenti con in contratti \"atipici\" che in quanto precari, non sono in grado di poter fornire garanzie reali di un salario nel lungo periodo, lasciandoli in evidente difficolt\u00e0 nel momento in cui sono costretti, anche in et\u00e0 avanzata, a richiedere agli istituti di credito del denaro per far fronte alle piccole spese quotidiane o per l'acquisto di una casa dove andare ad abitare. Il precariato, inoltre, pone il dipendente in una situazione di debolezza, nella quale, sottoposto al rischio di perdere il lavoro, pi\u00f9 difficilmente potr\u00e0 rivendicare i suoi diritti (sicurezza compresa) e un salario migliore.\nIn merito al rinnovo dei CCNL nel 2007, in particolare, quello metalmeccanico, si \u00e8 pi\u00f9 volte accennato all'introduzione dell'orario medio di lavoro, gi\u00e0 previsto dalle leggi vigenti. Il riferimento all'orario di lavoro medio non \u00e8 minimamente accennato nella legge Biagi, ma \u00e8 contenuto nel poco citato Decreto Legislativo n. 66 del 2003. La legge Biagi parla di lavoro modulato e flessibile, ma in riferimento a nuovi tipi di contratto a termine, che non riguardano il lavoro a tempo indeterminato."}
{"id": "449861", "revid": "767487", "url": "https://it.wikipedia.org/wiki?curid=449861", "title": "Francesco Celebrano", "text": "Biografia.\nPittore, scultore, direttore dei \"modellatori\" della Real Fabbrica di porcellane a Capodimonte (Napoli), fu anche \"Maestro delle Reali Artiglierie e del Genio\", nonch\u00e9 pittore di \"famiglia\" di Re Ferdinando IV di Borbone, educatore del Duca di Calabria e di altri principi di casa Reale.\nFu anche autore di una vasta produzione presepiale tanto che Ferdinando IV invi\u00f2 al fratello Carlo IV, re di Spagna, suoi \"pastori\" (un uomo e una donna per ciascuna provincia del Regno delle Due Sicilie) che indossavano gli abiti caratteristici. Tali \"pastori\" sono ancora oggi in possesso della \"corona\" spagnola che li ha, di recente, fatti pubblicare. Dal 1800, data la sua esperienza nel settore, divenne consulente della Casa reale per l'acquisto e la collezione di \"pastori\" presepiali, gran parte dei quali sono oggi conservati nel Museo di San Martino a Napoli.\nNel campo della scultura, alcune sue opere (sotto riportate) si trovano nella chiesa napoletana di \"Santa Maria della Piet\u00e0\", o \"Pietatella\", meglio nota come Cappella Sansevero, il tempio gentilizio portato a compimento da Raimondo di Sangro, VII Principe di Sansevero, tra il 1744 e il 1771:\nAltri scultori che lavorarono presso la Cappella Sansevero: Antonio Corradini, Francesco Queirolo, Giuseppe Sanmartino.\nNella met\u00e0 del XVIII secolo Francesco Celebrano lavor\u00f2 a Cerreto Sannita dove esegu\u00ec un dipinto nella Chiesa di Sant'Antonio, due lunette nel Santuario della Madonna delle Grazie e degli affreschi in palazzo Ungaro.\nAl Celebrano \u00e8 attribuita la statua di Sant'Onofrio, custodita nella Chiesa di Santa Maria degli Afflitti in Gesualdo (AV)."}
{"id": "449862", "revid": "767487", "url": "https://it.wikipedia.org/wiki?curid=449862", "title": "Flesh", "text": "Flesh \u00e8 un film del 1968, diretto dal regista Paul Morrissey. Assieme a \"Trash - I rifiuti di New York\" e \"Calore\" costituisce un'ideale trilogia.\nPrimo film col marchio di Andy Warhol a godere di una distribuzione normale, ha lanciato il non-attore Joe Dallesandro.\nIl doppiaggio italiano (eseguito dieci anni dopo) fu curato da Alberto Arbasino.\nTrama.\nIl film descrive una giornata di Joe (Joe Dallesandro), che si prostituisce per mantenere la moglie bisessuale e la figlioletta di un anno (interpretata dalla figlia della coprotagonista Geraldine Smith: padre e figlia appaiono, entrambi nudi, sulla locandina italiana del film).\nJoe \u00e8 costretto ad uscire di casa dalla moglie che gli chiede d'aiutarla a racimolare il denaro per l'aborto della sua amante.\nIl primo cliente del prostituto \u00e8 un giovane omosessuale che lo porta in una stanza d'albergo e con il quale ha un rapporto del tutto impersonale; il secondo, un anziano scultore che lo fotografa nudo nelle pose di celebri statue greche fornendo nel frattempo una lezione di estetica del nudo non richiesta e logorroica (s'intuisce che per il cliente l'arte \u00e8 la sublimazione d'un desiderio sessuale che non ha il coraggio d'esprimere); il terzo, un impotente reduce dal Vietnam. Joe si lascia docilmente usare da tutti, conscio del suo ruolo di oggetto e indifferente ai pretesti e alle scuse raccontate dai clienti, interessato solo a raccogliere il denaro necessario. \nIn una scena, Joe parla con due travestiti e con altri prostituti (uno dei quali interpretato da suo fratello Bob Dallesandro), mentre istruisce un nuovo arrivato, giovane e inesperto, sulla vita di strada. \nLa sera Joe torna a casa. La moglie e l'amante di lei vorrebbero fare l'amore in tre, ma Joe \u00e8 troppo stanco e si addormenta, mentre le due donne fanno l'amore da sole, indifferenti alla sua presenza nel letto.\nCommento al film.\nIn questo dialogo tra Joe e Candy Darling, il travestito, il cui doppiatore italiano \u00e8 l'ex-parlamentare di Rifondazione Comunista Vladimir Luxuria, si insinua il dubbio che Paul Morrissey alluda al suo modo di fare cinema.\nRecensione.\nNessuno sviluppo narrativo lineare, ma invece una giustapposizione di situazioni, con collegamenti approssimativi, quasi assenti. E, all'interno di questi quadri, un'esplosione di istantanee, un montaggio caratterizzato da stacchi frenetici, disordinati, fuori asse, senza movimenti della macchina.\n\u00c8 questo lo stile unico di Paul Morrissey perlomeno limitatamente alla trilogia iniziale (i film Horror del periodo italiano presenteranno una narrazione pi\u00f9 \"costruita\").\nUna sostanziale continuit\u00e0, del resto, coi precedenti lavori, diretti insieme ad Andy Warhol, che dal 1965 gli aveva affidato la direzione artistica delle attivit\u00e0 della Factory (tra le altre cose Paul Morrissey fu anche manager del gruppo rock Velvet Underground). La destrutturazione del racconto, la strada come set improvvisato, col suo arredo di insegne, manifesti, passanti curiosi, i lunghi dialoghi inconcludenti, sono tutti elementi che rinviano alla Nouvelle vague. I riferimenti colti lasciano spazio alla cultura pop: fumetti di contenuto hard-core, riviste sulle star di Hollywood, motivi musicali di successo.\nLa circolarit\u00e0 del racconto - casa-strada-casa (un percorso identico lo si ritrover\u00e0 in \"Trash - I rifiuti di New York\") -, l'assenza di un ordine gerarchico della narrazione, rimandano alla materia trattata. A partire dal proteiforme Joe Dallesandro - uomo e donna, merce in vendita, oggetto di piacere, ma estraneo, come un alieno, ai rapporti di potere del mercato del sesso, pi\u00f9 madre della madre (nel modo in cui tratta il figlio) - le varie forme della sessualit\u00e0 - eterosessuali, omosessuali, travestitismo - vengono poste sullo stesso piano.\nPur nello studio insistito di ogni parte del corpo del protagonista - dal volto, al capezzolo, dal pene, alla mano - manca per\u00f2 in Paul Morrissey quel freddo distacco entomologico che caratterizza i film di Andy Warhol.\n\u00c8 forse questa partecipazione, questa simpatia, l'elemento caratteristico del regista."}
{"id": "449863", "revid": "26786", "url": "https://it.wikipedia.org/wiki?curid=449863", "title": "Vytautas Mi\u0161kinis", "text": ""}
{"id": "449864", "revid": "15756", "url": "https://it.wikipedia.org/wiki?curid=449864", "title": "Daniele Barill\u00e0", "text": "Biografia.\nPiccolo imprenditore lombardo, nato nelle Marche ma di origine calabrese, fu arrestato l'11 febbraio 1992 nel comune di Nova Milanese per un grossolano scambio di persona: guidava una Fiat Tipo color amaranto con tre numeri della targa uguali a quelli di un narcotrafficante. Soprannominato l\"'Escobar della Brianza\", fu condannato a 18 anni di carcere, poi ridotti a 15. Ha passato 7 anni, 5 mesi e 25 giorni in carcere, nonostante fosse innocente. Gli vennero negati alcuni sconti di pena e benefici perch\u00e9 giudicato \"non ravveduto\". Tra i carabinieri che condussero l'operazione e parteciparono al pedinamento c'era anche il noto Capitano Ultimo, che materialmente mise le manette a Barill\u00e0. Daniele Barill\u00e0 ha dichiarato che il Capitano Ultimo: \"Segu\u00ec la macchina sbagliata, al processo fu uno dei miei accusatori e la sua testimonianza risult\u00f2 determinante. Quando l'ho incontrato gli ho detto che il suo film ha probabilmente allungato la mia detenzione: chi poteva credere che un tale eroe avesse commesso un cos\u00ec grave errore?\u201d.\nIl caso \u00e8 stato riaperto nel 1997, insieme con altri processi, in seguito all'arresto del tenente colonnello Michele Riccio, responsabile dei ROS in Liguria e capo della DIA genovese, la cui squadra (di cui faceva parte anche il capitano Ultimo, passato alle cronache per l'arresto di Tot\u00f2 Riina) aveva eseguito l'arresto. Riccio fu accusato di aver utilizzato metodi illegali per avere la fiducia dei \"confidenti\", tra cui l'uso di partite di droga \"scomparse\" come mezzo di scambio. Il caso viene rivisto e, scarcerato il 12 luglio 1999, Barill\u00e0 \u00e8 stato assolto il 17 luglio 2000 per non aver commesso il fatto. Fondamentale per la riapertura del caso fu l'interessamento del giornalista Stefano Zurlo del quotidiano \"Il Giornale\".\nNel 2005 alla sua storia \u00e8 stata dedicata una fiction di Rai 1 dal titolo \"L'uomo sbagliato\", in cui il personaggio di Barill\u00e0, nel film chiamato Daniele Baroni e parzialmente romanzato (la fiction \u00e8 ambientata a Torino), \u00e8 interpretato da Giuseppe Fiorello. Curioso \u00e8 il fatto che mentre si girava nel carcere di Bergamo una scena del film sul terribile errore giudiziario di Enzo Tortora (\"Un uomo perbene\", 1999, di Maurizio Zaccaro), Daniele abbia detto a un compagno di cella: \u00abUn giorno gireranno un film anche su di me...\u00bb Il risarcimento gli \u00e8 stato successivamente negato e, come ha fatto sapere in un'intervista a Radio 24 il 23 maggio 2006, \u00e8 rimasto al centro di una nuova battaglia legale.\nNel 2007 c'\u00e8 un'altra inchiesta, l'operazione \"Tartaruga\", in cui lavorano le procure di Milano, Como e Monza, durante la quale si risale sempre a Barill\u00e0 e altre 22 persone. Indagato nuovamente per traffico di sostanze stupefacenti, poi derubricato a spaccio di stupefacenti per un fatto che sarebbe avvenuto nel 2001, basato su uno stralcio di intercettazione, ha continuato a dichiararsi innocente; non venne comunque rinviato a giudizio n\u00e9 ricevette avviso di garanzia, apprendendo la notizia solo dalla televisione. Sempre nel 2007 fu stabilito il risarcimento danni per ingiusta detenzione, grazie al quale riscosse quasi quattro milioni di euro . Dai primi anni 2000 vive a Parigi, dove si \u00e8 sposato e ha un figlio."}
{"id": "449865", "revid": "767487", "url": "https://it.wikipedia.org/wiki?curid=449865", "title": "Snatch - Lo strappo", "text": "Snatch - Lo strappo (\"Snatch\") \u00e8 un film del 2000 diretto da Guy Ritchie. Nel 2017 \u00e8 stata distribuita la serie tv \"Snatch\" ispirata al lungometraggio.\nTrama.\nSu commissione di Abraham Denovitz (detto \"Cugino Avi\"), un gioielliere senza scrupoli di New York, il trafficante di diamanti e giocatore d'azzardo Frankie (detto \"Quattro Dita\") riesce a rubare un grosso diamante da 86 carati e molti altri pi\u00f9 piccoli, rapinando con una banda di russi la sede di un commerciante ebreo di diamanti ad Anversa. Di passaggio a Londra per rivendere le pietre pi\u00f9 piccole, intenzionato a consegnare poi il grosso diamante a New York, Frankie incontra Boris Yurinov (detto \"Lametta\"), ex-agente uzbeko del KGB gi\u00e0 messo al corrente del pezzo grosso nel bottino di Quattro Dita, che \u00e8 stato mandato a tradimento da lui da uno dei suoi complici russi. Sapendo del suo vizio per il gioco d'azzardo, Boris attira Frankie in una trappola chiedendogli di piazzare una scommessa per lui, poi ingaggia Sol, proprietario di un banco dei pegni, col vero intento di rubare il diamante a Quattro Dita nella sala scommesse che questi ultimi dovranno rapinare, in cambio dell'intero ricavato delle puntate. Per portare a termine la rapina Sol si avvarr\u00e0 dell'aiuto di due suoi gregari, il magro Vinny e il grasso Tyrone nelle vesti di improvvisato autista. Nel frattempo, Avi consiglia a Quattro Dita di non recarsi in un casin\u00f2 e di rivolgersi invece a suo cugino, il gioielliere e ricettatore inglese Doug Denovitz (detto \"La Zucca\") per piazzare i diamanti pi\u00f9 piccoli.\nIntanto, Turco e Tommy, soci impresari di boxe clandestina, cercano di concludere l'acquisto di una roulotte come nuova sede per i propri loschi affari da un pavee, Mickey O'Neil (detto \"Lo Zingaro\"), il quale per\u00f2 rifila un rottame a Tommy. Nel tentativo di farsi rimborsare, Tommy accetta di scommettere su un incontro di boxe tra Mickey e il loro pugile, George Meraviglia. Mickey stende per\u00f2 Meraviglia per knockout, rendendolo cos\u00ec inabile a disputare un incontro di boxe clandestina gi\u00e0 organizzato d'accordo con \"Testarossa\", potente boss di Londra che gestisce un impero basato su bische clandestine di boxe, scommesse truccate e combattimenti fra cani. Su iniziativa di Turco, per rimediare viene proposto in sostituzione lo stesso Mickey al posto di Meraviglia: Mickey lo sostituir\u00e0 quindi in un incontro truccato, che dovr\u00e0 perdere per far arricchire Testarossa. Mickey per\u00f2 mette k.o. l'avversario al primo round, vincendo l'incontro e scatenando cos\u00ec le ire di Testarossa.\nArrivato nei pressi della sala scommesse, Quattro Dita rimane per\u00f2 casualmente intrappolato nel retro del suo furgone, svenendo senza poter piazzare la scommessa di Boris perch\u00e9 tamponato durante la manovra di parcheggio della vettura rubata guidata da Tyrone, su cui si trovano anche Sol, Vinny e il cane di quest'ultimo (che ha appena ingoiato un giochino sonoro). Un altro avventore in entrata nella sala scommesse viene scambiato dai tre scalcinati rapinatori per Quattro Dita: Sol e Vinny entrano quindi in azione rapinando senza successo la sala che \u00e8 invece praticamente vuota e senza incassi. Inizialmente intrappolati dai sistemi antirapina della sala, vengono infine liberati da Tyrone che cos\u00ec si riscatta, stordendo poi Quattro Dita che nel frattempo, riavutosi, era sceso dal retro del furgone sbloccato dalla vettura in fuga dei tre rapinatori. Lo portano quindi nel loro covo ricavato nel retrobottega del banco dei pegni di Sol, scoprendo che nella ventiquattrore ammanettata al suo polso c'\u00e8 il grosso diamante. Ricattano Boris pretendendo met\u00e0 del valore della pietra, ma l'uzbeko prima si rifiuta, poi uccide Frankie sparandogli in testa perch\u00e9 ha udito il suo nome e infine gli sega il braccio per portarsi via la ventiquattrore. Poco dopo arriva Testarossa, proprietario della sala scommesse rapinata dai tre. Messi alle strette e sul punto di finire ammazzati dagli sgherri del boss, gli confessano di avere un grosso diamante recuperabile in quattro giorni. Testarossa li risparmia, ma concede loro solo due giorni.\nNel frattempo Avi, allarmato da Doug che gli rivela al telefono che Quattro Dita sia sparito dopo avergli detto che si sarebbe recato in una sala scommesse, decide di recarsi di persona a Londra per risolvere la situazione e recuperare il diamante.\nArrivato a Londra, con l'aiuto del cugino Doug ingaggia Tony \"Pallottola al dente\", criminale specializzato nella caccia all'uomo, per ritrovare Quattro Dita. Le ultime tracce lasciate da quest'ultimo li conducono a Boris: Avi, Tony e la guardia del corpo di Avi riescono infine a sequestrare Boris. Nell'intento di portarlo in una zona isolata per farlo fuori e impadronirsi della ventiquattrore rubata a Frankie, i due si imbattono in Sol, Vinny e Tyrone, che armati di finte pistole, tentano di riprendersi il diamante. Dopo una sparatoria in un pub, in cui muore Boris e viene ferito Tyrone, Sol e Vinny si impadroniscono della pietra ma presto vengono raggiunti da Avi e Tony nel loro covo. Dopo una zuffa, il cane di Vinny ingoia anche il diamante. Avi, con l'intento maldestro di sparare all'animale che riesce a scappare, uccide involontariamente Tony e, per evitare inconvenienti, se ne torna a New York.\nAlla volta del secondo incontro organizzato da Testarossa per recuperare i soldi delle scommesse persi al primo incontro, Mickey si rifiuta di partecipare, facendo cos\u00ec nuovamente infuriare il boss che per vendicarsi del rifiuto e dei soldi persi nelle scommesse, gli fa uccidere la madre facendo appiccare il fuoco alla sua roulotte.\nNel frattempo Mickey, accettando suo malgrado di partecipare, approfitta dell'ultimo e decisivo incontro truccato di boxe per vendicare la madre, mettendo in scena l'atto finale di un insospettabile piano che ha tramato nell'ombra. Ha infatti organizzato un contro-agguato a Testarossa e ai suoi scagnozzi appostati in agguato nei pressi del suo campo pavee: il boss e i suoi uomini, una volta caduti nella trappola, vengono brutalmente uccisi dai compari pavee di Mickey che, assieme a quest'ultimo, scappano quindi nella notte coi soldi delle scommesse truccate. Sol e Vinny vengono arrestati nei pressi del campo in seguito al ritrovamento dei cadaveri di Tony e Frankie nella loro auto, dei quali intendevano sbarazzarsi. Turco e Tommy, ritrovatisi nei pressi del campo pavee per cercare Mickey, vengono fermati dalla polizia che sta indagando sull'agguato della sera precedente. Vengono per\u00f2 casualmente salvati dalla comparsa del cane di Vinny, che fanno passare come il loro agli occhi dei poliziotti. Tornati nella loro sede con il cane, gli si affezionano e lo fanno operare per estrarre il giochino sonoro dallo stomaco: viene ritrovato quindi anche il diamante, che viene portato a Doug per essere rivenduto. Avi, informato dal cugino, si precipita di nuovo a Londra per prendersi il \"suo\" diamante."}
{"id": "449867", "revid": "599013", "url": "https://it.wikipedia.org/wiki?curid=449867", "title": "Simon Taylor", "text": ""}
{"id": "449869", "revid": "287204", "url": "https://it.wikipedia.org/wiki?curid=449869", "title": "Costanzo", "text": ""}
{"id": "449872", "revid": "125649179", "url": "https://it.wikipedia.org/wiki?curid=449872", "title": "Polisportiva Libertas Livorno", "text": "L\u2019attuale societ\u00e0, la Libertas Livorno 1947 \u00e8 l\u2019erede della Polisportiva Libertas Livorno, meglio conosciuta come Libertas Livorno o pi\u00f9 semplicemente Libertas.\nStoria.\n\u00c8 stata fondata il 1\u00ba novembre 1947, con la maglia color vinato con striscia bianca e scudo sul petto. Nel 1948 una squadra Libertas, allenata da Chimenti (che diverr\u00e0 successivamente uno degli arbitri nazionali pi\u00f9 famosi) partecip\u00f2 ai campionati nazionali Allievi a Trieste classificandosi al terzo posto.\nCon il passare degli anni la societ\u00e0, attraverso un'oculata politica dei giovani (numerosi i titoli nazionali conquistati al livello giovanile) e grazie ad alcuni allenatori livornesi capaci (Piero Benvenuti e Gianfranco \"Cacco\" Benvenuti, Otello Formigli, Silvio Gatto, Mauro Baroncini e Gianfranco Guantini, per citare i pi\u00f9 conosciuti) raggiunse la massima serie ottenendo risultati di grande valore sportivo, sino all'atroce beffa della finale scudetto del 1989 contro la Philips Milano, con un canestro a tempo scaduto di Andrea Forti, la cui impressione fu inizialmente di essere stato convalidato. Solo negli spogliatoi si scoprir\u00e0 che il canestro non venne mai messo a referto in quanto il tiro fu giudicato a tempo scaduto.\nIl 28 giugno 1991, sotto la regia del professor Francesco Alessandro Querci, arriva la clamorosa fusione con la Pallacanestro Livorno: nasce la Libertas Pallacanestro Livorno, oggetto non molto amato dalla citt\u00e0, destinato a fallire nel 1994 a seguito di una fidejussione fasulla presentata alla FIP.\nEredit\u00e0.\nNel 1979, al fine di curare da vicino il settore giovanile ed il minibasket della societ\u00e0, venne creata ad-hoc una societ\u00e0 parallela, la Libertas Liburnia Basket Livorno, che dopo il fallimento della Libertas ha proseguito la sua attivit\u00e0 iscrivendosi nel 2004 alla Serie D.\nNel 2019 un'altra societ\u00e0, la Invictus Meloria, raccoglie l'eredit\u00e0 societaria della Libertas tramite il comitato \"Associazione Tifosi Libertas\", cambiando il proprio nome in Libertas Livorno 1947, iscrivendosi nel 2020 alla Serie B.\nDare continuit\u00e0 alla Libertas Livorno e proiettarla nel futuro. Tutto nasce da un'iniziativa dell\u2019Associazione Tifosi Libertas, che nell\u2019inverno del 2018 decide di progettare la rinascita e battezza l\u2019acquisizione dell\u2019Invictus Meloria, squadra che milita in C Silver. \nIl 30 Gennaio 2019 avviene il cambio di denominazione e pochi mesi pi\u00f9 tardi un gruppo di 24 amici manager e imprenditori crea la nuova Libertas Livorno 1947 SSDARL guidata dal presidente Alessandro Cirinei. \nNell\u2019estate del 2020 viene acquisito il titolo di serie B dalla Stella Azzurra Roma.\nBandiere.\nMolti giocatori libertassini hanno vestito la maglia azzurra: tra essi Mario Andreo, Sauro Bufalini, Flavio Carera, Massimo Cosmelli, Alberto Tonut, Massimo Villetti. Un capitolo a parte merita indubbiamente Alessandro Fantozzi, fedelissimo per eccellenza vantando 442 presenze e ben 7.342 punti realizzati in 15 stagioni (8 in A1, 2 in A2, 4 in B e l'ultimo in C2, dove \u00e8 tornato a giocare nel 2006 alla Libertas Liburnia Basket Livorno, a 45 anni di et\u00e0, portando una squadra di giovani usciti dal vivaio ad una insperata salvezza) di militanza con la maglia Libertas e con 33 presenze nella nazionale maggiore.\nLungo sarebbe anche l'elenco dei giocatori emersi a livello nazionale cos\u00ec come molti sono stati i dirigenti che si sono impegnati nella conduzione della societ\u00e0. Fra essi si ricordano il primo presidente Dino Lugetti unitamente ai soci fondatori, per poi andare a Giorgio Galleni, Franco Pupilli, Mario Fava, Ivo Bertolini, Ugo Pieri, Carlo Carlesi, Luigi Dominici, Giorgio Gabriel, Marcello Davini, Angiolino Gallinari, Luciano Scardino, Gilberto Boris, Gaetano Nino e Nello D'Alesio, Stefano Falsini e Cristiano Falsini."}
{"id": "449876", "revid": "12582", "url": "https://it.wikipedia.org/wiki?curid=449876", "title": "Le Flagey", "text": ""}
{"id": "449877", "revid": "12582", "url": "https://it.wikipedia.org/wiki?curid=449877", "title": "Il Flagey", "text": ""}
{"id": "449878", "revid": "767487", "url": "https://it.wikipedia.org/wiki?curid=449878", "title": "Tioesteri", "text": "I tioesteri sono molecole caratterizzate da un legame che si instaura tra un acido carbossilico ed un tiolo.\nSono composti con la struttura R\u2013S\u2013CO\u2013R'. Il gruppo funzionale -S-CO- viene detto tioestere oppure tiocarbossile.\nNotare la similitudine con gli esteri, dove un atomo di ossigeno sostituisce lo zolfo.\nI tioesteri hanno un ruolo importante nel metabolismo. Il pi\u00f9 importante tioestere esistente nel nostro metabolismo \u00e8 l'Acetil-CoA, molecola cruciale nella via di demolizione del glucosio.\nI tioesteri sono inoltre coinvolti nella fosforilazione a livello del substrato, un processo che genera ATP. Il tioestere appare come un intermedio di reazione e in forma di acetil Co-A pi\u00f9 reattivo dell'acido carbossilico. Un acido carbossilico infatti non andrebbe incontro a reazioni, perch\u00e9 energeticamente sfavorito; contrariamente l'acetil-CoA prende parte in maniera ottimale a reazioni grazie alla sua caratteristica delocalizzazione della carica.\nIl tioestere contiene energia di legame maggiore dell'estere corrispondente, questo perch\u00e9 l'estere possiede una forma di risonanza che ne stabilizza la struttura."}
{"id": "449882", "revid": "9416", "url": "https://it.wikipedia.org/wiki?curid=449882", "title": "TG 5", "text": ""}
{"id": "449883", "revid": "124815785", "url": "https://it.wikipedia.org/wiki?curid=449883", "title": "Antonio Corradini", "text": "Attivo a Venezia, Vienna, Roma e infine a Napoli, dove lavor\u00f2 al servizio di Raimondo di Sangro nel cantiere della cappella Sansevero, Corradini \u00e8 principalmente ricordato per la sua maestria nell'esecuzione di figure velate. Tra le sue sculture principali si ricordano il monumento a Johann Matthias von der Schulenburg, il gruppo della \"Piet\u00e0\" e la statua velata della \"Pudicizia\".\nBiografia.\nEsordi nella Repubblica di Venezia.\nAntonio Corradini nacque a Venezia nel 1688. Si hanno scarsissimi dati sulla sua formazione: le fonti gli danno a maestro Antonio Tarsia, scultore veneziano del quale spos\u00f2 la figlia con la quale gener\u00f2 poi diversi figli.\nLa prima opera documentata del Corradini risale al 1709, quando partecip\u00f2 alla decorazione della chiesa di San Stae a Venezia insieme ad altri scultori veneti; l\u00ec esegu\u00ec la \"Fede\" (con velo sugli occhi), il \"Redentore\" e la \"Speranza\", opere tutte caratterizzate da una chiara adesione al gusto tardo-barocco. Del 1713 \u00e8 invece la \"Sant'Anastasia\" in San Donato a Zara, opera dopo la quale Corradini conobbe un effettivo decollo artistico, sancito con l'esecuzione del monumento a Johann Matthias von der Schulenburg di Corf\u00f9. Segu\u00ec la produzione della sua prima figura velata, genere al quale il nome del Corradini \u00e8 indissolubilmente legato: si tratta della \"Fede\" velata per l'appunto, compresa fino al 1856 nella collezione veneziana dei Manfrin e poi scomparsa. Successivamente esegu\u00ec per il duomo di Gurk la \"Fede\", la \"Speranza\" e il rilievo con la \"Morte di sant'Emma\".\nDivenuto nel 1721 scultore ufficiale della Serenissima, Corradini nel 1723 esegu\u00ec il gruppo della \"Piet\u00e0\" (firmato), opera unanimemente considerata il capolavoro dei suoi esordi. In seguito scolp\u00ec un \"Trionfo dell'eucaristia\" per il duomo d'Este, per poi ricevere la nomina di \u00abproto per i restauri della Scala dei Giganti a Palazzo Ducale\u00bb; l'intervento di restauro, iniziato nel 1725, interess\u00f2 la scala dei Giganti e l'arco Foscari, al quale Corradini aggiunse la statua della \"Prudenza\" in sostituzione di una scultura del Quattrocento poi scomparsa. Nel 1722, invece, Corradini si vide affidare la soprintendenza della demolizione del vecchio Bucintoro e della decorazione della nuova imbarcazione, progettata da Stefano Conti; anche se la nave venne distrutta nel 1797, sappiamo com'era fatta grazie all'esistenza di alcuni frammenti e di un modellino ligneo, grazie ai quali possiamo attribuire al Corradini la paternit\u00e0 delle due \"Muse\" e della porta su cui \u00e8 intagliato \"San Marco con il leone\".\nA Vienna e Roma.\nLa commissione di alcune sculture per la fontana del Hoher Markt a Vienna spinse il Corradini a trasferirsi in Austria, dove la sua presenza \u00e8 documentata dal 5 agosto 1731. Assai rapidamente lo scultore si attrasse la benevolenza della corte di Vienna, che l'11 maggio 1733 lo nomin\u00f2 scultore di corte in sostituzione del defunto Konrad Rudolf, con stipendio di millesettecento fiorini pi\u00f9 cinquecento fiorini per indennit\u00e0 di alloggio. Tra gli interventi corradiniani di questi anni si segnalano le sculture per la tomba di San Giovanni Nepomuceno nel duomo di Praga, eseguite tra il 1733 e il 1736 con l'aiuto di Joseph Emanuel Fischer von Erlach, e la costruzione del Hetztheater, un teatro in legno e stucco destinato ad accogliere spettacoli di combattimenti tra animali.\nCon la morte dell'imperatore Carlo VI nel 1740, della moglie nel 1741, di Fischer von Erlach nel 1742 e con l'affermarsi dello scultore Georg Raphael Donner, Corradini entra in un periodo di crisi. Malgrado fosse stato riconfermato scultore di corte dalla nuova monarca Maria Teresa, Corradini rimpatri\u00f2 trasferendosi a Roma, ove giunse \u00abvestito da Maresciallo per essere stato assai applaudito nel suo mestiere in Germania\u00bb, usufruendo di una speciale licenza regia che lo obbligava a fare ritorno in Austria (ovviamente non rispettata); non sappiamo con esattezza la data esatta del suo arrivo nell'Urbe, ove la sua presenza \u00e8 documentata dal 1\u00ba febbraio 1743. A Roma, in ogni caso, Corradini si dedic\u00f2 a scolpire la \"Vestale velata\", rimasta invenduta per il prezzo eccessivo o, forse, per l'invidia dei Romani; la statua, comunque, si guadagn\u00f2 le lodi del pretendente al trono d'Inghilterra Giacomo Stuart, che 1\u00ba settembre del 1743 pot\u00e9 ammirarla nello studio dello scultore, ubicato \u00abin uno dei vicoli per cui si entra a Palazzo Barberini\u00bb. Fu inoltre coinvolto nel restauro statico della cupola di San Pietro, per la quale progett\u00f2 otto modelli di statue colossali con cui caricare i contrafforti di tamburo della cupola per renderli pi\u00f9 resistenti alla forza centrifuga; le sculture non vennero poi pi\u00f9 eseguite a causa del giudizio sfavorevole di Luigi Vanvitelli, che era il soprintendente del restauro.\nIl 1744 fu un anno di profondo fermento artistico per Corradini, impegnato nell'esecuzione di due \"Angeli\" che reggono lo stemma di Giovanni V del Portogallo per la Chiesa di San Rocco a Lisbona e nella realizzazione del \"Monumento a Benedetto XIV\" nella sala Alessandrina del palazzo della Sapienza. Lo scultore, in questo modo, conobbe uno sfolgorante successo, tanto che il 20 maggio 1747 addirittura il pontefice si rec\u00f2 nella sua bottega per ammirare un \"Cristo\" marmoreo \u00abeccellentemente scolpito\u00bb che Corradini stava realizzando. Siccome nella pasqua del 1748 la sua casa a via Felice risultava \u00abspigionata\u00bb, possiamo presumere che tra la fine del 1747 e i primi mesi del 1748 il Corradini lasci\u00f2 Roma.\nAl servizio di Raimondo di Sangro.\nLasciata Roma, il Corradini si rec\u00f2 a Napoli, dove venne assunto al servizio di Raimondo di Sangro, settimo principe di Sansevero. Proprio in quegli anni il Principe stava ponendo mano all'arricchimento della chiesa di Santa Maria della Piet\u00e0, con l'idea di farne un mausoleo dei di Sangro e di arricchirlo di opere di grandissimo pregio.\nStabilita un'immediata intesa con Raimondo, Corradini venne nominato co-ideatore ed esecutore del progetto iconografico per la cappella Sansevero, come divenne poi noto il tempio gentilizio. Ebbene, per il mausoleo disangriano lo scultore esegu\u00ec quattro opere: la statua del \"Decoro\", dove la virt\u00f9 \u00e8 personificata da un giovane seminudo con i fianchi coperti da una pelle di leone, il monumento a Paolo de' Sangro e a Giovan Francesco de' Sangro, e infine la \"Pudicizia\", la sua ultima e pi\u00f9 celebre opera, dove la madre di Raimondo veste i panni di una donna ricoperta da un velo marmoreo trasparente di notevole pregio. Allo scultore venne commissionata anche l'esecuzione del \"Cristo velato\", del quale realizz\u00f2 un bozzetto in terracotta: la statua venne poi scolpita da Giuseppe Sanmartino a causa della prematura morte del Corradini, scomparso il 12 agosto 1752 \u00abdum reliqua huius templi ornamenta meditabatur\u00bb (\u00abmentre meditava sugli altri ornamenti di questo tempio\u00bb), come riporta il basamento della \"Pudicizia\"."}
{"id": "449884", "revid": "1012592", "url": "https://it.wikipedia.org/wiki?curid=449884", "title": "Guy Ritchie", "text": "Biografia.\nGli inizi e i primi successi.\nDopo aver abbandonato la scuola all'et\u00e0 di 16 anni, decide di intraprendere la carriera di regista e sceneggiatore, debuttando dopo diversi anni con il cortometraggio \"The Hard Case\" (1995).\nNel 1998 si fa conoscere dal grande pubblico con \"Lock &amp; Stock - Pazzi scatenati\", film che tra le altre cose lancia la carriera dell'attore Jason Statham. Al contempo, con l'aiuto del fratellastro Kevin Bayton, fonda la casa di produzione SKA Films insieme al collega Matthew Vaughn. Due anni pi\u00f9 tardi torna alla ribalta con \"Snatch - Lo strappo\" con lo stesso Statham, Brad Pitt e Benicio del Toro, che ha un grande successo al botteghino e consacra il regista, divenuto nel frattempo popolarissimo per aver sposato la famosa pop star Madonna il 22 dicembre dello stesso anno. Per questo film Ritchie si aggiudica anche una candidatura ai BAFTA Award, gli Oscar inglesi. Questi ultimi due lavori pongono all'attenzione mondiale il giovane regista e diventano dei veri e propri piccoli casi cinematografici.\nL'anno successivo gira lo spot \"Star\" per la BMW, che ha come protagonisti sua moglie Madonna e Clive Owen. Nello stesso anno gira anche il trasgressivo video \"What It Feels Like for a Girl\", per l'omonimo singolo di sua moglie, di cui tra l'altro \u00e8 sempre protagonista.\nMa nella sua carriera arrivano anche profonde delusioni. Infatti nel 2002 dirige ancora una volta sua moglie nel film \"Travolti dal destino\", remake di \"Travolti da un insolito destino nell'azzurro mare d'agosto\" (1974) di Lina Wertm\u00fcller, che si rivela un fiasco al botteghino. La critica, da parte sua, boccia la regia e soprattutto Madonna nelle vesti di attrice, che da quel progetto in poi decider\u00e0 di non apparire pi\u00f9 come protagonista in un film. Per diversi problemi verificatisi durante le proiezioni di prova l'uscita della pellicola slitta da maggio a settembre, mancando quindi l'occasione di portarlo al Festival di Cannes, come inizialmente previsto. Il regista \u00e8 entusiasta per la performance della moglie - come dichiara in diverse interviste - e non capisce perch\u00e9 il lavoro venga accolto cos\u00ec freddamente dalla critica e dal pubblico. Come nel video \"What It Feels Like for a Girl\" anche qui vengono censurate alcune scene di violenza sessuale su Madonna da parte di Adriano Giannini. Nel 2002 riceve il Razzie Awards come peggior regista dell'anno per \"Travolti dal destino\".\nNel 2002 crea il programma televisivo \"Swag\", in onda su Channel Five. Un anno pi\u00f9 tardi abbandona la SKA Films, rimasta nelle mani del collega Matthew Vaughn, che nel mentre cambia nome in Marv Films.\nIl cineasta torna nel 2005 con il successivo \"Revolver\", scritto in collaborazione con Luc Besson e con gli attori Jason Statham, Ray Liotta e Mark Strong. La pellicola ha un discreto successo ma delude la critica, soprattutto al Toronto Film Festival di quello stesso anno.\nNel frattempo appare nel film documentario \"I'm Going to Tell You a Secret\" (2006) sul concerto del 2004 di sua moglie Madonna.\nDa questo periodo in poi lavorer\u00e0 continuamente pur di recuperare il successo mancato dei due lavori precedenti: durante il 2007 \u00e8 impegnato nella realizzazione del film TV \"Suspect\", pensato come pilot di una nuova serie tv americana per la ABC.. Inoltre disegna per la Virgin Comics (poi Liquid Comics) un intero fumetto di un supereroe, \"Gamekeeper\", che diviene disponibile ad ottobre 2007, ma che \u00e8 possibile vedere gi\u00e0 a maggio 2007 in versione digitale, grazie alla tecnologia \"Planetwide Media's Comic Book Creator\". Gamekeeper narra l'epica storia di Brock, un enigmatico custode che si occupa della tranquilla residenza di Jonah Morgan, fino a quando alcuni mercenari invadono il suo rifugio. Votato alla vendetta, Brock si trova a far fronte agli eventi oscuri del suo passato per scoprire le intenzioni sinistre delle forze che cospirano contro di lui.\nNel 2007 il regista firma un accordo con la \"Warner Bros.\" per realizzare il film \"The Gamekeeper\", tratto dal fumetto omonimo, da lui stesso creato.\nSulla falsariga delle scelte artistiche dell'allora consorte, che decide un ritorno alla dance e agli esordi della sua carriera, anche Ritchie nel 2008 torna stilisticamente agli esordi con \"RocknRolla\", un film poliziesco, molto atteso, prodotto dalla Dark Castle Entertainment di Joel Silver, la cui regia ricorda quella di \"Snatch\" e \"Lock &amp; Stock - Pazzi scatenati\". Lo stesso Ritchie \u00e8 anche sceneggiatore del film. Le riprese di \"RocknRolla\" iniziano durante l'estate 2007 e il film esce nel Regno Unito a settembre 2008, mentre in Italia \u00e8 distribuito nelle sale ad aprile 2009. La pellicola viene accolta in modo positivo dalla critica. Gli attori protagonisti sono Gerard Butler e Thandie Newton.\nInoltre Ritchie rimonta la pellicola di \"Revolver\" e la presenta il 2 dicembre 2007 negli Stati Uniti, con un grande ricevimento, in cui sono presenti la moglie e tante altre star del cinema. Il film viene poi distribuito in USA dal 7 dicembre 2007.\nLe grandi produzioni e i progetti recenti.\nIl giorno di Natale del 2009 esce il film da lui diretto \"Sherlock Holmes\", ispirato all'omonimo investigatore creato da Sir Arthur Conan Doyle e al fumetto di Lionel Wigram, che vede come protagonisti Robert Downey Jr., Jude Law e Rachel McAdams. La pellicola ottiene un grande successo a livello internazionale, con un incasso di oltre 520 milioni di dollari a livello globale. Nel dicembre del 2011 ne esce un seguito, \"Sherlock Holmes - Gioco di ombre\".\nAd agosto 2015 esce negli USA \"Operazione U.N.C.L.E.\", film tratto dall'omonima serie degli anni '60. Il cast comprende Henry Cavill, Armie Hammer, Alicia Vikander, Elizabeth Debicki e Hugh Grant. Il film esce in Italia il 2 settembre 2015.\nNel 2017 \u00e8 la volta di \"King Arthur - Il potere della spada\", la pellicola racconta le gesta di Re Art\u00f9, interpretato da Charlie Hunnam, ed \u00e8 ispirata a \"La morte di Art\u00f9\" di Thomas Malory. Secondo i progetti della Warner Bros., la pellicola doveva essere la prima parte di una serie di sei film dedicata a Re Art\u00f9, ma dopo l'insuccesso commerciale i sequel sono stati cancellati.\nSuccessivamente viene ingaggiato da Disney per \"Aladdin\", live action dell'omonimo film d'animazione del 1992, con Will Smith nel ruolo del Genio della lampada. Il film esce nel 2019 e ottiene un buon successo commerciale, andando a incassare quasi 700 milioni di dollari a fronte di un budget di 183 milioni.\nNel 2019 dirige il film \"The Gentlemen\", un thriller-gangster, che vede nel cast attori di grande fama come Matthew McConaughey, Charlie Hunnam e Hugh Grant. Il film \u00e8 stato distribuito nelle sale statunitensi il 24 gennaio 2020, mentre in Italia, a causa della pandemia COVID-19, \u00e8 stato distribuito tramite la piattaforma di streaming Prime Video dal 1 dicembre 2020.\nNel 2020 torna a collaborare con il suo attore feticcio, Jason Statham, in \"La furia di un uomo - Wrath of Man\", remake del film francese \"Le Convoyeur\" del 2004. La pellicola si allontana dall'umorismo tipico del regista per avvicinarsi a toni pi\u00f9 drammatici. Il film in Italia dovr\u00e0 scontrarsi con la pandemia di COVID-19 e uscir\u00e0 direttamente in streaming, su Prime Video, alcuni mesi pi\u00f9 tardi rispetto all'uscita originale.\nAlla fine del 2021 viene rivelato con un trailer \"Operation Fortune: Ruse de guerre\", dove il regista torna a collaborare con Jason Statham, Josh Hartnett e Hugh Grant. Al momento del suo annuncio il film \u00e8 gi\u00e0 in fase di post produzione per un'uscita prevista per l'inizio del 2022.\nVita privata.\nIl 22 dicembre del 2000 Ritchie ha sposato la famosa pop star Madonna; dalla relazione, pochi mesi prima del matrimonio, \u00e8 nato il figlio Rocco. Nel 2006 la coppia ha adottato un bambino del Malawi, David, per poi divorziare due anni pi\u00f9 tardi, nel 2008, dopo otto anni di matrimonio. Il 30 luglio 2015 Ritchie si sposa nuovamente, questa volta con la modella Jacqui Ainsley da cui aveva gi\u00e0 avuto tre figli tra il 2011 e il 2014, Rafael, Rivka and Levi."}
{"id": "449890", "revid": "287204", "url": "https://it.wikipedia.org/wiki?curid=449890", "title": "Giovanni Tzetzes", "text": "Biografia.\nNato tra il 1110 e il 1112, figlio di un insegnante di grammatica e discendente, per parte di madre, da una ricca famiglia georgiana, ricevette una educazione completa in tutte le materie. Trov\u00f2 impiego quale segretario a Beroia, in Macedonia, ma a seguito di uno scandalo perse il posto e cadde in miseria.\nA partire dal 1139 svolse a Costantinopoli dapprima incarichi burocratici nella segreteria imperiale, poi si dedic\u00f2 all'insegnamento e alla filologia, pur continuando a ricoprire, come la maggior parte degli eruditi bizantini del suo tempo, incarichi sia civili sia religiosi. Mor\u00ec tra il 1180 e il 1185.\nOpere.\nEpistolario.\nLe 107 lettere scritte negli anni 1135-1170, rivolte a destinatari sia reali sia fittizi, trattano di argomenti mitologici, letterari e storici.\n\"Il libro di ricerche\".\n (\"Ho b\u00edblos histor\u00ed\u00f4n\"), conosciuto per lo pi\u00f9 sotto i titoli di \"Libro di storie\" o di \"Chiliades\" (dalla suddivisione in libri di circa mille versi ciascuno operata dal curatore dell\"editio princeps\"), consta di 12.674 versi dodecasillabi (il cosiddetto \"verso politico\", accentuativo, assai frequente nella poesia bizantina e neoellenica), originariamente divisi in 660 capitoli, in cui vengono sviluppati molti degli argomenti gi\u00e0 discussi nelle \"Lettere\".\nAssieme a Giovanni Zonara, egli \u00e8 uno dei pochi autori a citare, nei \"Chiliades\", la vicenda degli specchi ustori costruiti da Archimede durante l'assedio di Siracusa, da parte dei romani.\n\"Allegorie di Omero\".\nComposte tra il 1142 e il 1147 in \"versi politici\", contengono un'interpretazione allegorica dei poemi omerici.\n\"Carmina Iliaca\".\nI cosiddetti \"Carmina Iliaca\" constano di 1.676 esametri dattilici e sono divisi in tre parti:\nLo stesso Tzetzes aggiunse scol\u00ee a questa sua opera.\nScol\u00ee, glosse, \"Prolegomena\", opere tecniche.\nPrima del 1138 Tzetzes compose scol\u00ee e \"prolegomena\" (introduzioni) al testo degli \"Erga\" di Esiodo, di alcune commedie di Aristofane, della \"Alessandra\" di Licofrone, degli \"Halieutica\" di Oppiano e altri autori minori. In seguito compose vari trattati di metrica, retorica e grammatica di carattere scientifico e alcuni poemetti per l'uso scolastico, sempre sulle medesime discipline (infatti nella tarda antichit\u00e0 e nel medioevo era costume che i libri di testo fossero scritti in versi, per favorire la memorizzazione delle nozioni da parte degli allievi). Scrisse anche un commento all\"Introduzione alle \"Categorie\" di Aristotele\" di Porfirio, \"Prolegomena\" a vari poeti bucolici, un commento a Claudio Tolomeo e glosse a Pindaro, Eschilo, Euripide, Tucidide.\nScol\u00ee, glosse, \"Prolegomena\" e opere tecniche di Tzetzes contengono un'impressionante quantit\u00e0 di citazioni da opere perdute, per la conoscenza delle quali spesso non abbiamo altra fonte. Ci\u00f2 permette di capire anche che gran parte della letteratura greca antica era sopravvissuta alla tarda antichit\u00e0 e all'alto Medioevo, per poi perire solamente nel sacco di Costantinopoli del 1204, durante la quarta crociata."}
{"id": "449892", "revid": "767487", "url": "https://it.wikipedia.org/wiki?curid=449892", "title": "Sulle orme del re Minosse", "text": "Sulle orme del re Minosse \u00e8 un album del 1989 di Pippo Pollina."}
{"id": "449897", "revid": "1543377", "url": "https://it.wikipedia.org/wiki?curid=449897", "title": "International Football Association Board", "text": "L'International Football Association Board (IFAB) \u00e8 un organo internazionale (un'associazione di diritto svizzero), istituito a Londra nel 1886, che \u00e8 composto di soli otto membri, indipendente dalla FIFA (dal gennaio 2014) e dalle quattro Federazioni britanniche che la compongono (inglese, scozzese, gallese e nord-irlandese). L'IFAB ha il potere di stabilire qualsiasi modifica e innovazione delle regole del gioco del calcio a livello internazionale e nazionale, vincolando alla loro osservanza tutte le federazioni, organizzazioni e associazioni calcistiche, che svolgono il calcio a livello professionale e dilettantistico, escluso il solo livello amatoriale.\nSoggetti tenuti ad applicare il regolamento dell'IFAB.\nGli otto membri che compongono l'IFAB detengono un potere unico e assoluto sulle regole del calcio, applicate negli stadi e sui campi dei cinque continenti.\nIl testo unico del regolamento di gioco del calcio dell'IFAB \u00e8 vincolante per gli arbitri, gli assistenti dell'arbitro, i calciatori, i dirigenti, sia per il calcio maschile sia per il calcio femminile.\nLe regole calcistiche sono tassative in ogni nazione, e possono essere solo integrate a livello nazionale, senza essere modificate, relativamente alle gare fra calciatori di et\u00e0 inferiore ai 16 anni e alle squadre femminili relativamente ad aspetti sottili, quali le dimensioni del terreno di gioco, la circonferenza e materiale del pallone, le dimensioni delle porte, la durata dei periodi di giuoco, le sostituzioni. Per quanto riguarda l'Italia nessun'altra modifica - tranne le suddette - pu\u00f2 essere apportata dalla FIGC senza l'autorizzazione dell'IFAB.\nL'origine dell'IFAB - 1882.\nIl 6 dicembre 1882 si svolse a Manchester una conferenza convocata per concordare regole comuni per gli incontri internazionali tra le federazioni calcistiche inglese, scozzese, gallese e irlandese (allora parte del Regno Unito), all'epoca le uniche federazioni nazionali calcistiche esistenti. La conferenza istitu\u00ec il primo torneo internazionale da giocarsi secondo tali regole, il Torneo Interbritannico (\"British Home Championship\"), che tra alti e bassi dur\u00f2 un secolo dal 1884 al 1984, e propose la costituzione di un organismo regolatore permanente: l'IFAB. La prima riunione dell'IFAB, composto da un rappresentante per ciascuna delle quattro associazioni fondatrici, si tenne il 2 giugno 1886 a Londra, presso gli uffici dell'associazione inglese.\nIntegrazione nella FIFA - 1904.\nQuando, nel 1904, nacque a Parigi la \"F\u00e9d\u00e9ration Internationale de Football Association\" (FIFA), il nuovo organismo di governo del calcio mondiale decise di adottare, quale regolamento internazionale di gioco, quello stabilito diciotto anni prima dall'IFAB. Nove anni dopo, nel 1913, grazie alla crescente diffusione del gioco del calcio in tutto il mondo, membri della FIFA furono ammessi nell'IFAB.\nOrganizzazione dell'IFAB.\nComposizione e membri dell'IFAB.\nL'attuale sistema di voto adottato dall'IFAB fu deciso nel 1958: l'organismo \u00e8 composto da otto membri, quattro nominati dalla FIFA e quattro designati dalle federazioni calcistiche del Regno Unito (federazioni di Scozia, Galles, Inghilterra e Irlanda del Nord). Ciascun membro detiene un voto.\nRiunioni.\nL'IFAB si riunisce due volte all'anno, con due ordini del giorno separati:\nProcedura per la modifica delle regole del calcio.\nLe modifiche delle regole del calcio vengono decise nel corso dell'Incontro Generale Annuale. Fino a quattro settimane prima della data della riunione, le federazioni inviano le proposte di modifica al segretario della propria associazione apicale, che le trasmette alla FIFA, che a sua volta le rende note all'IFAB e alle altre associazioni, distribuendo il documento che riassume tutte le proposte.\nSistema di decisione.\nOgni modifica o integrazione alla disciplina calcistica deve essere approvata con i 3/4 dei consensi, quindi con 6 voti su 8. Essendo la composizione dell'IFAB di 8 membri, di cui 4 designati dalla FIFA e 4 dalle federazioni britanniche (uno in rappresentanza di ognuna di esse), nessuna decisione di modifica del regolamento calcistico pu\u00f2 essere adottata senza il \"placet\" della FIFA e di almeno 2 federazioni britanniche.\nCritiche al sistema di decisione.\nIl sistema di votazione si presta molto alla critica, dal momento che la FIFA, pur essendo il massimo organismo internazionale per la gestione del gioco del calcio, non ha il potere di adottare alcuna modifica o innovazione alle regole, avendo bisogno del voto di almeno 2 delle 4 federazioni britanniche. L'IFAB \u00e8 accusata di conservatorismo britannico, che non consente l'evoluzione delle regole del gioco a causa del veto che pu\u00f2 essere interposto dalle federazioni britanniche, mentre importanti federazioni non hanno potere di voto e di decisione.\nCronistoria delle decisioni dell'IFAB.\nModifiche ratificate.\nIn ragione del sistema di decisione, \u00e8 molto difficile apportare cambiamenti alle regole del calcio. Quelli approvati pi\u00f9 significativi sono stati:"}
{"id": "449898", "revid": "9416", "url": "https://it.wikipedia.org/wiki?curid=449898", "title": "Cardinal Martini", "text": ""}
{"id": "449902", "revid": "709565", "url": "https://it.wikipedia.org/wiki?curid=449902", "title": "Partita di alfiere", "text": "La partita di alfiere \u00e8 un'apertura di gioco aperto degli scacchi caratterizzata dalle mosse:\nQuesta antica apertura ebbe un momento di particolare favore nel XVIII secolo, quando Philidor la segnal\u00f2 come una delle pi\u00f9 idonee ad introdurre il gioco posizionale.\nAnalisi.\nLe mire del Bianco sono di accelerare lo sviluppo dell'alfiere in una casella che gli garantisce una certa aggressivit\u00e0, permettendogli di controllare la casa debole f7. In questa apertura il Nero pu\u00f2 ripiegare \u2013 per trasposizione di mosse \u2013 su altre aperture pi\u00f9 comuni, o pu\u00f2 complicare il gioco in maniera notevole.\nLa spinta dell'alfiere, prematura secondo molti che vorrebbero lo sviluppo dei cavalli prima di quello degli alfieri, pu\u00f2 essere contrastata con 2\u2026Cf6 oppure assecondata con Ac5. La prima alternativa gode di una migliore considerazione giacch\u00e9 permette la spinta d5, sviluppando cos\u00ec un pezzo e forzando lo spostamento dell'alfiere (con conseguente rallentamento nello sviluppo).\nNonostante la sua rarit\u00e0, questa apertura \u00e8 comparsa anche nel XX secolo ai massimi livelli, specie nelle partite di Larsen e di Kasparov.\nContinuazioni.\nLe linee principali consistono in:\ncui segue, nella variazione classica, 3.d3 oppure l'audace \"gambetto Greco\" 3.f4. Prelude invece al sacrificio di un pedone in cambio di un celere sviluppo di pezzi il tratto 3.d4; da considerare anche il tratto 3.Cc3.\nDalla posizione della difesa berlinese, per trasposizione di mosse, si pu\u00f2 rientrare anche nella partita viennese.\nLa continuazione classica proposta da Philidor \u00e8 3.c3; ma il tratto pi\u00f9 giocato \u00e8 3.Cc3. \nCon intenti posizionali \u00e8 anche da considerare il tratto 3.De2 Cc6?! 4.Axf7+ Rxf7 5.Dc4+ d5 6.Dxc5 dxe4 7.Dc4+ Ae6 8.Dxe4 Cf6, con leggero vantaggio materiale del Bianco, il quale non compensa il forte ritardo di sviluppo (a meno di cambiare i pezzi, specie le Donne, fin dalle prime mosse: 9.Da4 Dd4 10.Dxd4 exd4)."}
{"id": "449903", "revid": "1170", "url": "https://it.wikipedia.org/wiki?curid=449903", "title": "Fit lineare", "text": ""}
{"id": "449906", "revid": "834", "url": "https://it.wikipedia.org/wiki?curid=449906", "title": "Boris Babacar Diaw-Riffiod", "text": ""}
{"id": "449907", "revid": "36426", "url": "https://it.wikipedia.org/wiki?curid=449907", "title": "Compagnia di Santa Maria Vergine della Croce al Tempio", "text": ""}
{"id": "449908", "revid": "119166505", "url": "https://it.wikipedia.org/wiki?curid=449908", "title": "IMSI", "text": "IMSI \u00e8 la sigla di International Mobile Subscriber Identity (\"identit\u00e0 internazionale di utente di telefonia mobile\"). Si tratta di un numero che identifica univocamente ogni utenza di telefonia mobile di reti GSM o UMTS.\nIl numero viene memorizzato nella SIM. Viene mandato dal dispositivo mobile alla rete ed \u00e8 utilizzato per controllare gli altri dettagli del terminale mobile nel HLR (\"Home Location Register\") o copiato localmente nel VLR (\"Visitor Location Register\"). Per evitare che chi si \u00e8 sottoscritto al servizio venga identificato e tracciato da \"intercettatori\" sull'interfaccia radio, l'IMSI viene mandato pi\u00f9 raramente possibile ed al suo posto viene inviato un TMSI generato a caso. \nIl Temporary Mobile Suscriber Identity \u00e8 il numero che la stazione mobile utilizza per interfacciarsi con la rete GSM, in sostituzione dell'IMSI, per garantire la riservatezza degli utenti.\nUn IMSI \u00e8 lungo di solito 15 cifre. Comunque, possono essere pi\u00f9 corti (es. quelli della MTN del Sudafrica sono di 14 cifre). Le prime tre cifre sono il codice del paese (MCC, \"Mobile Country Code\"), e le successive cifre sono il codice di rete (MNC, \"Mobile Network Code\"). MNC pu\u00f2 essere lungo o due cifre (tipico per es. in Europa) o tre cifre (tipico in Nord America), le cifre rimanenti fino alla lunghezza massima sono il numero univoco dell'utente (MSIN, \"mobile subscriber identification number\") all'interno della rete del suo operatore.\nIMSI \u00e8 conforme agli standard di numerazione ITU E.212.\nEsempi.\nEsempio 1 (Bulgaria).\nIMSI: 284011234567890\nEsempio 2 (Stati Uniti d'America).\nIMSI: 310150123456789\nEsempio 3 (Italia).\nIMSI: 222101234567890\nAnalisi di IMSI.\nL'Analisi di IMSI \u00e8 la procedura di esaminazione dell'IMSI di un subscriber del servizio, svolta per identificare a quale rete appartiene l'IMSI e se i subscriber da quella rete hanno il permesso di utilizzare tale rete (se non sono subscriber locali, questo richieder\u00e0 un contratto di roaming).\nSe il subscriber non \u00e8 della nostra rete, allora dobbiamo convertire a questo punto l'IMSI in un \"Global Title\" il quale pu\u00f2 essere poi utilizzato per accedere ai dati del subscriber nel HLR remoto. Questo \u00e8 di grande importanza per il roaming cellulare internazionale.\nFuori dal Nord America l'IMSI viene convertito, in un formato di numero ibrido, E.214, che \u00e8 simile, ma non lo stesso di un numero E.164. Il piano di numerazione E.214 \u00e8 molto simile al formato di numero E.164 (pi\u00f9 o meno un numero di telefono) e viene utilizzato per instradamento internazionale di messaggi SS7. E.214 offre un metodo per convertire IMSI in un numero che pu\u00f2 essere utilizzato per instradare verso switch internazionali di SS7. Il procedimento di conversione descritto in E.214 pu\u00f2 essere interpretato considerando che ci siano due stadi di conversione separati; primo determinazione dell'MCC e conversione in CC E.164, poi secondo determinare MNS (due o tre cifre) e convertire in codice di rete nazionale per la rete portante. Questo procedimento non viene utilizzato nella pratica e l'autorit\u00e0 di numerazione GSM ha affermato con chiarezza che viene utilizzato un procedimento ad uno stadio .\nIn Nord America, l'IMSI viene convertito solo in numero E.212 senza modificare il suo valore. In questa maniera pu\u00f2 essere indirizzato direttamente sulle reti SS7 Americane.\nDopo questa conversione, SCCP viene utilizzato per mandare il messaggio alla sua destinazione finale."}
{"id": "449911", "revid": "6986", "url": "https://it.wikipedia.org/wiki?curid=449911", "title": "Matrimonio morganatico", "text": "Un matrimonio morganatico \u00e8 un tipo di matrimonio che pu\u00f2 essere contratto in alcune nazioni, solitamente tra persone di diverso rango sociale, che impedisce il passaggio alla moglie o al marito dei titoli e dei privilegi del consorte di rango superiore.\nCaratteristiche.\nSi tratta spesso di un matrimonio tra un uomo appartenente a una famiglia reale o regnante e una donna di rango inferiore (un casato che non \u00e8 reale o regnante, o una donna che non appartiene alla nobilt\u00e0). N\u00e9 la sposa n\u00e9 alcuno dei figli nati dal matrimonio pu\u00f2 avere alcuna pretesa sui titoli del marito, sui suoi diritti o le sue propriet\u00e0. I figli sono considerati legittimi per tutti gli altri aspetti e si applica la proibizione di bigamia.\nIl termine \"matrimonio morganatico\", dalla frase latina \"matrimonium ad morganaticam\", fa riferimento al dono dato pubblicamente dallo sposo alla sposa il mattino seguente al matrimonio, come riconoscimento dell'illibatezza della sposa. Il dono del mattino (in latino \"morganaticum\", dal tedesco medievale \"Morgangeba\", oggi \"Morgengabe\") era un tradizionale accordo matrimoniale, presente inizialmente nelle prime culture medioevali tedesche (come i Longobardi) e anche in antiche trib\u00f9 germaniche. La Chiesa ne spinse l'adozione anche in altre nazioni, allo scopo di migliorare la sicurezza della donna grazie a questo beneficio \"aggiuntivo\".\nLa sposa riceveva una propriet\u00e0 predefinita dal clan dello sposo, che aveva lo scopo di assicurarle il sostentamento nella vedovanza, e veniva tenuta separata, tra i possedimenti della moglie. In seguito, questo prese la connotazione di compenso per l'esclusione dei figli dall'asse ereditario. Quindi, quando un matrimonio prevedeva che la sposa e i figli nati dal matrimonio non ricevessero nient'altro (oltre alla rendita) dallo sposo, dalla sua eredit\u00e0 o dalla sua famiglia, questo venne soprannominato \"matrimonio con sola rendita e nessun'altra eredit\u00e0\", ovvero \"matrimonium ad morganaticum\".\nLa pratica del matrimonio morganatico fu pi\u00f9 comune nelle parti d'Europa di lingua tedesca, dove l'uguaglianza di nascita tra gli sposi era considerata un principio importante tra le case regnanti e l'alta nobilt\u00e0. Il nome tedesco era \"Ehe zur linken Hand\" (matrimonio con la mano sinistra) e il marito dava la sua mano sinistra invece della destra durante la cerimonia di nozze. L'equivalente francese era detto \"matrimonio segreto\". \nI matrimoni morganatici non erano e non sono possibili in giurisdizioni che non permettono una sufficiente libert\u00e0 di contrattazione, essendo un accordo che contiene la limitazione preventiva all'eredit\u00e0 e ai diritti di propriet\u00e0 per la moglie e i suoi figli."}
{"id": "449912", "revid": "6066", "url": "https://it.wikipedia.org/wiki?curid=449912", "title": "Satrapi", "text": ""}
{"id": "449915", "revid": "289247", "url": "https://it.wikipedia.org/wiki?curid=449915", "title": "San Francesco D'Assisi", "text": ""}
{"id": "449916", "revid": "21079", "url": "https://it.wikipedia.org/wiki?curid=449916", "title": "Sistema di numerazione decimale", "text": ""}
{"id": "449921", "revid": "1005847", "url": "https://it.wikipedia.org/wiki?curid=449921", "title": "Partito del Socialismo Democratico", "text": "Il Partito del Socialismo Democratico (in tedesco \"Partei des Demokratischen Sozialismus\") \u00e8 stato un partito politico tedesco.\nIl partito fu erede del Partito Socialista Unificato di Germania (SED) (il partito egemone della Germania Est), il quale, dopo il crollo del muro di Berlino, attravers\u00f2 un periodo di riforme interne che portarono, il 4 febbraio 1990, alla fondazione del Partito del Socialismo Democratico (PDS). Nel luglio 2005 prese la denominazione di Partito della Sinistra.PDS (\"Die Linkspartei.PDS\"), utilizzando per le elezioni dello stesso anno il cartello elettorale La Sinistra.PDS (\"Die Linke.PDS\") a seguito dell'alleanza con il movimento Lavoro e Giustizia Sociale - L'Alternativa Elettorale (\"WASG\") fuoriuscito dall'SPD. Nel giugno 2007 la definitiva fusione dei due partiti ha portato al partito attuale \"Die Linke\".\nGrazie alla sua netta opposizione alla guerra in Jugoslavia, il PDS \u00e8 riuscito a estendere la sua presenza anche nella Germania occidentale. Ha cercato subito di innovare la prassi del centralismo democratico, tipica dei partiti comunisti est-europei, organizzandosi in modo pluralistico e aprendosi a nuove tendenze culturali, come quella punk. Si \u00e8 distinto anche nel movimento per la pace e nell'opposizione all\"Agenda 2010\", il programma sociale del governo socialdemocratico.\nStoria.\n1989-1990: dopo la caduta del muro di Berlino.\nIl 18 ottobre 1989, tre settimane prima della caduta del muro di Berlino, il segretario generale del SED Erich Honecker si dimise, sotto la pressione delle proteste per i diritti civili e della base del partito stesso. Fu sostituito da Egon Krenz, il quale non riusc\u00ec ad arrestare l'ormai inevitabile collasso dello Stato e del partito. Il 9 novembre, sotto la segreteria di Krenz, inizi\u00f2 lo smantellamento del muro di Berlino. Il 1\u00ba dicembre la \"Volkskammer\" (il parlamento della Germania Est) vot\u00f2 l'abrogazione della norma costituzionale che sanciva il ruolo guida del SED, mentre negli ultimi mesi del 1989 circa 900.000 membri lasciarono il partito. L'intero Politb\u00fcro del partito diede le dimissioni il 3 dicembre e i suoi membri furono espulsi dal comitato centrale, il quale a sua volta si dissolse, sostituito da un \"gruppo di lavoro\".\nIn un congresso straordinario tenutosi l'8 ed il 9 dicembre l'avvocato Gregor Gysi fu eletto nuovo leader, affiancato dai vicesegretari Hans Modrow e Wolfgang Berghofer. Gysi, carismatico e abile politico, giocher\u00e0 un ruolo fondamentale nella transizione del partito.\nIn una seconda sessione straordinaria del congresso tenutasi il 16-17 dicembre 1989, i delegati decisero di non dissolvere il partito, ma di riformarlo: da un lato non si intendeva abiurare completamente l'esperienza della Repubblica Democratica Tedesca (RDT), dall'altro si ammettevano per la prima volta gli errori e i crimini commessi durante il precedente regime, rifiutando in particolare lo stalinismo. Gysi propose un compromesso per il nome del partito, che divenne temporaneamente SED-PDS (aggiungendo alla vecchia sigla quella del \"Partei des Demokratischen Sozialismus\").\nIl processo di riforma, infatti, doveva essere svolto mantenendo un difficile equilibrio: da un lato il bisogno di riformarsi e sancire una discontinuit\u00e0 con il partito egemonico precedente, dall'altro la necessit\u00e0 di non condannare troppo rapidamente e \"in toto\" l'esperienza della RDT, onde evitare un'auto-delegittimazione agli occhi dei suoi sostenitori storici.\n1990-1991: la sopravvivenza.\nGysi riusc\u00ec infine il 4 febbraio 1990 ad eliminare il riferimento al SED, rinominando il partito semplicemente \"PDS\". Il cambiamento non fu solo esteriore: sotto la guida di Gysi, affiancato da Lothar Bisky (futuro segretario generale) e Andr\u00e9 Brie (pensatore e \"stratega\"), il partito si riorganizz\u00f2 radicalmente al proprio interno, decentralizzandosi e democratizzandosi notevolmente. Furono creati gruppi di lavoro (\"Arbeitsgemeinschaften\") e d'interessi (\"Interessengemeinschaften\"), i membri furono coinvolti in dibattiti pluralisti su vari argomenti e le diverse correnti interne si organizzarono in \"piattaforme\", sia comuniste che non-comuniste. In questa situazione, la capacit\u00e0 di Gysi di mediare fra le diverse anime del partito divenne fondamentale.\nIl PDS dovette presto iniziare a prepararsi per le prime libere elezioni della \"Volkskammer\" del marzo seguente. Nonostante la mancanza di tempo, di un'identit\u00e0 consolidata e di un programma coerente, il PDS riusc\u00ec ad ottenere il 16,4%, ovvero 66 seggi su 600. Le elezioni furono vinte dalla CDU, la quale opt\u00f2 per una rapida riunificazione e avviarono presto un ampio processo di riforma economica, attraverso privatizzazioni, liberalizzazioni e deregolamentazioni.\nNel maggio 1990 fu creata la \"Commissione indipendente d'inchiesta sulle propriet\u00e0 dei partiti e delle organizzazioni di massa nella Repubblica democratica tedesca\", la quale pose il PDS sull'orlo della bancarotta, richiedendo forti restituzioni del suo patrimonio allo Stato.\nIl declino del PDS sembrava irrevocabile: nelle consultazioni locali del 6 maggio 1990 ottenne il 14,6%, mentre alle prime elezioni dei \"Land\" orientali (Sassonia, Sassonia-Anhalt, Turingia, Brandeburgo, Meclemburgo-Pomerania Anteriore) del 14 ottobre non super\u00f2 l'11%. Le prime elezioni della Germania unificata del 2 dicembre 1990 diedero al PDS un mero 11,1% nei \"Land\" orientali e lo 0,3% in quelli occidentali (in totale 2,4% a livello federale). Riusc\u00ec tuttavia a mandare 17 deputati nel Bundestag grazie ad una legge speciale che garantiva, in via eccezionale per quella tornata elettorale, la possibilit\u00e0 di essere rappresentati in parlamento raggiungendo lo sbarramento del 5% \"alternativamente\" nell'ex Germania Est \"o\" nell'ex Germania Ovest, invece che in entrambe.\nPreoccupati, gli altri partiti (in particolare CDU e FDP) iniziarono una sistematica campagna volta a ostracizzare il PDS, ritraendoli come estremisti e antidemocratici, a volte comparandoli ai nazisti. Periodici scandali che collegavano membri del partito con la Stasi contribuirono a creare l'immagine del \"partito della Stasi\", che avrebbe perseguitato a lungo il PDS negli anni a venire.\nAd aggravare la situazione, in giugno e luglio 1991 la \"Treuhandanstalt\", la holding incaricata di ristrutturare e liquidare i patrimoni dell'ex RDT, prese il controllo di tutte le propriet\u00e0 immobiliari del partito, sottopose a obbligo di autorizzazione tutte le operazioni finanziarie e dichiar\u00f2 illegittime tutte le entrate derivanti dalle quote associative del partito prima del 1989.\n1991-1994: la ripresa.\nVerso la fine del 1991 inizi\u00f2 a farsi sentire un senso di delusione rispetto alle aspettative che molti tedeschi orientali nutrivano verso la riunificazione. Le riforme economiche da un'economia socialista a una capitalista risultarono in un'alta disoccupazione, al fallimento di numerose aziende e, in generale, ad un periodo di recessione. Il PDS colse l'occasione per presentarsi come difensore degli interessi dei cittadini dell'ex Germania est, stilando il nuovo programma del partito nel 1993. Esso partiva da un'articolata critica della societ\u00e0 capitalista, proponendo una condanna meno netta dell'esperienza della RDT, \"difendibile\" in quanto primo tentativo (seppur fallito) di creare una nuova, pi\u00f9 giusta societ\u00e0, e dichiarava il socialismo un \"sistema di valori\" tuttora legittimo per risolvere molti problemi del capitalismo. Inoltre, il programma proponeva per la prima volta politiche \"verdi\", recepite dopo aver osservato i discorsi dei partiti di sinistra al Summit di Rio nel 1992. Relativamente poco spazio era dedicato a proposte concrete in caso il partito vincesse le elezioni, limitandosi a definire vagamente progetti di democratizzazione della vita politica ed economica. Questo poich\u00e9 a quel tempo la partecipazione al governo era, per il PDS, assai improbabile, ed esso puntava soprattutto ad affermarsi sulla scena politica, presentandosi come movimento di protesta.\nIntanto, nel 1993, Gregor Gysi non aveva rinnovato la sua candidatura a segretario generale, ed il nuovo leader era diventato Lothar Bisky.\nIl manifesto elettorale per le consultazioni del 1994 si dimostr\u00f2 estremamente aperto a idee e movimenti differenti da quelli prettamente socialisti: dalla sinistra tedesca occidentale, ai movimenti pacifisti, all'ambientalismo, il femminismo e gli interessi dei tedeschi orientali. Questa tendenza inclusiva contribu\u00ec a riposizionare il PDS nello spettro politico tedesco, come movimento socialista alternativo all'SPD e a Alleanza 90/I Verdi. Anche se essa non si rivel\u00f2 sufficiente ad arginare l'emorragia di membri del partito, in costante calo per tutta la vita del partito, l'inclusione di movimenti sociali e anticapitalisti permise al PDS di quasi raddoppiare i consensi alle elezioni europee nel giugno di quell'anno, ottenendo il 4,7%. Incoraggianti furono anche i risultati nelle elezioni locali in Meclemburgo-Pomerania Anteriore (22,7%), Sassonia (16,5%) e Turingia (16,6%). Le elezioni federali del 16 ottobre 1994, invece, non fecero raggiungere al PDS pi\u00f9 del 4,4%, ancora al di sotto dello sbarramento del 5%. Ancora una volta, per\u00f2, riusc\u00ec a mandare deputati (30, di cui 26 provenienti dalle liste del partito) nel \"Bundestag\" grazie ad una clausola della legge elettorale che permette di derogare alla soglia del 5% vincendo in almeno tre collegi uninominali (il PDS vinse in 4, a Berlino est).\nLa fusione con Oskar Lafontaine: nasce il nuovo partito.\nNel maggio del 2005, il PDS inizi\u00f2 una trattativa con il movimento Lavoro e Giustizia Sociale - L'Alternativa Elettorale (WASG, in tedesco \"Arbeit &amp; soziale Gerechtigkeit \u2013 Die Wahlalternative\") di Oskar Lafontaine, ex-leader della sinistra socialdemocratica, fuoriuscito dall'SPD per creare un'alleanza di sinistra in vista delle elezioni per il Bundestag dell'autunno 2005. Le trattative si conclusero nel giugno 2005 e i candidati del WASG vennero inseriti nelle liste del PDS, che nei L\u00e4nder occidentali vennero presentate col nome \"Die Linke.\" e, in quelli orientali, \"Die Linke.PDS\". Nelle elezioni del 2005 il partito ha ottenuto l'8,7% dei voti e 51 seggi.\nIl congresso straordinario del 17 luglio 2005, ha deciso di sancire la fusione del Partito del Socialismo Democratico con il movimento WASG: nasce cos\u00ec il \"Partito della Sinistra.PDS\" (in tedesco \"Die Linkspartei.PDS\").\nLa fusione si \u00e8 infine concretizzata coi congressi separati del Linkspartei.PDS e del WASG il 15-16-17 giugno 2007, i quali hanno sancito la fusione di quest'ultima in Die Linke.\nSorveglianza costituzionale.\nDal 1990 il PDS \u00e8 rimasto sotto sorveglianza da parte del \"Bundesamt f\u00fcr Verfassungsschutz\", l'ufficio dei servizi di sicurezza tedeschi che si occupa di proteggere l'ordinamento costituzionale da possibili movimenti estremisti. Nonostante le proteste, a seguito della creazione della Die Linke, la sorveglianza \u00e8 stata estesa a quest'ultima."}
{"id": "449928", "revid": "869733", "url": "https://it.wikipedia.org/wiki?curid=449928", "title": "La marcia dei pinguini", "text": "La marcia dei pinguini (\"La Marche de l'empereur\") \u00e8 un documentario francese del 2005 diretto da Luc Jacquet.\nTrama.\nIl pinguino imperatore, un uccello che vive nelle regioni antartiche, deve migrare per diversi mesi in determinate zone per riprodursi e allevare i propri figli. \"La marcia dei pinguini\" segue da vicino il viaggio di una colonia e successivamente una coppia di pinguini che affronta diverse marce affinch\u00e9 il piccolo possa resistere al freddo e alla fame nel periodo dopo la sua nascita. Il film mostra le sofferenze dei pinguini durante la loro riproduzione, partendo dalla marcia che, al sopraggiungere dell'inverno, li porta dall'oceano all'interno della regione ghiacciata. Qui si formano le coppie che si riproducono, con la femmina che depone un uovo. Alcuni piccoli muoiono ancora nell'uovo, e ci\u00f2 avviene quando la femmina, al momento di tornare all'oceano per prendere cibo per il piccolo, deve passare l'uovo al compagno; se sbaglia qualche passo della danza, l'uovo cade nel ghiaccio e si congela. A questo punto il padre cova l'uovo, mentre la madre torna all'oceano. Di ritorno, la femmina trova il giovane pinguino gi\u00e0 nato (se sopravvissuto al freddo invernale) e lo nutre, mentre il padre deve tornare all'oceano per sfamarsi, dopo mesi di digiuno al gelo. Al ritorno, ormai in estate, trova la famiglia ad attenderlo, e prima di separarsi promette alla compagna che cercher\u00e0 di ricongiungersi con lei l'inverno successivo, dopodich\u00e9 tutti si separano e fanno la loro ultima marcia annuale di ritorno all'oceano ognuno per conto proprio, con gli adulti che ripeteranno le marce l'anno successivo, mentre i piccoli rimangono in mare per circa quattro anni, durante i quali non \u00e8 chiaro dove vadano e cosa facciano, per poi ricomparire all'interno dei gruppi che prendono parte alle marce una volta diventati adulti.\nNei vari passaggi, inevitabilmente qualche esemplare soccombe a causa del grande freddo, della fame . Altri esemplari si perdono, rimangono indietro o non riescono ad accoppiarsi: considerato che la vita dei pinguini \u00e8 una vita di gruppo, i pinguini rimasti soli sono destinati a morire congelati.\nAdattamento italiano.\nMentre nella versione in lingua inglese \u00e8 stato scelto come narratore l'attore Morgan Freeman, celebre per la sua particolare voce, l'adattamento italiano del film \u00e8 stato a cura di Fiorello, come unica voce narrante. Nel documentario originale per\u00f2 le voci erano tre: il pinguino maschio, il pinguino femmina e il cucciolo. Alcuni dei dialoghi cos\u00ec sono stati rimaneggiati.\nSequel.\nNel 2017 \u00e8 stato prodotto dallo stesso regista \"La marcia dei pinguini - Il richiamo\" (\"La Marche de l'empereur - L'Appel de l'Antarctique\"), incentrato maggiormente sulla crescita del cucciolo di pinguino imperatore. In questo nuovo capitolo, la voce narrante \u00e8 quella di Pif."}
{"id": "449929", "revid": "882198", "url": "https://it.wikipedia.org/wiki?curid=449929", "title": "1 pollice standard B", "text": "Con il termine 1 pollice standard B ci si riferisce a un formato di videoregistrazione professionale a bobina aperta, convalidato come standard B a livello SMPTE. Il formato \u00e8 stato sviluppato in Germania nel 1976 dalla Bosch. Diffuso nel paese d'origine e in qualche caso nell'Europa dell'est, non \u00e8 stato tuttavia un formato di successo, principalmente per via della sua natura segmentata che rende impossibili funzioni di riproduzione come fermo immagine, velocit\u00e0 variabile o scorrimento all'indietro.\nA differenza, per esempio, del diretto concorrente standard C che utilizza una traccia elicoidale sul nastro per ogni semiquadro, lo standard B, come gli altri formati segmentati, suddivide ogni semiquadro in pi\u00f9 tracce. La successiva rilettura \u00e8 possibile solo se la velocit\u00e0 del nastro \u00e8 costante e in avanti, e questo, all'epoca, era un limite tecnico vincolante.\nIl nastro viene avvolto attorno al tamburo portatestine secondo uno schema \u03a9, ma l'avvolgimento \u00e8 sufficiente a 180\u00b0, data la presenza di due testine.\nLo standard B usa due testine video montate su un tamburo dalle dimensioni estremamente ridotte, se paragonate agli altri formati da un pollice. Questo ha reso pi\u00f9 semplice lo sviluppo di versioni portatili."}
{"id": "449933", "revid": "124755911", "url": "https://it.wikipedia.org/wiki?curid=449933", "title": "Loggia", "text": "La loggia \u00e8 un elemento architettonico, aperto integralmente almeno su un lato, come una galleria o un portico, spesso rialzato e coperto, e in genere sostenuto da colonne e archi. Pu\u00f2 essere pervia (praticabile) oppure avere soltanto funzione decorativa.\nDiffusa nell'architettura italiana, soprattutto della seconda met\u00e0 del Cinquecento e del Seicento, le logge si trovano perlopi\u00f9 al pianterreno, ma talvolta anche al primo piano (fungendo cos\u00ec da balconi o terrazze); due logge sovrapposte, una al pianterreno e l'altra al primo piano, formano una \"loggia doppia\"."}
{"id": "449938", "revid": "9416", "url": "https://it.wikipedia.org/wiki?curid=449938", "title": "Tg 5", "text": ""}
{"id": "449940", "revid": "709565", "url": "https://it.wikipedia.org/wiki?curid=449940", "title": "Partita dei tre cavalli", "text": "La partita dei 3 cavalli \u00e8 l'apertura degli scacchi caratterizzata dalle mosse:\nAnalisi.\nIl nero, non volendo entrare nella partita dei 4 cavalli, rompe la simmetria con la terza mossa, minacciando il cavallo in c3 e sviluppando un pezzo importante. Questo impianto \u00e8 scarsamente considerato in quanto il bianco ha a disposizione la forte 4.Cd5! per contrastare il nemico, portando ad una posizione sfavorevole al nero.\nPer questo motivo \u00e8 molto raro vedere questo tipo di apertura ad alti livelli."}
{"id": "449946", "revid": "1513836", "url": "https://it.wikipedia.org/wiki?curid=449946", "title": "Eurovision Song Contest 2007", "text": "La cinquantaduesima edizione dell'Eurovision Song Contest si \u00e8 svolta presso la Hartwall Arena di Helsinki, in Finlandia, il 10 e 12 maggio 2007 ed \u00e8 stata organizzata da Yleisradio (Yle).\nIl concorso si \u00e8 articolato in una semifinale e una finale, entrambe presentate da Mikko Leppilampi e Jaana Pelkonen, mentre Krisse Salminen ha condotto l'evento dalla \"green room\" e dalla piazza del Senato.\nQuesta edizione ha visto il pi\u00f9 alto numero di partecipanti di sempre, record mantenuto fino al 2011; questo grazie all'abolizione del limite di partecipanti precedentemente imposto dall'Unione europea di radiodiffusione (UER). Hanno debuttato: Repubblica Ceca, Georgia e, come paesi separati, Serbia e Montenegro; sono inoltre tornate, dopo un anno di assenza, Austria e Ungheria. L'unico paese a ritirarsi \u00e8 stato il Principato di Monaco.\nLa vincitrice \u00e8 stata Marija \u0160erifovi\u0107 con \"Molitva\", per la Serbia.\nOrganizzazione.\nProduzione e presentazione.\nIl produttore esecutivo dell'evento \u00e8 stato Heikki Sepp\u00e4l\u00e4, mentre il regista \u00e8 stato Timo Suomi. Il supervisore esecutivo dell'evento, per il quarto anno consecutivo \u00e8 stato lo svedese Svante Stockselius.\nI partner ufficiali dell'edizione sono stati: l'azienda di telecomunicazioni TeliaSonera, l'azienda per la produzione di impianti dentali Nobel Biocare e l'Anno europeo delle pari opportunit\u00e0 per tutti.\nL'evento \u00e8 stato trasmesso per la prima volta in alta definizione.\nLogo, slogan e visual design.\nIl 27 novembre 2006 \u00e8 stato annunciato lo slogan della manifestazione: \"True Fantasy\" (in italiano: pura fantasia), al fine di dare libero sfogo alla creazione nel festival. Il logo della manifestazione \u00e8 stato disegnato dall'agenzia Dog Design con elementi rassomiglianti un caleidoscopio.\nDopo la scelta della sede il palco della manifestazione \u00e8 stato strutturato al fine di essere simile al kantele, uno strumento a corde tipico dei paesi baltici, nonch\u00e9 strumento musicale nazionale della Finlandia.\nScelta della sede.\nDopo la vittoria dei Lordi all'Eurovision Song Contest 2006, l'emittente finlandese Yleisradio (Yle) accett\u00f2 di organizzare ed ospitare l'Eurovision Song Contest 2007, ricevendo un totale di sette candidature dalle maggiori citt\u00e0 finlandesi: Espoo, Helsinki, Kittil\u00e4, Lahti, Rovaniemi, Tampere e Turku.\nDopo aver valutato le candidature, Yle ha decretato che ad ospitare la manifestazione sarebbe stata la Hartwall Arena di Helsinki, capitale della Finlandia.\nStruttura di voto.\nOgni paese premia con dodici, dieci, otto e dal sette all'uno, punti per le proprie dieci canzoni preferite.\nSemifinale.\nLa semifinale si \u00e8 svolta il 10 maggio 2007; vi hanno partecipato 28 stati, e hanno votato tutti i 42 paesi partecipanti.\n12 punti\nLa finale.\nLa finale si \u00e8 svolta il 12 maggio 2007; vi hanno gareggiato 24 stati:\nAd aprire il televoto e a premiare la vincitrice \u00e8 stato Babbo Natale (il rappresentante che vive a Rovaniemi, terra di origine dei Lordi, che hanno aperto la finale).\n12 punti\nMarcel Bezen\u00e7on Awards.\nI vincitori sono stati:\nOGAE 2007.\nL'OGAE 2007 \u00e8 una classifica fatta da gruppi dell'OGAE, un'organizzazione internazionale che consiste in un network di oltre 40 fan club del Contest di vari Paesi europei e non. Come ogni anno, i membri dell'OGAE hanno avuto l'opportunit\u00e0 di votare per la loro canzone preferita prima della gara e i risultati sono stati pubblicati sul sito web dell'organizzazione."}
{"id": "449951", "revid": "709565", "url": "https://it.wikipedia.org/wiki?curid=449951", "title": "Difesa gotica", "text": "La difesa gotica \u00e8 una rara apertura scacchistica, molto simile alla partita dei 3 cavalli dove il Nero rompe la simmetria col Bianco alla terza mossa:\nQuesto impianto \u00e8 conosciuto anche come difesa Winawer e viene scarsamente giocato, se non per stupire il Bianco con un'apertura poco comune. Il Bianco pu\u00f2 comunque scegliere di rientrare nel gambetto J\u00e4nisch della partita spagnola con 4.Ab5. Le alternative sono: l'occupazione del centro con 4.d4 o l'accettazione del gambetto con 4.exf5.\nLa trattazione teorica \u00e8 comunque scarsa al riguardo, in quanto questo impianto \u00e8 ancora meno utilizzato della partita dei 3 cavalli."}
{"id": "449953", "revid": "124927604", "url": "https://it.wikipedia.org/wiki?curid=449953", "title": "ERT (azienda)", "text": "Ell\u012bnik\u012b Radiof\u014dnia T\u012bleoras\u012b A.E. (; in acronimo , ERT) \u00e8 un'azienda pubblica concessionaria dei servizi di telediffusione e radiodiffusione pubblici sul territorio della Grecia.\nFondata nel 1938, fu chiusa nel 2013 per decisione governativa a causa della crisi economica nazionale, venendo dapprima sostituita dalla provvisoria D\u012bmosia T\u012bleoras\u012b (DT) e poi dalla Nea Ell\u012bnik\u012b Radiof\u014dnia, Internet kai T\u012bleoras\u012b (NERIT). Dopo due anni di prosecuzione semi-clandestina delle attivit\u00e0, l'azienda fu riaperta e reintegrata a servizio pubblico nel 2015, sostituendo NERIT.\nDal 1950, fatto salvo il periodo di chiusura, ERT \u00e8 membro dell'Unione europea di radiodiffusione (UER).\nStoria.\nOrigini.\nL'azienda nacque nel 1938 sotto il nome di Yp\u012bresia Radiof\u014dnik\u012bs Ekpomp\u012bs (YPE/\u03a5R\u0395).\nCon l'occupazione tedesca l'azienda fu sostituita dall'An\u014dnym\u012b Etaireia Radiof\u014dnik\u014dn Ekpomp\u014dn (\u0391\u0395\u03a1\u0395/AERE), nata con l'obiettivo di tenere sotto controllo la radiodiffusione del paese occupato. Quando la Grecia fu liberata, venne fondata la Ethniko Idryma Radiof\u014dnias (EIR), da ci\u00f2 che rimaneva delle due aziende precedenti. La EIR nel 1950 fu tra le fondatrici dell'Unione europea di radiodiffusione (UER) e nel 1966 inizi\u00f2 a fornire servizi televisivi.\nSempre nel 1966 nacque l'emittente militare Yp\u012bresia En\u012bmer\u014dse\u014ds Enopl\u014dn Dyname\u014dn (YEED), che fu ampiamente utilizzata come mezzo di propaganda dalla giunta militare che govern\u00f2 la Grecia dal 1967 al 1974. Nel 1982 il governo PASOK la convert\u00ec ad emittente civile con il nome di ERT2. Nel 1987 la EIR ed ERT2 si amalgamarono dando vita alla Ell\u012bnik\u012b Radiof\u014dnia T\u012bleoras\u012b (EPT/ERT), che rinomin\u00f2 i propri canali televisivi ERT1 e ERT2, a cui si aggiunse, nel 1988 ERT3 con sede a Salonicco.\nNel 1997 l'azienda rinomin\u00f2 nuovamente i propri canali televisivi: ERT1 e ERT3 divennero rispettivamente ET1 e ET3 (acronimo di Ellinik\u00ed Tile\u00f3rasi), mentre ERT2 divenne NET (acronimo di Nea Ell\u012bnik\u012b T\u012bleoras\u012b) e si concentr\u00f2 principalmente sulle notizie.\nERT sponsorizz\u00f2 i giochi olimpici del 2004, ospitati dalla capitale greca, e organizz\u00f2, due anni dopo, l'Eurovision Song Contest 2006, in seguito alla vittoria di Helena Paparizou nell'edizione precedente.\nNel 2011 fu annunciato un progetto per la ristrutturazione dell'emittente: ET1 sarebbe stato soppresso e la sua programmazione assorbita da NET e ET3, ERT World avrebbe dovuto modificare la propria programmazione, mentre i canali digitali Cine+ e Sport+ sarebbero stati soppressi. Inoltre fu annunciato che l'azienda non sarebbe pi\u00f9 stata propriet\u00e0 dello Stato pur rimanendo pubblica.\nChiusura.\nL'11 giugno 2013, alle ore 17:45 (UTC+3) fu annunciato che l'azienda avrebbe interrotto le proprie trasmissioni per la fine della giornata con il licenziamento di circa 2 500 impiegati. Le trasmissioni finirono alle 23:11 ora locale (circa un'ora prima rispetto a quanto annunciato). Il 12 giugno anche i domini internet (\"www.ert.gr \", \"www.ert3.gr\" e \"www.voiceofgreece.gr\") dell'azienda furono soppressi.\nIl Consiglio di Stato della Grecia sanc\u00ec che la decisione presa dal governo Samaras, per rispettare l\"'austerity\" imposta alla nazione per superare la crisi economica, era illegittima, tuttavia l'ingiunzione non ebbe seguito.\nLa chiusura repentina dell'emittente caus\u00f2 molto malcontento sia a livello nazionale, con mobilitazioni nei pressi del Radiomegaron di Atene, sia a livello internazionale. L'emittente fu sostituita dalla provvisoria D\u012bmosia T\u012bleoras\u012b (DT) e successivamente dalla neonata Nea Ell\u012bnik\u012b Radiof\u014dnia, Internet kai T\u012bleoras\u012b (NERIT), che fu ammessa nell'UER nel 2014.\nNonostante la chiusura e la sostituzione dell'emittente, alcuni dipendenti continuarono a trasmettere via Ustream e con l'aiuto dell'UER dai trasmettitori che non erano ancora stati soppressi e attraverso il sito ufficiale dell'organizzazione. La trasmissione da parte dell'UER termin\u00f2 il 20 agosto dello stesso anno e la sede di Atene fu sgomberata dalla polizia greca il 7 novembre.\nNonostante la sostituzione e gli sgomberi alcuni dipendenti continuarono a trasmettere sul canale televisivo ET3 (che ha sede a Salonicco) e su diciannove canali radiofonici, gestendo inoltre il proprio portale web, proponendosi come alternativa ai mass media nazionali con il nome di ERT Open.\nRiapertura.\nCon l'insediamento del Governo Tsipras I l'11 giugno 2015, alle ore 4:00, ERT \u00e8 tornata in onda, ed \u00e8 stata riammessa nell'UER. I dipendenti licenziati nel 2013 sono stati reintegrati ed \u00e8 stata inoltre organizzata una festa per celebrare la riapertura dell'azienda.\nTelevisione.\nLe trasmissioni televisive sono iniziate il 23 febbraio 1966 dopo alcuni test nell'arco dell'anno precedente, con il primo canale ERT1, di carattere generalista. Negli anni si sono aggiunti ERT2 (news), ERT3 (regionale) ed ERT World, dedicato ai cittadini greci all'estero.\nTra i programmi televisivi si annoverano \"St\u012bn Ygeia Mas\" (dal greco: Alla nostra salute) condotto da Spyros Papadopoulos, che consisteva in una tavolata conviviale tra amici dove si mangia, si ascolta musica greca e si assiste ai tipici balli locali. Altri programmi seguiti sono \"Echi Gousto\" (trad.\"C'\u00e8 gusto\") un contenitore sullo stile e le tendenze del momento, oltre che sulla cultura, la musica o il teatro, la \"Athl\u012btik\u012b Kyriak\u012b\" (la \"domenica sportiva\" proposta dalla ERT), \"Ouranio Toxo\" (trad.\"Arcobaleno\") un programma per bambini, \"Menoume Ellada\" (trad. \"Restiamo in Grecia\"), incentrato sulla scoperta dei luoghi pi\u00f9 remoti della Grecia, quindi un programma a titolo informativo-turistico, e l\"'EIDISIS\" (il telegiornale). Molto seguito \u00e8 anche l'Eurovision Song Contest, che l'ERT ha organizzato nel 2006. \u00c8 inoltre l'emittente ufficiale dell'intera Souper Ligka Ellada 2, seconda divisione di calcio nazionale\nRadio.\nLe emittenti radiofoniche gestite da ERT sono:\nPer il suo stile e il suo format di programmazione molto interattivo con gli ascoltatori e con un tono sempre amichevole e informale, ERA Sport \u00e8 il canale radiofonico della ERT al quale gli appassionati sportivi ellenici sono pi\u00f9 affezionati. Molto seguito su questa rete \u00e8 il contenitore sportivo \"Mikrof\u014dno Sta Ghypeda\" (trad.\"Microfono sui campi sportivi\") che nell'edizione domenicale offre all'ascoltatore una diretta che inizia dal pomeriggio e perdura fino alla notte di tutti gli eventi sportivi, soprattutto quelli calcistici, della Grecia, ma anche esteri. ERA Sport propone un contenitore informativo ogni ora e uno spazio di informazione prettamente sportiva (le cosiddette \"Athl\u012btikes Edisis\") ogni mezz'ora. Un altro programma molto seguito dagli sportivi greci \u00e8 il \"Pes to eleuthera\" (\"\u03a0\u03b5\u03c2 \u03c4\u03bf \u03b5\u03bb\u03b5\u03c5\u03b8\u03b5\u03c1\u03b1\" trad.\"Dillo liberamente\"), proposto ogni sabato e domenica notte dalle ore 23:00 alle ore 02:00 italiane (un'ora in pi\u00f9 in Grecia) e condotto da D\u012bm\u012btr\u012bs Kaimas, Giannis Papage\u014drgiou, Loukas Loukas, D\u012bm\u012btr\u012bs M\u014dros e, precedentemente, anche da Petros Mavrogiannid\u012bs. La trasmissione consiste di un filo diretto con gli ascoltatori il tutto in un clima amichevole e cordiale e con un sottofondo musicale d'eccezione, la bellissima \"Batucada\" dei Thievery Corporation. Fino al 2004 lo slogan di Era Sport era \"To Olympiak\u00f2 radiofono\" (trad.\"la radio olimpica\") in occasione dei XXVIII giochi olimpici che si sono svolti ad Atene, per poi diventare dal 2005 in \"To Athl\u012btiko Radiofono\" (trad. \"la radio atletica\" o \"la radio sportiva\").\nLa rete radiofonica della ERT comprende anche le emissioni regionali (stazioni radio locali che trasmettono programmi autoprodotti maggiormente nelle ore mattutine e che nel pomeriggio si collegano a rotazione con le principali emittenti nazionali del gruppo, maggiormente con Era Net o Era Sport, mentre Kosmos viene proposta in orari serali.)\nPer quanto riguarda la trasmissione nella Macedonia del Nord, la ERT dispone anche di una stazione radiofonica a parte, denominata ERT 3 Makedonia, che irradia i suoi programmi sulla frequenza locale dei 102.000\u00a0MHz in modulazione di frequenza e su quella in onde medie dei 1044\u00a0kHz. Questa emissione viene anche definita Trito Programma Vrakea per distinguerla dal Trito Programma che \u00e8 quello diffuso su tutto il territorio nazionale.\nParticolare attenzione va prestata anche all'emittente radiofonica FILIA che opera sui 665 kilohertz in onde medie; questa \u00e8 un'altra radio del gruppo ERT che dedica la sua programmazione agli stranieri residenti in Grecia e molto spesso la sera ripete sulla stessa frequenza la programmazione di La Voce della Grecia e di Kosmos.\nNegli orari notturni, ERA Proto Programma, ERA Deftero Programma ed ERA Sport unificano le loro trasmissioni in un programma generalista dove viene proposta una carrellata di musica greca tradizionale, brevi notiziari ed intrattenimento. Questo programma a volte viene proposto anche durante il giorno nelle feste nazionali. Il nome del programma \u00e8 Diktyo Ell\u012bnik\u012bs Radiof\u014dnias (trad. \"Rete radiofonica greca\"). Nel mentre, Kosmos, Filia, ERA Trito e ERT Makedonia proseguono le loro trasmissioni regolari.\nPer quanto riguarda la ricezione delle varie emittenti facenti parte del gruppo, ad Atene \u00e8 possibile ascoltare Pr\u014dto Programma sulle frequenze dei 105.800 e 91.600\u00a0MHz, ERA Deftero Programma sui 103.700\u00a0MHz, ERA Trito Programma sui 90.900\u00a0MHz, ERA Sport sui 101.800 e sui 100.900\u00a0MHz e KOSMOS sui 93.600 e 107.000\u00a0MHz.\nLa ERT disponeva anche di una rete radiofonica in onde medie, cos\u00ec che i segnali delle varie radio risultavano ricevibili anche all'estero e maggiormente nel bacino del Mediterraneo. Per ascoltare ERA NET era quindi necessario sintonizzarsi in AM sui 729\u00a0kHz, ERA Spor era sui 981 e sui 792\u00a0kHz, ERT Makedonias era sui 1044\u00a0kHz mentre KOSMOS veniva programmata, assieme a \"La Voce della Grecia\" sui 665\u00a0kHz di FILIA.\nTra le emissioni delle sedi regionali in AM si annoverano quella di Corf\u00f9 sui 1008\u00a0kHz, di Heraklion sui 954\u00a0kHz, di Chania sui 1512\u00a0kHz, di Zakynthos sui 927\u00a0kHz, di Tripolis sui 1314\u00a0kHz, di Orestiada sui 1080\u00a0kHz, di Komotini sui 1404 kHz e di Patrasso sui 1485\u00a0kHz. Questi impianti di emissione regionale usano una potenza di trasmissione pi\u00f9 bassa rispetto al wattaggio dei trasmettitori usati da Era Net, Filia ed Era Sport, essendo quindi pi\u00f9 difficilmente ricevibili.\nLa Voce della Grecia \u00e8 anche diffusa in onde corte, dalle 5:00 alle 22:00 UTC per l'Europa e dalle 22:00 alle 5:00 UTC per il Nord America sulle frequenze di 9420 e 9935 kHz. Essendo un'emittente multilingue, si rivolge anche ai turisti o agli stranieri stabilmente residenti in Grecia."}
{"id": "449954", "revid": "599013", "url": "https://it.wikipedia.org/wiki?curid=449954", "title": "Ert", "text": ""}
{"id": "449958", "revid": "729019", "url": "https://it.wikipedia.org/wiki?curid=449958", "title": "Castel Mareccio", "text": "Castel Mareccio (\"Schloss Maretsch\" in tedesco) \u00e8 un castello situato nel comune di Bolzano, in pieno centro storico, in una posizione che ne fa una residenza, piuttosto che una costruzione di difesa.\nStoria.\nLa prima menzione del toponimo \"\u201eMoretes\u201c\" risale agli anni 1180/90.\nIl nucleo pi\u00f9 antico del castello, non fu fatto costruire nel 1194, come la bibliografia pi\u00f9 datata ha acriticamente sostenuto, da un certo \"Berthold von Bozen (Bertholdus de Bauzano\"), il quale non starebbe invece in alcuna relazione causale con la fortificazione. \nIl casato di \"Maretsch\" che diede il nome al castello, appare solamente nel 1275 con \"Enricus de Marets\", un ministeriale del conte Mainardo II di Tirolo-Gorizia. Infatti, il torrione principale \u00e8 databile solamente nel Duecento mentre \u00e8 dal Trecento in poi che si susseguirono diverse fasi di ampliamento, di cui fanno parte anche il muro di cortina e i merli. Nel 1431 il castello \u00e8 documentato quale \"\u201eMaretsch bey Botzen\u201c\" e nel 1438 quale \"\u201eMaretsch ober Botzen\u201c\".\nIl ramo bolzanino dei Mareccio si estinse nel 1835, passando al ramo di Naturno e di qui, per matrimonio, alla famiglia Reifer. Quando era di propriet\u00e0 di Christofer Reifer, questi disobbed\u00ec al duca Sigismondo il Danaroso e fu per questo imprigionato e costretto a pagare una multa che comprendeva la cessione al duca del castello e delle sue adiacenze. Sigismondo lo vendette ai signori Metzner (1476), che a loro volta lo vendettero ai R\u00f6mer.\nL'ampliamento pi\u00f9 sostanziale fu voluto proprio dalla famiglia R\u00f6mer verso la met\u00e0 del XVI secolo: le altre quattro torri e gli affreschi nella sala dei cavalieri, nelle torri e nella cappella risalgono a quel periodo, cos\u00ec come il fossato di cinta col ponte. Gli autori dei numerosi affreschi sono ignoti, ma sono senz'altro riferibili alla corte dell'arciduca Sigismondo. I temi degli affreschi sono biblici, ma anche araldici. Anche come riconoscimento per questi lavori, ai R\u00f6mer fu concesso il titolo di baroni dall'arciduca Ferdinando II d'Austria.\nPassato per matrimonio agli Hendl, il castello nel XVII secolo pass\u00f2 prima al convento di Stams, poi a Guidobaldo di Thun, arcivescovo di Salisburgo.\nI Thun lo possedettero fino al 1851, acquistato da Anna von Sarnthein. Questa lo affitt\u00f2 all'erario austriaco e Castel Mareccio divenne per oltre mezzo secolo deposito d'armi.\nDopo l'annessione all'Italia divenne sede dell'Archivio di Stato, ma lo stato della costruzione era tale che si rese necessaria una profonda ristrutturazione (1930/31). Negli anni ottanta l'Archivio fu spostato altrove. Lo acquis\u00ec allora l'azienda di soggiorno e turismo di Bolzano e ne fece sede, dopo un attento e impegnativo restauro sia delle strutture che degli affreschi, di convegni, mostre ed eventi.\nSu una parete della torre di Castel Mareccio \u00e8 presente il \"Sator\", la parola palindroma che contiene il Padre Nostro e l'alfa e l'omega.\nVarie copie del Sator riprodotte senza la traccia sono segnalate in altri castelli:\nCastel Mareccio oggi \u00e8 un centro convegni ma previa prenotazione pu\u00f2 anche essere visitato."}
{"id": "449962", "revid": "3251088", "url": "https://it.wikipedia.org/wiki?curid=449962", "title": "Jacobus Johannes Peter Oud", "text": ""}
{"id": "449970", "revid": "123131887", "url": "https://it.wikipedia.org/wiki?curid=449970", "title": "T\u00f3rshavn", "text": "T\u00f3rshavn (in danese: \"Thorshavn\", in islandese: \"\u00de\u00f3rsh\u00f6fn\", in svedese: \"Torshamn\") \u00e8 la capitale delle Isole F\u00e6r \u00d8er.\nSi trova a sud dell'isola di Streymoy, tra le colline H\u00fasareyn e Kirkjub\u00f8reyn. La popolazione della citt\u00e0 nel 2019 era di 19.165 abitanti (21.926 nell'intero comune nel 2020), circa il 42% dell'intera popolazione dell'arcipelago.\nIl nome \"T\u00f3rshavn\" significa \"porto di Thor\". Fondata nel X secolo, pu\u00f2 essere considerata la capitale pi\u00f9 vecchia dell'Europa settentrionale. I primi coloni vichinghi vennero a T\u00f3rshavn per incontri annuali, in cui si trattavano questioni commerciali.\nLa citt\u00e0 divenne il centro del monopolio commerciale dell'isola che significava che era il solo posto, per gli isolani, dove acquistare e vendere beni fino al 1856, quando \u00e8 stato abolito il monopolio del commercio delle isole, lasciandola aperta al libero commercio.\nGeografia fisica.\nCentro amministrativo, economico e culturale delle isole Faer \u00d8er, T\u00f3rshavn \u00e8 situata nel centro dell'arcipelago, e dalla citt\u00e0 si pu\u00f2 raggiungere in giornata qualsiasi angolo del Paese grazie a un ben sviluppato sistema di autobus e traghetti.\nIl territorio del comune comprende una larga porzione di Streymoy e le isole di Hestur, Koltur e N\u00f3lsoy. Oltre al centro principale di T\u00f3rshavn vi sono altre quindici localit\u00e0: Argir (comune autonomo fino al 1996), Hestur (comune autonomo fino al 2004), Hoyv\u00edk, Hv\u00edtanes, Kaldbak, Kaldbaksbotnur (comune autonomo fino al 1976), Kirkjub\u00f8ur (comune autonomo fino al 2004), Kollafj\u00f8r\u00f0ur, Koltur, Mj\u00f8rkadalur, N\u00f3lsoy (comune autonomo fino al 2004), Nor\u00f0radalur, Sund, Sy\u00f0radalur e Velbasta\u00f0ur.\nT\u00f3rshavn si trova a meno di cinque gradi dal circolo polare artico, il che comporta una grande influenza stagionale nelle ore di luce e di buio.\nIl 21 giugno il sole sorge alle 03:35 e tramonta alle 23:20, mentre le quattro ore circa in cui la nostra stella non \u00e8 visibile sono comunque caratterizzate da una vivida luce crepuscolare; pi\u00f9 nello specifico, il sole non scende mai pi\u00f9 di sei gradi sotto l'orizzonte all'incirca dalla fine di maggio alla met\u00e0 di luglio, garantendo (in caso di cielo sereno) una luminosit\u00e0 naturale anche nelle ore notturne.\nIl 21 dicembre invece il sole sorge alle 09:50 e tramonta alle 15:00, alzandosi di pochi gradi sull'orizzonte e permeando l'ambiente con una timida luce oro-arancione; alba e tramonto sono comunque molto lenti, e se il tempo \u00e8 bello c'\u00e8 luce dalle 08:45 alle 16:00. Tuttavia l'aurora boreale permette di rischiarare alcune delle lunghe notti di quel periodo.\nStoria.\nStoria antica.\nSecondo la Saga dei faroesi, gli emigranti che hanno lasciato la Norvegia per fuggire alla tirannia di Harald I di Norvegia si insediarono nelle isole circa la fine del IX secolo. I coloni vichinghi istituirono un proprio Parlamento chiamato \"ting\". Il principale \"ting\" \u00e8 stato stabilito sulla Tinganes a T\u00f3rshavn nell'825 d.C. Tinganes \u00e8 la penisola che divide il porto in due parti: Eystarav\u00e1g e Vestarav\u00e1g. Il \"ting\" \u00e8 stato seguito da un mercato che \u00e8 gradualmente cresciuto in una zona di scambio permanente.\nPer tutto il Medioevo la penisola ha costituito la parte principale di T\u00f3rshavn. A differenza del resto dei villaggi Faroesi, T\u00f3rshavn non \u00e8 mai stata una distinta comunit\u00e0 agricola. Sotto il dominio norvegese e successivamente danese, i funzionari di governo hanno fatto di T\u00f3rshavn la loro casa. Questo, insieme al fatto che T\u00f3rshavn divenne il centro del monopolio commerciale, ha influenzato lo sviluppo in una direzione diversa.\n1500 - 1800.\nQuando gli attacchi dei pirati divennero abbastanza frequenti, nelle isole Faer \u00d8er divenne una priorit\u00e0 proteggere la citt\u00e0 e il suo commercio. Circa nel 1580 una piccola fortezza, Skansin, fu costruita dall'eroe navale e commerciale Faeroese Magnus Heinason a nord del porto. Successivamente piccole fortificazioni vennero costruite a Tinganes.\nT\u00f3rshavn nel 1584 aveva 101 abitanti. La popolazione era stata divisa in tre gruppi: gli agricoltori e le loro famiglie, i commercianti e i funzionari di governo.\nLe persone che non possedevano terreni, e che non appartenevano agli altri gruppi, furono mandati a fare la guardia sul Skansin senza essere pagati, e per sopravvivere dipendevano dalla elemosina degli agricoltori. A causa di questa situazione penosa T\u00f3rshavn era considerato un posto sgradevole. La fuga verso la pesca divenne l'attivit\u00e0 principale.\nNel 1655 il re Federico III di Danimarca, trov\u00f2 nelle Isole F\u00e6r \u00d8er il suo statista preferito, Kristoffer Gabel, e concesse a lui ed alla famiglia amplissimi privilegi. Il governo della famiglia von Gabel, 1655-1709, \u00e8 noto come Gablat\u00ed\u00f0in. \u00c8 il capitolo pi\u00f9 buio della storia di T\u00f3rshavn. L'amministrazione dei Gabel oppresse gli isolani in vari modi. Il monopolio del commercio era in mano della famiglia ed usato per soddisfare le esigenze di questa, e non per soddisfare le esigenze dei faroesi, in una sorta di dominio feudale. I produttori di beni per la citt\u00e0, soprattutto agricoli, venivano pagati a prezzi imposti dal governo. Ugualmente erano controllate e limitate dal governo le importazioni.\nNel 1673 Tinganes fu devastata da un incendio. Le documentazioni storiche dei Faroesi in mano ai Gabel andarono perdute.\nCi fu un miglioramento delle condizioni a T\u00f3rshavn quando il monopolio del commercio divenne un monopolio reale, nel 1709. Il monopolio reale forniva merci da Copenaghen a T\u00f3rshavn tre volte l'anno. Pertanto T\u00f3rshavn ebbe pi\u00f9 contatti con il mondo esterno rispetto agli altri villaggi. Tuttavia, nel 1709 T\u00f3rshavn venne colpita da un'epidemia di vaiolo, che uccise quasi tutta la popolazione. La citt\u00e0 aveva raggiunto in quel momento una popolazione di 250/300 abitanti. \nDa quel momento T\u00f3rshavn ricominci\u00f2 a svilupparsi in una piccola cittadina in lenta espansione.\nDal 1768 e per 20 anni, a Niels Ryberg venne permesso di portare avanti un ruolo di \"commerciante\", che in realt\u00e0 fu principalmente basato sul contrabbando con l'Inghilterra. Grazie a questo, finalmente i magazzini di T\u00f3rshavn si riempirono di merci, ed i prezzi si abbassarono. Lo spirito commerciale di Ryberg per\u00f2 fu anche quello di comprendere che i magazzini pieni di merci non servivano a nulla se non c'erano i soldi per acquistarle, e quindi incoraggi\u00f2 un traffico commerciale del pescato soprattutto con l'estero, creando cos\u00ec un ricco ceto commerciale peschereccio che induceva ricchezza anche nel resto della popolazione. Il commercio del pesce divenne in seguito la principale risorsa delle isole.\n1800 - presente.\nNel 1856 ogni tipo di monopolio fu abolito, il libero commercio giunse nelle Isole e apr\u00ec le isole F\u00e6r \u00d8er al mondo e trasform\u00f2 l'economia. Tutti i terreni agricoli furono dati in affitto alla popolazione, e furono resi acquistabili dai contadini che li coltivavano. Tale riforma sollev\u00f2 immediatamente la produttivit\u00e0 ed il livello di vita delle persone.\nDa quel momento la popolazione inizi\u00f2 a crescere in maniera decisa.\nNel 1866 T\u00f3rshavn ebbe un Consiglio Comunale. La citt\u00e0 \u00e8 sempre stata il centro pi\u00f9 importante e \"capitale\" delle Isole F\u00e6r \u00d8er. Nel 1909, T\u00f3rshavn divenne una \"citt\u00e0 mercantile\" con prerogative simili a quelle danesi.\nDal 1941 al 1945 fu occupata dagli inglesi dopo l'invasione della Danimarca ad opera dei tedeschi.\nT\u00f3rshavn oggi \u00e8 prospera e piena di attivit\u00e0. Nel 1974 i villaggi vicini Hoyv\u00edk e Hv\u00edtanes sono entrati a far parte della citt\u00e0 e poi del comune. Kaldbak nel 1978, Argir nel 1997, Kollafj\u00f8r\u00f0ur nel 2001 e, infine, nel 2005 Kirkjub\u00f8ur, Hestur e N\u00f3lsoy sono diventate frazioni di T\u00f3rshavn. Il governo Faroese si trova nella penisola di Tinganes, a T\u00f3rshavn. Il parlamento, il L\u00f8gting, che originariamente era decentrato sulla Tinganes, \u00e8 stato trasferito nella piazza centrale della citt\u00e0 nel 1856.\nLa vecchia Cattedrale di T\u00f3rshavn fu costruita nel 1788, e poi in parte ricostruita nel 1865. Dal 1990 \u00e8 Sede Vescovile delle Isole F\u00e6r \u00d8er, a capo della Chiesa nazionale delle F\u00e6r \u00d8er dal 2007.\nSport.\nLa citt\u00e0 \u00e8 sede delle squadre di calcio dell'HB e del B36, le due societ\u00e0 principali che hanno preso parte anche alla Coppa UEFA e alla Champions League. Lo stadio \u00e8 il Gundadalur (8000 spettatori), che ospita anche le partite della nazionale di calcio. Nella stagione 2013-2014 la squadra EB Streymur battendo 5-1 i Lusitanos di Andorra La Vella \u00e8 riuscita a superare il primo turno di qualificazione in una competizione europea per poi essere eliminata al turno successivo.\nIl B36 \u00e8 attualmente l'unica squadra delle isole Far Oer ad aver superato i primi due turni di qualificazione in una competizione europea, nella Uefa Europa League 2020-2021 supera infatti il turno preliminare ed il primo turno."}
{"id": "449971", "revid": "287204", "url": "https://it.wikipedia.org/wiki?curid=449971", "title": "Torshavn", "text": ""}
{"id": "449972", "revid": "44638", "url": "https://it.wikipedia.org/wiki?curid=449972", "title": "Thorshavn", "text": ""}
{"id": "449976", "revid": "4", "url": "https://it.wikipedia.org/wiki?curid=449976", "title": "FSF - F\u00f3tb\u00f3ltssamband F\u00f8roya", "text": ""}
{"id": "449977", "revid": "1783371", "url": "https://it.wikipedia.org/wiki?curid=449977", "title": "The Settlers", "text": "The Settlers \u00e8 un videogioco per PC e Amiga di strategia in tempo reale, ma con un ritmo di gioco pi\u00f9 lento rispetto ai tradizionali titoli dello stesso genere. \u00c8 stato sviluppato dalla Blue Byte Software nel 1993.\nModalit\u00e0 di gioco.\nIl giocatore deve costruire e gestire un insediamento coloniale. I sentieri disegnati dal giocatore, le cui estremit\u00e0 sono denotate da bandiere, permettono la comunicazione e il trasporto di unit\u00e0 e merci. Le merci vengono trasportate da un punto all'altro tramite una catena umana, in cui le unit\u00e0, che stazionano sempre fra due bandiere, prendono una merce da una bandiera e la lasciano presso la bandiera successiva. Presso una bandiera si possono accumulare fino a otto oggetti, e un sistema di priorit\u00e0 permette al giocatore di decidere quali tipi di merci vanno raccolte per prime. Le unit\u00e0 vengono create automaticamente, e inizialmente sono \"disoccupate\". Quando viene costruito un edificio, un'unit\u00e0 viene convertita nel tipo di lavoratore necessario a quell'edificio, ma solo se \u00e8 disponibile il necessario attrezzo. Le unit\u00e0 possono anche essere convertite in combattenti, che servono a conquistare gli insediamenti nemici, se ci sono delle armi disponibili. Gli attrezzi e le armi vengono costruiti da particolari edifici utilizzando il metallo estratto dalle miniere. Il giocatore deve decidere la priorit\u00e0 che hanno i quattro tipi di miniere (ferro, oro, carbone e pietra) nel ricevere il cibo, la priorit\u00e0 che hanno i vari edifici nel ricevere i metalli estratti, e altri aspetti di questo tipo, oltre a posizionare attentamente gli edifici e i sentieri per far circolare velocemente le merci. Vista la complessit\u00e0 delle meccaniche di gioco, una singola partita pu\u00f2 durare anche pi\u00f9 di 50 ore.\nSerie.\n\"The Settlers\" diede inizio a una serie con molti seguiti:"}
{"id": "449978", "revid": "1005847", "url": "https://it.wikipedia.org/wiki?curid=449978", "title": "Senatori della XV legislatura della Repubblica Italiana", "text": "Questo elenco riporta i nomi dei senatori della XV legislatura della Repubblica Italiana dopo le elezioni politiche del 2006."}
{"id": "449982", "revid": "4175", "url": "https://it.wikipedia.org/wiki?curid=449982", "title": "Volta (fiume)", "text": "Il Volta \u00e8 un fiume dell'Africa Occidentale, lungo circa 1500\u00a0km, che sfocia nel golfo di Guinea.\nEtimologia.\nIl nome fu dato dai commercianti d'oro portoghesi del Ghana. \"Volta\", con il significato di \"girare\", svoltare\". Il fiume era il loro limite esplorativo prima di tornare indietro (voltare); d'altra parte, il nome si potrebbe anche riferire ai numerosi meandri che caratterizzano buona parte del corso d'acqua.\nPercorso.\nIl fiume \u00e8 formato dai due rami principali del Volta Bianco (Nukanbe) e del Volta Nero (Mouhoun), che nascono nel Burkina Faso e si congiungono nel territorio del Ghana. Il Volta Bianco riceve le acque del Volta Rosso (Nazinon), che solca la parte centrale del Burkina Faso. Il Volta Nero per un tratto segna il confine tra il Burkina Faso e il Ghana e successivamente tra il Ghana e la Costa d'Avorio. La foce \u00e8 a estuario.\nUtilizzi.\nIl Volta alimenta il lago omonimo, nato con la costruzione della diga di Akosombo nel 1966, che rappresenta il pi\u00f9 grande lago artificiale al mondo.\nBacino idrografico.\nIl bacino idrografico del fiume Volta costituisce la maggior parte del territorio del Ghana. I principali affluenti sono i fiumi Oti, Sene e Afram.\nStoria.\nIl fiume Volta ha dato il nome all'ex colonia francese dell'Alto Volta prima che fosse rinominata Burkina Faso nel 1984."}
{"id": "449983", "revid": "742538", "url": "https://it.wikipedia.org/wiki?curid=449983", "title": "Linearit\u00e0 (elettronica)", "text": "Il termine linearit\u00e0 in elettronica si riferisce ad una propriet\u00e0 di un sistema che indica come le sue uscite (risposte) possano mettersi in relazione lineare con i suoi ingressi.\nIn un sistema lineare \u00e8 possibile studiare il comportamento tramite il principio di sovrapposizione lineare delle cause e degli effetti (PSCE), ovvero si pu\u00f2 calcolarne le uscite (risposte) come somma lineare delle singole risposte ai vari ingressi, presi uno alla volta.\nCi\u00f2 permette di semplificare enormemente lo studio dei sistemi lineari rispetto a quelli non lineari, dove cio\u00e8, le uscite dipendono dalla combinazione non lineare degli ingressi, che vanno perci\u00f2 studiati tutti simultaneamente. L'esistenza di un termini di correlazione che dipendono contemporaneamente da pi\u00f9 ingressi del sistema, impedisce di scomporre il problema iniziale in sottoproblemi simili pi\u00f9 semplici.\nIl PSCE non vale nei sistemi non lineari; mentre \u00e8 applicabile a quelli lineari nei quali i termini di correlazione sono tutti nulli.\nAlcuni sistemi lineari, rimangono tali solo per certi intervalli delle ampiezze degli ingressi, diventando per esempio non lineari e presentando saturazione, per ampiezze che superano certe soglie.\nUn esempio tipico di sistema elettronico lineare, \u00e8 quello di un amplificatore lineare per segnali audio. Per segnali che non superino i suoi limiti di linearit\u00e0, \u00e8 possibile prevedere l'uscita come somma delle uscite prodotte amplificando le diverse frequenze presenti nel segnale d'ingresso, e quindi prevedere che la forma del segnale d'uscita \u00e8 una copia amplificata di quella d'ingresso, indipendentemente dalla frequenze presenti.\nCi\u00f2 semplifica lo studio del sistema, dato che non \u00e8 necessario studiare il suo comportamento con tutti i brani musicali, ma solo garantire che questi ultimi presentino solo frequenze nell'intervallo di amplificazione lineare e che l'ampiezza massima non superi una certa soglia per evitare saturazione e distorsione."}
{"id": "449984", "revid": "287204", "url": "https://it.wikipedia.org/wiki?curid=449984", "title": "Tabernacolo di Santa Maria della Tromba", "text": "Il Tabernacolo di Santa Maria della Tromba si trova in via Orsanmichele a Firenze, su una cantonata del palazzo dell'Arte della Lana.\nStoria.\nIl tabernacolo proviene dall'angolo tra via Calimala e piazza del Mercato Vecchio (attuale piazza della Repubblica), smantellata alla fine dell'Ottocento per far spazio ai nuovi palazzi della piazza \"risanata\".\nIl suo nome derivava da quello di un vicolo detto \"della Tromba\", ove risiedevano i \"trombetti\" del Comune. Era il pi\u00f9 grande tabernacolo di Firenze, tanto che quando venne chiuso il vicolo della Tromba, venne ingrandito fino a diventare un vero e proprio oratorio, con la pittura del tabernacolo che ne decorava l'altare. Esso confinava, sul retro, con la chiesa di Sant'Andrea\nNel 1321 pass\u00f2 alla custodia dell'Arte dei Medici e Speziali, che avevano la propria sede a poca distanza. Pi\u00f9 tardi l'oratorio venne dismesso e il vano utilizzato come bottega. Il tabernacolo venne ricostruito nel Seicento e, dopo gli sventramenti ottocenteschi, venne ricostruito all'angolo del palazzo dell'Arte della Lana, restaurato nel 1905 dall'architetto Enrico Lusini.\nLa lunetta affrescata, molto sciupata, venne invece ricoverata nel Museo di San Marco (la sinopia \u00e8 nella vicina Accademia delle arti del disegno).\nDescrizione.\n\u00c8 composto da un protiro persile, chiuso da una grata. Contiene la tavola dipinta da Jacopo del Casentino (prima del 1347) con la \"Madonna in trono, Angeli e Santi\", con sopra l\"'Incoronazione della Vergine\" di Niccol\u00f2 di Pietro Gerini (1380-1385). Ai lati si trovano dipinti gli stemmi delle pi\u00f9 importanti famiglie storiche di Firenze, che completano idealmente il ciclo araldico ottocentesco del palazzo dell'Arte della Lana, con gli stemmi antichi del Comune, dei Gonfaloni, dei Quartieri storici e delle Arti di Firenze nel vano dello scalone. In posizione predominante vennero aggiunti anche gli stemmi di Margherita e Elena di Savoia.\nIn basso si pu\u00f2 notare il livello raggiunto dall'Arno nel 1966."}
{"id": "449985", "revid": "287204", "url": "https://it.wikipedia.org/wiki?curid=449985", "title": "Rene Barrientos Ortu\u00f1o", "text": ""}
{"id": "449987", "revid": "1573940", "url": "https://it.wikipedia.org/wiki?curid=449987", "title": "Chiesa di San Tommaso (Firenze)", "text": "La chiesa di San Tommaso si trovava in piazza del Mercato Vecchio a Firenze. Venne demolita assieme alla quasi totalit\u00e0 delle architetture della zona per far spazio ai nuovi edifici su piazza Vittorio Emanuele II, oggi piazza della Repubblica. Sul suo sito sorge oggi l'Hotel Savoy.\nStoria e descrizione.\nLa chiesa, fatta edificare dalla famiglia Sizii e caratterizzata al pari delle altre chiesette della zona da una rampa di scale per l'accesso, disponeva di un avancorpo sulla facciata e si trovava vicino alle antiche case dei Medici, che qui si erano inizialmente stabiliti dopo essere arrivati in citt\u00e0 dal Mugello verso il XII secolo.\nLa chiesa era vicina anche al sito originario del Tabernacolo di Santa Maria della Tromba, che doveva il suo nome ai legnaioli concentrati in questa zona, i quali fabbricavano arredi e strumenti musicali, tra i quali, appunto, le trombe."}
{"id": "449988", "revid": "15756", "url": "https://it.wikipedia.org/wiki?curid=449988", "title": "Chiesa di Santa Maria in Campidoglio (Firenze)", "text": "La chiesa di Santa Maria in Campidoglio, detta popolarmente \"la Palla\", era una chiesa di Firenze situata nella zona del Mercato Vecchio. Si affacciava sull'omonima piazza (una piazzetta), che si apriva sull'attuale via de' Brunelleschi (allora via de' Rigattieri); Aveva il fianco nord sulla \"piazza\" dei Pollaioli e quello sud su chiasso che portava a quella della Paglia. Oggi si troverebbe pi\u00f9 o meno al posto dell'ex-Gambrinus.\nStoria e descrizione.\nLa chiesa era una delle pi\u00f9 antiche all'interno delle prime mura e il nome si pensa che derivi dal fatto che fosse stata costruita sull'antico campidoglio romano di Florentia. La tradizione la voleva fondata da Carlo Magno, ma la prima menzione sicura risale a una pergamena del 19 gennaio 1179. In due contratti datati 1190 e 1201, riportati da Richa, \u00e8 ricordata anche come \"Santa Maria Hodegitria\", termine greco che significa \"guida [per i viandanti]\". Nel lami \u00e8 anche ricordata come chiesa di Santa Maria \"ad Forum vetus\".\nAll'interno aveva una struttura paleocristiana, con una zona per i catecumeni senza altare, la zona per i fedeli, rialzata di cinque gradini e con altare, e la zona per il clero, con coro rialzato di altri quattro gradini. L'altare maggiore era decorato da un'importante \"Annunciazione\" di Giotto, oggi perduta. Tale schema, sebbene ringiovanito da restauri barocchi che ne distrussero gli amboni, rest\u00f2 sostanzialmente invariato fino alla sua demolizione.\nNel 1362 la famiglia Alfieri Strinati, che aveva il patronato sulla chiesa, finanzi\u00f2 una prima ristrutturazione, che fece mettere sulla facciata lo stemma familiare e le chiavi incrociate in onore a papa Urbano V. La famiglia nel XVI secolo venne esiliata dai Medici e i loro beni confiscati; si rifugiarono a Cesena e il patronato venne allora preso dalla Parte Guelfa.\nNel 1577 sub\u00ec un secondo restauro a carico della famiglia Ubaldini, che era responsabile di tutti e tre i suoi altari. La chiesa era anche luogo di sepoltura della famiglia Tosinghi e vi era seppellito il pittore Antonio del Pollaiolo.\nCome altre chiese minori del centro, con giurisdizione e rendite ridotte, venne sconsacrata dal Granduca Pietro Leopoldo nel 1785, spogliata delle opere d'arte e destinata ad altri usi.\nIn seguito divenne l'albergo \"della Palla\", frequentato da prostitute, che doveva forse il suo nome a una contrazione della vicina piazzetta della Paglia.\nGi\u00e0 poco riconoscibile, se non fosse per l'antica scalinata, tipica delle chiese di quest'area, venne demolita dopo il 1888 assieme a tutta la zona del Mercato Vecchio per far spazio agli edifici attorno a piazza Vittorio Emanuele II, l'odierna piazza della Repubblica. Durante la demolizione furono riscoperte le antiche e solidissime volte del transetto, le tracce dell'abside al piano originario, e un cassone funerario paleocristiano.\nTra le opere d'arte presenti, oltre a quelle gi\u00e0 citate, erano presenti un \"Sant'Antonio\" della fine del Duecento o del primo Trecento, un\"'Immacolata\" di Pier Dandini"}
{"id": "449990", "revid": "1632387", "url": "https://it.wikipedia.org/wiki?curid=449990", "title": "Aglio e Olio", "text": "Aglio e Olio \u00e8 un EP dei Beastie Boys uscito nel 1995."}
{"id": "449991", "revid": "1543377", "url": "https://it.wikipedia.org/wiki?curid=449991", "title": "Cristina Scabbia", "text": "Nel 1996 \u00e8 entrata stabilmente nel gruppo, che ha debuttato due anni dopo con l'EP omonimo. Da allora con i Lacuna Coil hanno pubblicato un altro EP e otto album che hanno ottenuto buoni piazzamenti in tante classifiche di vendita, in particolare negli Stati Uniti d'America (sono stati presenti con sei album consecutivi nella Billboard 200, risultato mai ottenuto prima da altri artisti italiani) e nel Regno Unito. La band ha inoltre partecipato a tour mondiali di grande successo sia da headliner sia in collaborazione con artisti come Anthrax, Epica, Iron Maiden, Marilyn Manson, Megadeth, Metallica, Moonspell, Mot\u00f6rhead, Rob Zombie, The Gathering, Type O Negative e Within Temptation.\nNel 2006 \u00e8 stata inserita alla posizione numero 94 nella classifica dei 100 migliori cantanti metal di tutti i tempi stilata da \"Hit Parader\".\nBiografia.\nDopo aver conseguito il diploma di tecnico della grafica e della pubblicit\u00e0, ha svolto varie professioni che le hanno permesso di autosostenersi nella carriera musicale: da barista a cameriera, da cuoca a commessa, da pony express a segretaria.. Ha iniziato a cantare professionalmente attorno al 1990, quando ancora lavorava come barista di sera e come commessa durante il giorno, interpretando musica soul e, soprattutto, dance; grazie a degli amici dj, partecipa infatti ad alcuni brani dance italiani di quell'epoca, campionando la propria voce.\nSi \u00e8 avvicinata all'heavy metal nei primi anni novanta grazie all'incontro con Marco Coti Zelati, bassista dei Lacuna Coil, partecipando alla band come voce di supporto al cantante Andrea Ferro, poi come cantante principale insieme allo stesso Ferro.\nNel 2004 ha cantato il brano \"I'm That\" con Franco Battiato, nel disco \"X Stratagemmi\", ed \u00e8 apparsa nel video live e nell'omonimo album \"Un soffio al cuore di natura elettrica\", sempre di Battiato, del 2005. Dal 2006 partecipa al progetto musicale e umanitario Rezophonic in favore della costruzione di pozzi d'acqua in Kenya in collaborazione con Amref (un pozzo costruito in Kajado porta il suo nome in segno di gratitudine); insieme a lei sono presenti, tra gli altri, Mario Riso, Giuliano dei Negramaro, Jovanotti, Francesco de Le Vibrazioni, Pino Scotto e i Bluvertigo. Assieme al progetto Rezophonic, nel 2008 Cristina Scabbia ha cantato ospite con L'Aura nel brano \"Basta!\" in occasione della 58\u00aa edizione del Festival di Sanremo.\nNel 2007 ha duettato con Dave Mustaine nella nuova versione di \"\u00c0 tout le monde\", inclusa nel disco dei Megadeth \"United Abominations\". Nello stesso anno ha cantato in \"S.O.S. (Anything but Love)\", presente nell'album \"Worlds Collide\" degli Apocalyptica.\nNel 2008 ha collaborato con gli Alter Bridge per la reincisione di \"Watch Over You\".\nNel 2013 ha collaborato con gli Ayreon interpretando il ruolo della madre nell'album \"The Theory of Everything\".\nNel 2017 \u00e8 stata coinvolta da Tarja Turunen nella registrazione di una cover di \"Feliz Navidad\", collaborazione discografica a stampo benefico; assieme a loro hanno cantato anche Simone Simons, Floor Jansen, Sharon den Adel, Hansi K\u00fcrsch, Michael Monroe, Elize Ryd, Timo Kotipelto, Joe Lynn Turner, Doro Pesch, Tony Kakko e Marko Saaresto. Il singolo \u00e8 stato pubblicato l'8 dicembre e tutti i suoi ricavati sono andati in beneficenza a favore degli sfollati di Bermuda, isola caraibica devastata dall'Uragano Irma. L'etichetta discografica earMUSIC si \u00e8 inoltre impegnata a raddoppiare la cifra raggiunta.\nNel 2018 partecipa in veste di giudice alla quinta edizione di \"The Voice of Italy\", insieme a J-Ax, Francesco Renga e Al Bano."}
{"id": "449993", "revid": "41986", "url": "https://it.wikipedia.org/wiki?curid=449993", "title": "Indogermani", "text": ""}
{"id": "449994", "revid": "599013", "url": "https://it.wikipedia.org/wiki?curid=449994", "title": "Latrell Sprewell", "text": "Caratteristiche tecniche.\nAlto 196\u00a0cm, per un peso forma di circa 88\u00a0kg, Sprewell \u00e8 stato soprattutto uno \"slasher\", un penetratore dotato anche di un buon tiro da tre punti.\nCarriera.\nL'esperienza con Don Nelson.\nSprewell frequenta il college ad Alabama e si dichiara eleggibile per il draft NBA 1992. Viene chiamato come 24\u00aa scelta assoluta dai Golden State Warriors. Agli ordini di coach Don Nelson Sprewell ha un buon esordio che gli vale l'inclusione nel secondo quintetto ideale dei \"rookie\". I Warriors mancano per\u00f2 l'accesso ai play-off nonostante la squadra veda tra le sue stelle Chris Mullin e Tim Hardaway. L'anno dopo i Warriors arrivano ai play-off ma vengono subito eliminati dai Phoenix Suns. Le stagioni successive sono un disastro per i Warriors che cedono molti elementi della loro squadra come Chris Webber, Tim Hardaway e Chris Mullin. Sprewell gioca nei Warriors fino all'inizio della stagione 1997-98.\nL'aggressione e la sospensione.\nSprewell nei Warriors ha un rapporto negativo con l'allenatore italoamericano P.J. Carlesimo. Come altri suoi compagni di squadra ritiene gli allenamenti troppo duri e l'allenatore non in grado di gestire la squadra. Durante un allenamento della stagione 1997-98 Carlesimo afferma che Sprewell non si sta impegnando abbastanza nella sessione di tiro a cui partecipava: Latrell viene mandato negli spogliatoi e per lui l'allenamento \u00e8 finito. Nell'andare a cambiarsi Sprewell si dirige verso l'allenatore, insultandolo pesantemente e arrivando a mettergli le mani addosso. Successivamente si reca negli spogliatoi; torna per\u00f2 immediatamente in campo e prende Carlesimo per il collo sbattendolo contro il muro, tanto che i suoi compagni devono intervenire per evitare che la situazione degeneri. La notizia dell'aggressione suscita grande clamore e la dirigenza NBA commina a Sprewell una sospensione esemplare, che lo porta a star fuori dal campo fino all'inizio della stagione 1998-99. Il suo contratto viene rescisso d'ufficio.\nLa finale NBA.\nSprewell fa per\u00f2 una notevole polemica per il fatto che con la rescissione del contratto aveva perso tutti i soldi che gli spettavano. Viene rimesso sotto contratto dai Warriors per volont\u00e0 della dirigenza NBA che aveva visto la sua immagine gi\u00e0 abbastanza rovinata dalle polemiche che erano presenti sui giornali; inoltre la rescissione, pur avendolo danneggiato dal punto di vista economico, avrebbe in un certo senso \"premiato\" Sprewell dal punto di vista sportivo. Il giocatore avrebbe infatti potuto firmare per qualunque squadra desiderasse, magari con una con buone chance di titolo, lasciando i mediocri Warriors che avrebbero perso il loro miglior elemento senza guadagnarci nulla. Sprewell viene cos\u00ec reintegrato in rosa e immediatamente ceduto ai New York Knicks in cambio di John Starks e Chris Mills. A New York Latrell trova una squadra a met\u00e0 della transizione tra l'era di Patrick Ewing e quella di Allan Houston. Sprewell gioca partendo dalla panchina e diventa immediatamente uno dei beniamini del Madison Square Garden. Nell'anno del lockout i Knicks arrivano ai play-off per pochissimo, con l'ultimo posto disponibile. Al primo turno incontrano i Miami Heat che sono favoriti nello scontro; le partite sono delle vere battaglie e i Knicks riescono a strappare la vittoria. Galvanizzati da questo successo i Knicks marciano compatti nella post-season, battendo prima gli Atlanta Hawks in 4 partite e gli Indiana Pacers in 6 partite. New York diventa la prima squadra a raggiungere la finale NBA partendo dall'ultimo posto del tabellone dei play-off. In finale i Knicks devono rinunciare a Ewing e durante la serie perdono anche Larry Johnson: non hanno quindi armi da contrapporre ai San Antonio Spurs di David Robinson e Tim Duncan e vengono sconfitti in 5 partite. L'anno dopo i Knicks ci riprovano, ma dopo aver sconfitto i Toronto Raptors e gli Heat, perdono dagli Indiana Pacers in 6 partite. \u00c8 la fine del ciclo: l'anno dopo vengono eliminati al primo turno dai Raptors e nella stagione 2001-02 non raggiungono la post-season. Sprewell comincia a diventare inviso alla dirigenza nonostante continui ad essere il beniamino del pubblico. Viene ceduto nel luglio 2003 ai Minnesota Timberwolves.\nL'arrivo a Minneapolis.\nNel Minnesota Sprewell trova un ambiente pronto a vincere, una squadra con Kevin Garnett e Sam Cassell. I Wolves raggiungono i play-off e marciano spediti, riuscendo a battere i Sacramento Kings in 7 partite. Arrivano alla finale della Western Conference perdendo diversi giocatori per infortunio: Cassell non riesce a dare un grande contributo e il playmaker di riserva Troy Hudson \u00e8 anch'egli infortunato. Perdono cos\u00ec contro i Los Angeles Lakers in 6 gare. L'anno dopo sia Sprewell che Cassell polemizzano con la dirigenza dei Wolves per il rinnovo del contratto. Una squadra che l'anno prima era stata la seconda nella Conference, nella stagione 2004-05 non arriva ai play-off. Nell'estate 2005 Sprewell afferma di attendere un'offerta economica adatta a lui. Aspetta tutta la stagione 2005-06 senza ottenere un compenso soddisfacente, dopodich\u00e9 decide di ritirarsi."}
{"id": "449996", "revid": "1543377", "url": "https://it.wikipedia.org/wiki?curid=449996", "title": "Linearit\u00e0 (matematica)", "text": "In matematica, la linearit\u00e0 \u00e8 una relazione che intercorre fra due o pi\u00f9 enti matematici. Intuitivamente, due quantit\u00e0 sono in relazione lineare se tra loro sussiste una qualche forma di proporzionalit\u00e0 diretta.\nAd esempio, la legge formula_1 correla linearmente formula_2 e formula_3: se formula_3 raddoppia, anche formula_2 raddoppia. Il significato esatto del termine \"linearit\u00e0\" dipende tuttavia dal contesto in cui il termine viene adoperato.\nRelazione lineare tra vettori.\nIn algebra, \"n\" vettori formula_6 appartenenti a uno spazio vettoriale definito sul corpo formula_7 sono linearmente dipendenti se intercorre tra di essi una relazione del tipo:\ndove formula_9 non sono tutti nulli. Se invece l'eguaglianza \u00e8 soddisfatta solo per formula_10 i vettori sono linearmente indipendenti. Se un vettore formula_11 pu\u00f2 essere scritto nel modo seguente:\nallora formula_11 \u00e8 una combinazione lineare dei vettori formula_6. In particolare, lo spazio formula_15 delle combinazioni lineari dei vettori formula_16 prende il nome di sottospazio generato da tali vettori, ed \u00e8 un sottospazio vettoriale dello spazio di cui questi vettori fanno parte. \u00c8 immediato dimostrare che un vettore formula_11 \u00e8 combinazione lineare di formula_18 se e solo se i vettori formula_19 sono linearmente dipendenti.\nApplicazioni lineari.\nUn'applicazione formula_20 definita da un formula_21-spazio vettoriale formula_22 a un formula_21-spazio formula_24 \u00e8 lineare se, per ogni coppia di elementi formula_25 e formula_26 appartenenti a formula_22 su cui agisce la funzione e per ogni coppia di scalari formula_28 e formula_29 per cui tale funzione pu\u00f2 essere moltiplicata, vale la relazione:\nIn generale, un'applicazione che preservi le leggi di composizione tra due insiemi dotati della stessa struttura \u00e8 detto omomorfismo. A seconda della struttura definita su tali insiemi si parla quindi di omomorfismo di gruppi, di anelli, di spazi vettoriali e di algebre.\nUna funzione in formula_31 variabili formula_32 (dove i formula_33 sono formula_7-spazi vettoriali) che sia lineare in tutte le sue variabili:\n\u00e8 detta multilineare. Ad esempio, il prodotto scalare euclideo \u00e8 una forma bilineare.\nEquazioni lineari.\nEquazioni algebriche.\nUn'equazione algebrica in \"n\" incognite formula_37 si dice lineare se \u00e8 della forma:\ndove i coefficienti (costanti) formula_39 non sono tutti nulli. Equivalentemente, un'equazione algebrica nell'incognita formula_40 \u00e8 lineare se esistono un vettore formula_41, dove formula_7 \u00e8 un campo, e un elemento formula_43 per cui si pu\u00f2 scrivere:\nIl simbolo formula_45 denota il prodotto scalare ordinario definito sullo spazio formula_46.\nUn'equazione lineare pu\u00f2 ammettere o meno soluzioni a seconda del campo a cui si richiede appartengano le componenti di formula_47. Un'equazione lineare ammette sempre soluzioni nel campo razionale se sono razionali i coefficienti formula_48, o nel campo reale se i coefficienti sono reali. Queste soluzioni si ottengono ponendo a parametro tutte le incognite tranne quella rispetto alla quale si risolve. Ad esempio, se formula_49 l'equazione di cui sopra ammette l'insieme di soluzioni:\ndove si sono definiti i parametri liberi formula_51.\nSistemi di equazioni.\nUn sistema lineare di equazioni algebriche \u00e8 una collezione di \"m\" equazioni lineari, ciascuna nelle \"n\" incognite formula_52, le cui soluzioni sono soluzioni di tutte le equazioni del sistema. Equivalentemente, l'insieme delle soluzioni del sistema \u00e8 l'intersezione degli insiemi di soluzioni di tutte le equazioni. A ogni sistema lineare pu\u00f2 essere associata una matrice formula_2 di dimensione formula_54, il cui elemento formula_55 rappresenta il coefficiente dell'\"i\"-esima equazione nella \"j\"-esima incognita. Se allora formula_47 \u00e8 l'\"n\"-vettore che ha per componenti le incognite, e formula_57 \u00e8 l'\"m\"-vettore dei termini noti, l'intero sistema si pu\u00f2 scrivere:\nche equivale a:\nUn sistema del genere pu\u00f2 essere \"impossibile\" se non ammette soluzioni, \"determinato\" se ammette una e una sola soluzione e \"indeterminato\" se ammette pi\u00f9 di una soluzione. Se il campo formula_7 in cui si stanno cercando le incognite ha cardinalit\u00e0 infinita, un sistema indeterminato ammette infinite soluzioni: questo perch\u00e9 l'insieme delle soluzioni di un sistema lineare \u00e8 un sottospazio affine di formula_7. Pi\u00f9 precisamente:\nin particolare, lo spazio formula_63 delle soluzioni del sistema omogeneo associato \u00e8 uno spazio vettoriale, poich\u00e9:\nEsiste un teorema che mette in relazione il rango della matrice formula_2 con la risolubilit\u00e0 del sistema.\nEquazioni differenziali.\nUn'equazione differenziale ordinaria \u00e8 lineare se \u00e8 della forma:\ncon qualche formula_67.\nIn questo caso, la linearit\u00e0 dell'equazione si esprime nel fatto che le varie derivate di formula_26 compaiono tutte al primo grado (o a grado zero). La dicitura \"lineare\" \u00e8 motivata dal fatto che l'operatore:\n\u00e8 lineare, cio\u00e8 se formula_70 \u00e8 soluzione di formula_71 e formula_72 \u00e8 soluzione di formula_73 allora formula_74 \u00e8 soluzione di formula_75. In altri termini, vale la relazione:\nLuoghi geometrici.\nLa rappresentazione cartesiana di un'equazione lineare in \"n\" incognite \u00e8 un iperpiano \"n-1\"-dimensionale immerso nell'\"n\"-spazio. Ad esempio, l'equazione:\nindividua una retta sul piano (x,y), mentre all'equazione:\ncorrisponde un piano nello spazio (x,y,z). Queste equazioni sono dette in \"forma implicita\", laddove le corrispettive \"forme esplicite\" sarebbero:\nrispetto alla coordinata \"y\", e:\nrispetto alla coordinata \"z\"."}
{"id": "449999", "revid": "36426", "url": "https://it.wikipedia.org/wiki?curid=449999", "title": "Chiesa di Santa Maria in Verzaia", "text": ""}
{"id": "450001", "revid": "36426", "url": "https://it.wikipedia.org/wiki?curid=450001", "title": "Chiesa di San Lorenzino", "text": ""}
{"id": "450002", "revid": "7336", "url": "https://it.wikipedia.org/wiki?curid=450002", "title": "Scolmatore del Reno", "text": ""}
{"id": "450003", "revid": "7336", "url": "https://it.wikipedia.org/wiki?curid=450003", "title": "Cavo napoleonico", "text": ""}
{"id": "450004", "revid": "7336", "url": "https://it.wikipedia.org/wiki?curid=450004", "title": "Scolmatore di Reno", "text": ""}
{"id": "450006", "revid": "7336", "url": "https://it.wikipedia.org/wiki?curid=450006", "title": "Salvatonica", "text": ""}
{"id": "450012", "revid": "1543377", "url": "https://it.wikipedia.org/wiki?curid=450012", "title": "Alberto Bevilacqua", "text": "Biografia.\nIl padre, Mario Bevilacqua, aviatore acrobata dell\u2019aria, epurato per aver partecipato alle avventure militari e aeronautiche di Italo Balbo, spos\u00f2 la madre Lisa Cantadori, rimasta incinta diciottenne, quattro anni dopo la sua nascita. Cominci\u00f2 a pubblicare i suoi scritti nei primi anni cinquanta su invito di Mario Colombi Guidotti, responsabile del supplemento letterario della \"Gazzetta di Parma\". La sua prima raccolta di racconti, \"La polvere sull'erba\" (1955), ebbe l'apprezzamento di Leonardo Sciascia.\nNel 1961 pubblic\u00f2 la raccolta di poesie \"L'amicizia perduta\". Il suo primo successo editoriale fu il romanzo \"La Califfa\" (1964). Il romanzo seguente, \"Questa specie d'amore\", vinse il Premio Campiello (1966). Di entrambi i romanzi Bevilacqua stesso curer\u00e0 poi la trasposizione cinematografica, vincendo con \"Questa specie d'amore\" il David di Donatello per il miglior film.\nNel 1989 \u00e8 vicepresidente della commissione di selezione per la quarantesima edizione del Festival della Canzone Italiana (1990).\nIl 10 marzo 1995 venne chiamato a comparire in sede processuale nell'ambito del processo contro Pietro Pacciani per i delitti del Mostro di Firenze, in quanto persona offesa dal reato di calunnia aggravata, perpetrata nei suoi confronti da Annamaria Ragno e Gabriella Pasquali Carlizzi.\nNel 2010 la collana \"I Meridiani\" gli dedic\u00f2 un volume.\nIl 26 gennaio 2013 venne ricoverato presso la clinica privata Villa Mafalda di Roma per l'aggravarsi di uno scompenso cardiaco da cui era stato colpito l'ottobre precedente. Le condizioni, apparse subito preoccupanti a causa di una presunta infezione delle vie respiratorie, si erano poi stabilizzate. La compagna Michela Miti present\u00f2 un esposto alla procura della Repubblica di Roma, in quanto lo scrittore sarebbe stato trattato \"come un ostaggio\" della clinica, che non l'avrebbe trasferito in una struttura pubblica. In seguito il pm della procura romana apr\u00ec un fascicolo d'inchiesta nei confronti della clinica Villa Mafalda.\nBevilacqua mor\u00ec a Roma il 9 settembre 2013. \u00c8 sepolto nel cimitero della Villetta a Parma."}
{"id": "450014", "revid": "5695", "url": "https://it.wikipedia.org/wiki?curid=450014", "title": "Poema sinfonico", "text": "Il poema sinfonico \u00e8 una composizione musicale per orchestra, solitamente in un solo movimento, di ampio respiro che sviluppa musicalmente un'idea poetica, ispirata alle pi\u00f9 svariate occasioni extra-musicali: un'opera letteraria in versi (\"Les pr\u00e9ludes\" di Franz Liszt) o in prosa (\"Don Chisciotte\" di Richard Strauss), un'opera figurativa o filosofica (\"Cos\u00ec parl\u00f2 Zarathustra\" di Richard Strauss), un omaggio a luoghi od occasioni particolari (\"I pini di Roma\", \"Le fontane di Roma\", \"Feste romane\" di Ottorino Respighi), ma anche una puramente libera intuizione del compositore (\"Una saga\" di Jean Sibelius).\n\u00c8 in sintesi un particolare tipo di composizione orchestrale suddiviso (\"Cos\u00ec parl\u00f2 Zarathustra\" di Strauss) o no (\"Les Preludes\" di Liszt) in movimenti e spesso figurativamente molto chiaro: sono evidenti le immagini che il compositore vuole suggerire, attraverso il cambio di registro, di timbro e di intensit\u00e0 sonora.\n\u00c8 una derivazione diretta della musica a programma che fu una delle forme predilette dai musicisti romantici, ad esempio Hector Berlioz nella sua \"Sinfonia fantastica\" e nell\"'Aroldo in Italia\".\nTra i musicisti che pi\u00f9 svilupparono questo tipo di composizione si devono citare tra gli altri: Liszt (che coni\u00f2 il termine), \u010cajkovskij, Dvo\u0159\u00e1k, Richard Strauss, Smetana, Sibelius e Respighi.\nSmetana in particolare compose \"La mia patria\" (1873-1879), opera in cui confluiscono ben sei poemi sinfonici."}
{"id": "450021", "revid": "77358", "url": "https://it.wikipedia.org/wiki?curid=450021", "title": "Parco Regionale dei Sassi di Rocca Malatina", "text": ""}
{"id": "450028", "revid": "767487", "url": "https://it.wikipedia.org/wiki?curid=450028", "title": "Giornata mondiale della giovent\u00f9 1997", "text": "La Giornata mondiale della giovent\u00f9 1997 ha avuto luogo dal 19 al 24 agosto 1997 a Parigi.\nIl tema dell'incontro \u00e8 stato \"Maestro dove abiti? Venite e vedrete\" (Gv 1,38-39). All'incontro hanno partecipato circa 1.200.000 giovani.\nScelta della sede.\nPapa Giovanni Paolo II annunci\u00f2 di aver scelto Parigi come sede del XII Incontro Internazionale durante la celebrazione di chiusura della Giornata mondiale della giovent\u00f9 di Manila (Angelus del 15 gennaio 1995) davanti a cinque milioni di persone, con queste parole:\n\"Oggi desidero annunciare che la prossima Giornata mondiale della giovent\u00f9 verr\u00e0 celebrata a Parigi, in Francia, nell'estate del 1997. Maria del Nuovo Avvento! A te affidiamo le preparazioni per questo prossimo gioioso incontro nel cuore dell'Europa.\"\nLa scelta della nazione culla dell'Illuminismo e dell'ateismo non \u00e8 stata affatto casuale.\nNel messaggio di invito all'incontro del 15 agosto 1996 il Papa, invitando i giovani a partecipare l'anno successivo alla Giornata mondiale della giovent\u00f9 di Parigi ha detto:\n\u00abViviamo in un'epoca di grandi trasformazioni, nella quale tramontano rapidamente ideologie che sembravano dover resistere a lungo all'usura del tempo e nel pianeta si vanno ridisegnando confini e frontiere. L'umanit\u00e0 si ritrova spesso incerta, confusa e preoccupata, ma la parola di Dio non tramonta; percorre la storia e, nel mutare degli eventi, resta stabile e luminosa. La fede della Chiesa \u00e8 fondata su Ges\u00f9 Cristo, unico salvatore del mondo: ieri, oggi e sempre.\u00bb\nIl programma delle Giornate.\nQuesta edizione della GMG \u00e8 stata la prima organizzata con la formula attualmente in voga, ovvero una settimana di incontri, feste e scambi culturali tra i giovani pellegrini e i giovani residenti, con la possibilit\u00e0 giornaliera di partecipare alla S. Messa o alle catechesi, e di ricevere il Sacramento della Riconciliazione.\nInvitati.\nTra le personalit\u00e0 invitate, Papa Giovanni Paolo II chiam\u00f2 anche l'arcivescovo Fran\u00e7ois-Xavier Nguy\u00ean Van Thu\u00e1n per testimoniare ai giovani la sua esperienza.\nLa veglia di chiusura.\nLa veglia di chiusura dell'evento (23\u201324 agosto) si \u00e8 tenuta presso l'ippodromo di Longchamps, alla presenta di 1.100.000/1.200.000 persone. Il papa si \u00e8 rivolto anche ai non cattolici in cerca di risposte sulla Fede.\n1997-2000: tre anni anzich\u00e9 due.\nPer la prima volta tre anni, e non due, passeranno da questa edizione internazionale a quella successiva: questo per farla cadere durante l'anno giubilare.\nLa pausa di tre anni al posto di due diventer\u00e0 prassi, a partire dall'edizione del 2002: la scelta \u00e8 dovuta alla volont\u00e0 di non infittire troppo il calendario, permettendo agli organizzatori di avere pi\u00f9 tempo per preparare l'evento, ormai sempre pi\u00f9 articolato, e ai vari gruppi, parrocchie e associazioni cristiani mondiali di avere pi\u00f9 estati a disposizione.\nL'inno.\nL'inno della XII GMG \u00e8 \"Maitre et Seigneur, Venu chez nous\"."}
{"id": "450032", "revid": "104265", "url": "https://it.wikipedia.org/wiki?curid=450032", "title": "Klamath (hardware)", "text": "Klamath era il nome in codice della prima generazione del processore Pentium II sviluppato da Intel come successore del Pentium MMX (che era basato sul core P55C), e arriv\u00f2 sul mercato il 7 maggio 1997.\nCaratteristiche tecniche.\nA differenza del suo diretto predecessore non era pi\u00f9 basato sull'architettura Intel P5, ma sulla P6 che era stata introdotta per la prima volta con il processore Pentium Pro, inizialmente destinato a sostituire il primo Pentium ma poi relegato al mercato di fascia alta, specialmente quello server e workstation. Klamath era in sostanza una sorta di Pentium Pro \"potenziato\" con l'aggiunta delle istruzioni MMX, introdotte proprio con l'ultima evoluzione del Pentium, il gi\u00e0 citato Pentium MMX, e offriva migliori prestazioni nel codice a 16 bit. Era proprio la sua discendenza dall'architettura P6 che rendeva Klamath una CPU con una spiccata propensione per i calcoli in virgola mobile, mentre l'introduzione delle istruzioni MMX consentiva di velocizzare decisamente l'esecuzione delle operazioni richieste dalle applicazioni multimediali.\nEra basato sullo stesso processo produttivo adottato anche dal Pentium Pro, vale a dire quello a 350 nm, e dotato di un BUS a 66\u00a0MHz che risult\u00f2 per\u00f2 sottodimensionato non consentendo quindi alla CPU di esprimere tutto il proprio potenziale.\nLa vera particolarit\u00e0 introdotta con questo processore fu il metodo di connessione alla motherboard. Non si trattava pi\u00f9 di un vero socket come era stato fino ad allora, ma di uno \"slot\"; in pratica il processore si inseriva in maniera del tutto analoga ad una qualsiasi scheda d'espansione, e tale slot prendeva il nome di Slot 1. In realt\u00e0 il core vero e proprio del processore era saldato su una scheda elettronica, la SECC, la quale conteneva anche la cache L2 (di secondo livello), pari a 512 kB, che funzionava per\u00f2 alla met\u00e0 della frequenza del processore, e cio\u00e8 da 116\u00a0MHz a 150\u00a0MHz.\nChipset supportati.\nIl chipset utilizzato per i primi Pentium II Klamath era l'i440LX che supportava il BUS a 66\u00a0MHz, oltre alle porte USB, lo slot AGP e la RAM SDRAM.\nModelli arrivati sul mercato.\nLa tabella seguente mostra i modelli di Pentium II, basati sul core Klamath, arrivati sul mercato. Molti di questi condividono caratteristiche comuni pur essendo basati su core diversi; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\n\"Nota: la tabella soprastante \u00e8 un estratto di quella completa contenuta nella pagina del Pentium II.\"\nIl successore.\nKlamath venne sostituito a inizio 1998 dal core Deschutes che, oltre a portare il clock fino a 450\u00a0MHz, prevedeva anche un nuovo processo produttivo a 250 nm e un BUS a 100\u00a0MHz,"}
{"id": "450039", "revid": "932277", "url": "https://it.wikipedia.org/wiki?curid=450039", "title": "In vestimentis non est sapientia mentis", "text": "La locuzione latina In vestimentis non est sapientia mentis, tradotta letteralmente, significa \"la saggezza della mente non risiede negli abiti\". L'espressione, parafrasabile anche con il noto proverbio italiano \"l'abito non fa il monaco\", intende tuttavia esprimere il concetto che gli abiti, belli o brutti che siano, non denotano alcunch\u00e9 sull'intelligenza di chi li indossa.\nCaratteristica di questo modo di dire \u00e8 la presenza della rima (\"vestimentis\" / \"mentis\"), che per\u00f2 contraddistingue molti proverbi latini medievali. Esiste ad esempio un altro proverbio latino medievale in rima che propone un modo diverso di esprimere la stessa idea di base: \"In vili veste nemo tractatur honeste\", cio\u00e8 \"Se indossi una veste sconveniente, nessun ti tratta in modo decente\"."}
{"id": "450040", "revid": "120115430", "url": "https://it.wikipedia.org/wiki?curid=450040", "title": "Mariateresa Di Lascia", "text": "Biografia.\nConseguita la maturit\u00e0 classica, si iscrisse all'Universit\u00e0 di Napoli alla Scuola di Medicina e Chirurgia, con lo scopo di diventare missionaria laica.\nAbbandon\u00f2 tre anni dopo questa attivit\u00e0 perch\u00e9 assorbita dall'impegno politico all'interno del Partito Radicale, a cui ader\u00ec nel 1975.\nNel 1982 fu eletta vicesegretario nazionale del partito, durante la segreteria di Marco Pannella, e deputata durante la IX legislatura.\nIl 10 settembre 1994, all'et\u00e0 di 40 anni, mor\u00ec a Roma per un tumore, pochi mesi dopo aver sposato Sergio D'Elia . Il suo romanzo, \"Passaggio in Ombra\", edito postumo dalla Feltrinelli nel 1995, sar\u00e0 vincitore del Premio Strega nello stesso anno.\nAttivit\u00e0 politica.\nNel 1982, anno della sua elezione a vicesegretario del partito, la sua attivit\u00e0 politica si concentr\u00f2 sulla battaglia contro lo sterminio per fame: coordin\u00f2 la campagna \"Sopravvivenza 82\", con la mobilitazione di sindaci in Italia, Francia e Belgio a sostegno di leggi di intervento straordinario contro la fame nel Sud del mondo. La tematica fu affrontata insieme a quelle per i diritti civili, i diritti alla vita, economici, sociali (tra i quali si inser\u00ec la battaglia per la riforma delle pensioni).\nFu promotrice di battaglie ambientaliste, ad esempio contro il nucleare in Italia.\nConvinta che l'aborto sia per la donna una scelta dolorosa, la Di Lascia ha sostenuto comunque all'inizio della sua attivit\u00e0 politica la possibilit\u00e0 per ogni donna di scegliere liberamente.\nSostenitrice della medicina omeopatica hahnemanniana, ha elaborato una proposta di legge per il riconoscimento di questo metodo. Nel 1991 fond\u00f2 l'Associazione Pazienti Omeopatici (APO), con sede a Napoli, tuttora attiva. Dal 1985 al 1986 \u00e8 stata direttrice del giornale Notizie Radicali, per il quale ha scritto e pubblicato articoli di ecologia, di medicina, di giustizia, di attualit\u00e0 politica.\nAder\u00ec al Coordinamento Radicale Antiproibizionista e nel 1993 coordin\u00f2 insieme ad Adriano Sofri la campagna \"Un digiunatore al giorno\" di solidariet\u00e0 con le vittime della guerra nella ex Jugoslavia.\nNel 1990 fu tra coloro che proposero la difesa della \"legge Gozzini\" sulla \"riforma penitenziaria\".\nNel giugno del 1993 partecip\u00f2 alla Conferenza sui Diritti Umani a Vienna, in cui manifest\u00f2 in favore della causa di liberazione del Tibet\nNel 1993 fond\u00f2 e diresse insieme a Sergio D'Elia Nessuno tocchi Caino, lega per l'abolizione della pena di morte nel mondo. Del collegato giornale \"Nessuno tocchi Caino\" ha curato la redazione.\nCondusse programmi su Radio Radicale e su Tele Roma 56, e scrisse articoli per \"Notizie Radicali\"."}
{"id": "450041", "revid": "125052676", "url": "https://it.wikipedia.org/wiki?curid=450041", "title": "Cluster (musica)", "text": "Un cluster di note, o pi\u00f9 spesso semplicemente cluster, \u00e8 un accordo musicale che comprende almeno tre note adiacenti in una scala. I cluster prototipici sono basati sulla scala cromatica e sono separati da semitoni. Ad esempio, tre tasti adiacenti di un pianoforte (come Do, Do\u266f e Re) premuti simultaneamente producono un cluster. Varianti del cluster includono accordi comprendenti note adiacenti separate diatonicamente, pentatonicamente o microtonalmente. Nel pianoforte, tali cluster spesso implicano la pressione simultanea di tasti bianchi o neri vicini.\nI primi anni del XX secolo videro i cluster di note elevati a ruoli centrali nelle opere pionieristiche degli artisti ragtime Jelly Roll Morton e Scott Joplin. Negli anni 1910, due compositori e pianisti avanguardisti, Leo Ornstein e Henry Cowell, furono riconosciuti come i primi importanti esploratori della tecnica. Durante lo stesso periodo, Charles Ives li impieg\u00f2 in diverse composizioni che non furono eseguite pubblicamente fino alla fine degli anni '20 o '30. Compositori come B\u00e9la Bart\u00f3k e, in seguito, Lou Harrison e Karlheinz Stockhausen divennero i fautori dei cluster, che sono presenti nel lavoro di molti compositori del XX e del XXI secolo. I cluster svolgono un ruolo significativo anche nel lavoro di musicisti \"Free jazz\" come Cecil Taylor e Matthew Shipp.\nNella maggior parte della musica occidentale, i cluster tendono ad essere percepiti come dissonanti. Possono essere eseguiti in quasi tutti i singoli strumenti su cui sia possibile suonare tre o pi\u00f9 note contemporaneamente, cos\u00ec come dalla maggior parte dei gruppi di strumenti o voci. Gli strumenti a tastiera sono particolarmente adatti all'esecuzione di cluster perch\u00e9 \u00e8 relativamente facile suonare pi\u00f9 note contemporaneamente su di essi.\nTeoria musicale e classificazione.\nI cluster prototipici sono accordi di tre o pi\u00f9 note adiacenti su una scala cromatica, cio\u00e8 tre o pi\u00f9 classi di frequenze separate ciascuna solo da un semitono. Anche accordi di tre note adiacenti secondo una scala diatonica o pentatonica sono, strettamente parlando, cluster di note. Tuttavia, questi accordi implicano intervalli tra le note vicine superiori a un semitono. Questo pu\u00f2 essere facilmente visto su una tastiera, dove la nota di ciascun tasto \u00e8 separata dal successivo di un semitono (visualizzando i tasti neri come estesi al bordo della tastiera): la scala diatonica, riproducibile ad esempio sui tasti bianchi, contiene solo due intervalli di semitoni; i restanti sono toni interi. Nelle tradizioni musicali occidentali, la scala pentatonica, riproducibile ad esempio sui tasti neri, \u00e8 costruita da intervalli pi\u00f9 grandi di un semitono. I commentatori tendono quindi a identificare accordi di note adiacenti diatonici e pentatonici come \"cluster\" solo quando consistono in quattro o pi\u00f9 note successive nella scala. Nella musica classica occidentale, tutti i cluster sono classificabili come accordi \"secondali\", cio\u00e8 costruiti da intervalli di seconda minore (semitono), seconda maggiore (due semitoni) e, nel caso di cluster pentatonici, anche seconda aumentata (tre semitoni). Anche accordi di classi di frequenze microtonali adiacenti costituiscono dei cluster.\nNei cluster, le note vengono tutte suonate contemporaneamente, distinguendole da figure ornamentali che coinvolgono acciaccature e simili. Il loro effetto tende anche ad essere diverso: dove l'ornamentazione \u00e8 usata per attirare l'attenzione sull'armonia o sulla relazione tra armonia e melodia, i cluster sono per la maggior parte impiegati come suoni con significato a s\u00e9 stante. Mentre, per definizione, le note che formano un cluster devono suonare allo stesso tempo, non \u00e8 necessario che tutti debbano \"iniziare a\" suonare nello stesso momento. Ad esempio, in \"Epitaph for Moonlight\" (1968) di R. Murray Schafer, un cluster \u00e8 costruito dividendo ciascuna sezione del coro (soprano / alto / tenore / basso) in quattro parti. Ognuna delle sedici parti entra separatamente, canticchiando una nota di un semitono inferiore alla precedente, fino a quando tutti e 16 stanno contribuendo al cluster.\nI cluster sono stati generalmente considerati come trame musicali dissonanti e talvolta semplicemente definiti come tali. Come notato da Alan Belkin, tuttavia, il timbro strumentale pu\u00f2 avere un impatto significativo sui loro effetti: \"I cluster sono piuttosto aggressivi sull'organo, ma si ammorbidiscono enormemente quando suonati dagli archi (forse perch\u00e9 lievi, continue fluttuazioni di tono nel secondo forniscono una qualche mobilit\u00e0 interna). \"Nel suo primo lavoro pubblicato sull'argomento, Henry Cowell ha osservato che un cluster \u00e8 \"pi\u00f9 piacevole\" e \"accettabile per l'orecchio se i suoi limiti esterni formano un intervallo consonante\". Cowell spiega, \"la spaziatura naturale delle cosiddette dissonanze \u00e8 di intervalli di seconda, come nella serie di armonici, piuttosto che di settima e nona... I gruppi composti da seconde possono suonare eufonici, specialmente se suonati insieme a note dell'accordo fondamentale prese dalla parte inferiore della stessa serie di armoniche; ci\u00f2 le fonde insieme e le spiega all'orecchio\". I cluster sono stati paragonati anche al rumore. Come dice Mauricio Kagel, \"i cluster sono stati generalmente usati come una sorta di anti-armonia, come transizione tra suono e rumore\". I cluster si prestano quindi anche a un uso percussivo. Storicamente, a volte venivano discussi con un pizzico di disprezzo. Un libro di testo del 1969 definisce il cluster di note come \"un grumo di note extra-armoniche\". \nNotazione ed esecuzione.\nNel suo pezzo del 1917 \"The Tides of Manaunaun\", Cowell introdusse una nuova notazione per i cluster sul pianoforte e su altri strumenti a tastiera. In questa notazione, sono rappresentate solo le note agli estremi del cluster, collegate da una singola riga o da una coppia di linee. Questa notazione si \u00e8 poi sviluppata nello stile a barra solida come illustrato a fianco. Il primo accordo, che si estende per due ottave da Re2 a Re4, \u00e8 un cluster diatonico (formato dai tasti bianchi), indicato col bequadro sotto il rigo. Il secondo \u00e8 un cluster pentatonico (formato dai tasti neri), indicato col bemolle; sarebbe necessario un diesis nel caso in cui le note agli estremi del cluster fossero indicate con dei diesis. Un cluster cromatico, formato dai tasti bianchi e neri insieme, viene indicato secondo questo metodo con una barra piena senza alcun segno addizionale. Nel comporre i cluster ampi e densi, nel suo lavoro per organo, \"Volumina\" nei primi anni '60, Gy\u00f6rgy Ligeti, usando la notazione grafica, blocc\u00f2 in intere sezioni della tastiera.\nL'esecuzione dei cluster sulle tastiere \u00e8 normalmente considerata una \"tecnica estesa\": i grandi cluster richiedono modi di suonare insoliti che spesso coinvolgono il pugno, il palmo della mano o l'avambraccio. Thelonious Monk e Karlheinz Stockhausen eseguivano i cluster con i loro gomiti; Stockhausen ha sviluppato un metodo per suonare glissandi di cluster con guanti speciali. Don Pullen suonava i glissandi di cluster spostando il dorso delle mani sulla tastiera. A volte vengono impiegati oggetti di varia dimensione, come nella \"Concord\" Sonata (1904-19) di Charles Ives; questi possono essere appesantiti per eseguire cluster di lunga durata. Molte delle partiture di Lou Harrison richiedono l'uso di una cosiddetta \"sbarra di ottava\", costruita appositamente per facilitare l'esecuzione dei glissandi di cluster pi\u00f9 veloci.\nUtilizzi nella musica occidentale.\nPrima del 1900.\nIl primo esempio di cluster in una composizione musicale occidentale finora identificato \u00e8 nel movimento Allegro di \"Battalia \u00e0 10\" per orchestra d'archi di Heinrich Biber (1673), che impiega diversi cluster diatonici. Un cluster diatonico orchestrale si verifica anche nella rappresentazione del caos nell'apertura del balletto \"Les El\u00e9mens\" di Jean-F\u00e9ry Rebel del 1737-38. Nel successivo secolo e mezzo, si possono incontrare alcune altre occorrenze, per non pi\u00f9 di un'istanza fugace della forma, come per esempio nelle due battute conclusive della \"Loure\" dalla Suite francese n. 5 di J.S. Bach:\no le collisioni che risultano dall'interazione di pi\u00f9 linee \"bloccate insieme in ritardi\" nell'Offerta musicale di Bach:\nNelle sonate per tastiera di Domenico Scarlatti (1685-1757), troviamo un uso pi\u00f9 audace e idiosincratico dei cluster. Nel seguente passaggio della Sonata K119 (fine anni 1740), Scarlatti utilizza dissonanze per molte battute:\nRalph Kirkpatrick afferma che questi accordi \"non sono cluster nel senso che sono arbitrari blocchi di dissonanza, n\u00e9 sono necessariamente riempimenti fortuiti di intervalli diatonici o suoni simultanei di note vicine; essi sono espressioni logiche del linguaggio armonico di Scarlatti e manifestazioni organiche della sua struttura tonale\". Frederick Neumann descrive la Sonata K175 (1750) come \"piena dei famosi cluster di Scarlatti\".\nUn utilizzo drammatico di un cluster \"virtuale\" si trova nel Lied Erlk\u00f6nig di Franz Schubert (1815-21). Un bambino terrorizzato chiama suo padre quando vede un'apparizione del sinistro Erl King (re degli Elfi). L'intonazione dissonante dell'accordo di dominante con nona minore (Do7\u266d9) \u00e8 particolarmente efficace nel sottolineare il dramma e il senso di minaccia. \nScrivendo di questo passaggio, Taruskin (2010, p.149) commenta il \"livello senza precedenti di dissonanza all'urlo del ragazzo. La voce ha la nona, posta sopra, e la mano sinistra ha la settima, posta sotto. Il risultato \u00e8 un \"cluster\" virtuale. La logica armonica di queste progressioni, all'interno delle regole compositive che a Schubert sono state insegnate, pu\u00f2 certamente essere mostrata. Questa logica, tuttavia, non \u00e8 ci\u00f2 che attrae cos\u00ec fortemente l'immaginazione dell'ascoltatore; piuttosto \u00e8 l'impressione calcolata di uno sfogo\".\nC'\u00e8 anche il pezzo per pianoforte solo \"La battaglia di Manassas\", scritto nel 1861 da \"Blind Tom\" Bethune e pubblicato nel 1866. La partitura istruisce il pianista a rappresentare il fuoco di cannone in vari punti colpendo \"con il palmo della mano pi\u00f9 note possibili, e con tutta la forza possibile, nel registro basso del piano\". Nel 1887, Giuseppe Verdi divenne il primo compositore di spicco della tradizione occidentale a scrivere un cluster cromatico inconfondibile: la musica tempestosa con cui l\"'Otello\" inizia include un cluster all'organo (Do, Do\u266f, Re) che ha anche la durata pi\u00f9 lunga di qualsiasi altra trama musicale celebre. In ogni caso, fu solo nel secondo decennio del ventesimo secolo che i cluster assunsero un ruolo riconosciuto nella musica classica occidentale.\nNella musica classica dei primi anni del 1900.\n\"Intorno al 1910\", scrive Harold C. Schonberg, \"Percy Grainger stava creando trambusto con i quasi-cluster in lavori come il suo \"Gumsuckers March.\"\" Nel 1911 fu pubblicata quella che sembra essere la prima composizione classica a integrare scrupolosamente dei veri e propri cluster: \"Tintamarre (Il clangore delle campane)\", del compositore canadese J. Humfrey Anger (1862-1913). \nNel giro di pochi anni, il compositore e pianista radicale Leo Ornstein divenne una delle figure pi\u00f9 famose della musica classica su entrambe le sponde dell'Atlantico per le sue esibizioni avanguardistiche. Nel 1914 Ornstein esord\u00ec con diverse composizioni per pianoforte solo: \"Wild Men's Dance\" (nota anche come \"Danse Sauvage\" , 1913-14 circa), \"Impressions of the Thames\" (circa 1913-14) e \"Impressions of Notre Dame\" (circa 1913-14) sono stati i primi lavori a esplorare a fondo i cluster che siano stati mai ascoltati da un pubblico rilevante. La \"Wild Men's Dance\", in particolare, \u00e8 composta quasi interamente di cluster. Nel 1918, il critico Charles L. Buchanan descrisse l'innovazione di Ornstein: \"[Lui] ci d\u00e0 masse di aspre, dure dissonanze, accordi che comprendono da otto a una dozzina di note composte da semitoni ammucchiati uno sull'altro\".\nI cluster cominciarono ad apparire pi\u00f9 frequentemente anche nella musica europea. L'uso che ne fece Isaac Alb\u00e9niz in \"Iberia\" (1905-8) potrebbe aver influenzato la successiva scrittura pianistica di Gabriel Faur\u00e9. Joseph Horowitz ha suggerito che i \"cluster stellari dissonanti\" nel suo terzo e quarto libro fossero particolarmente interessanti per Olivier Messiaen, che chiam\u00f2 \"Iberia\" \"la meraviglia del pianoforte\". La colonna sonora di Thomas de Hartmann per lo spettacolo teatrale di Wassily Kandinsky, \"Il suono giallo\" (1909), impiega un cluster cromatico in due punti culminanti. I quattro pezzi di Alban Berg per clarinetto e pianoforte (1913) richiedono cluster insieme ad altre tecniche estese. Il Preludio per pianoforte di Claude Debussy \"La Cath\u00e9drale Engloutie\" fa un uso eccezionale dei cluster per evocare il suono di \"rintocchi di campane - con cos\u00ec tante seconde maggiori aggiunte che potremmo chiamare questa armonia pan-diatonica\":\nNel suo preludio per pianoforte del 1913 \"General Lavine - Excentric\", uno dei primi pezzi ad essere influenzato dagli stili popolari americani neri (il Cakewalk) Debussy presenta cluster abrasivi alla conclusione del seguente passaggio:\nNel suo arrangiamento per pianoforte solista del 1915 delle sue \"Six Epigraphes Antiques\" (1914), Debussy include dei cluster nel quinto brano:\nEsiste infine un classico esempio di uso di cluster in una canzone leggera degli anni 60, dovuto all'arrangiatore del brano Ennio Morricone. La canzone \u00e8 Sapore di sale di Gino Paoli.\nUtilizzi nella musica orientale.\nNel tradizionale \"gagaku\" giapponese, la musica della corte imperiale, un cluster eseguito su uno \"sh\u014d\" (un tipo di organo a bocca) viene generalmente impiegato come matrice armonica. Yoritsune Matsudaira, attivo dalla fine degli anni 1920 ai primi anni 2000, ha fuso le armonie e le tonalit\u00e0 di \"gagaku\" con le tecniche occidentali dell'avanguardia. Gran parte del suo lavoro \u00e8 basato sulle dieci formazioni di cluster tradizionali dello \"sh\u014d\". Il \"Pacifika Rondo\" di Lou Harrison, che mescola strumentazione e stili orientali e occidentali, rispecchia l'approccio \"gagaku\": i cluster sostenuti nell'organo emulano il suono e la funzione dello \"sh\u014d\". Lo \"sh\u014d\" ispir\u00f2 anche Benjamin Britten a creare la trama strumentale della sua parabola drammatica del 1964, \"Curlew River\". Il suo suono pervade gli accordi di cluster, tipicamente sostenuti, suonati su un organo da camera. La corte coreana tradizionale e la musica aristocratica impiegano passaggi di ornamenti simultanei su pi\u00f9 strumenti, creando cluster dissonanti; questa tecnica si riflette nel lavoro del compositore coreano-tedesco del ventesimo secolo, Isang Yun.\nDiversi strumenti ad ancia dell'Asia orientale, incluso lo \"sh\u014d\", sono stati modellati sullo \"sheng\", un antico strumento popolare cinese successivamente incorporato in contesti musicali pi\u00f9 formali. \"Wubaduhesheng\", una delle tradizionali formazioni di accordi suonate sullo \"sheng\", coinvolge un gruppo di tre passi. I musicisti folk malesi utilizzano un organo a bocca indigeno che, come lo \"sh\u014d\" e lo \"sheng\", produce dei cluster. La caratteristica forma musicale suonata sul \"bin-baja\", un tipo di arpa del popolo dei Pardhan dell'India centrale, \u00e8 stata descritta come un \"ostinato ritmico su un cluster di note\"."}
{"id": "450049", "revid": "1305772", "url": "https://it.wikipedia.org/wiki?curid=450049", "title": "Operatore di Weingarten", "text": "In matematica, e pi\u00f9 precisamente in geometria differenziale, l'operatore di Weingarten \u00e8 una trasformazione lineare costruita a partire da una superficie contenuta nello spazio tridimensionale.\nDefinizione.\nSe formula_1 \u00e8 una superficie regolare ed formula_2 un campo di versori normali su questa superficie, l'operatore forma o di Weingarten \u00e8 un'applicazione lineare in un punto \"P\":\ntale che ad ogni curva u nel punto \"P\" sulla superficie sia associato un operatore:\nEsso \u00e8 in verit\u00e0 un endomorfismo del piano tangente ed \u00e8 autoaggiunto, cio\u00e8:\nesso dunque \u00e8 rappresentato da una matrice: gli invarianti di questa matrice (e quindi dell'operatore di Weingarten) hanno un significato geometrico notevole per le caratteristiche delle superfici.\nCurvatura delle superfici.\nGrazie all'operatore di Weingarten possiamo esprimere la seconda forma differenziale di Gauss come:\nA questo punto \u00e8 possibile definire le curvature principali della superficie in un punto \"P\" come gli autovalori dell'operatore di Weingarten e, in corrispondenza di essi si trovano le direzioni principali della superficie che sono gli autovettori.\nInoltre la traccia dell'operatore di Weingarten \u00e8 esattamente la curvatura media della superficie in quel punto:\ne il suo determinante \u00e8 proprio la curvatura gaussiana della superficie:\nOperatore forma.\nL'operatore di Weingarten \u00e8 un operatore forma dato per definizione:\nin modo che il problema agli autovalori:\ndove formula_11 e formula_12, \"k\" \u00e8 l'autovalore e formula_13 l'autovettore corrispondente; abbia soluzioni se si annulla il determinante:\nI due autovalori di questo determinante sono esattamente le curvature principali massima e minima della superficie in un punto \"P\".\nIl determinante di questo operatore \u00e8 la curvatura di Gauss:\nLa traccia di questo operatore \u00e8 la curvatura media:"}
{"id": "450050", "revid": "1692117", "url": "https://it.wikipedia.org/wiki?curid=450050", "title": "Gianni Barbacetto", "text": "Biografia.\nNato a Milano da genitori friulani provenienti dalla Carnia, \u00e8 laureato in Filosofia all'Universit\u00e0 degli Studi di Milano. Ha cominciato a lavorare negli anni Settanta in radio (Radio Milano Libera, Radio Citt\u00e0, Radio Rai), poi ha collaborato al quotidiano Bresciaoggi, a \"Linus\" e a tante altre testate. Nel pieno degli anni Ottanta, nella Milano da bere, ha contribuito a fondare, con Nando dalla Chiesa, il mensile \"Societ\u00e0 civile\", che ha diretto per una decina d'anni. In tv ha condotto un programma televisivo di economia e finanza su Rete A.\nHa lavorato nelle redazioni dei settimanali \"Il Mondo\", \"L'Europeo\" e \"Diario\". \u00c8 una delle principali firme de \"Il Fatto Quotidiano\" e collabora anche con il periodico \"MicroMega\". Ha diretto Omicron (l'Osservatorio Milanese sulla Criminalit\u00e0 Organizzata al Nord).\nHa collaborato con la regista Francesca Comencini per il soggetto del film \"A casa nostra\". Per la rete televisiva franco-tedesca arte ha realizzato, con Mosco Boucault, un documentario sul Lodo Mondadori; per la televisione italiana ha coordinato la redazione del programma di Michele Santoro, \"AnnoZero\" (Rai 2) e ha collaborato con Carlo Lucarelli per la realizzazione di \"Blu notte - Misteri italiani\" (Rai 3). Da qualche anno \u00e8 opinionista ricorrente nei talk show su Rai e LA7.\nHa due bambine, Olga e Nora. Nel suo sito, riferisce che \"appena pu\u00f2, suona la batteria con gli amici\"."}
{"id": "450051", "revid": "919135", "url": "https://it.wikipedia.org/wiki?curid=450051", "title": "Multiinsieme", "text": "Un multiinsieme, in matematica, e pi\u00f9 in particolare nella combinatoria, nella logica matematica e nella teoria degli insiemi, \u00e8 una generalizzazione del concetto basilare di insieme. Potrebbe definirsi con un elenco che ammette elementi ripetuti: si potrebbe ad esempio rappresentare con un elenco come formula_1. Una tale collezione, infatti, non corrisponde alla concezione prevalente di insieme come collezione di elementi tutti distinti tra loro. Ma nella definizione di multiinsieme, a differenza di quello che accade per un elenco o una lista, non \u00e8 rilevante l'ordine in cui compaiono gli elementi.\nFormalmente, un multiinsieme \u00e8 definito come una coppia formula_2, dove formula_3 \u00e8 un insieme e formula_4 \u00e8 una funzione a valori naturali positivi; formula_3 viene detto insieme sostegno del multiinsieme, i suoi elementi si dicono elementi del multiinsieme ed formula_6 molteplicit\u00e0 del multiinsieme. Si pu\u00f2 dire che la funzione molteplicit\u00e0 associa ad ogni elemento del multiinsieme un \"numero di ripetizioni\" che costituiscono il multiinsieme stesso; per esempio nel caso sopra menzionato si ha:\nSi osservi che la sola funzione molteplicit\u00e0 individua completamente un multiinsieme: in effetti la nozione pu\u00f2 ridursi a quella di funzione a valori interi positivi e per un generico multiinsieme, ricorrendo alla nozione di dominio, si pu\u00f2 scrivere formula_10. \nLa somma dei numeri di ripetizioni esprime il numero delle coppie costituenti la funzione formula_6 e quindi viene detta cardinalit\u00e0 del multinsieme.\nRisulta utile servirsi dei termini e delle notazioni dei multiinsiemi per ragioni di pratica espositiva, come accade per i due primi esempi del paragrafo che segue e in varie questioni enumerative nella combinatoria e nella teoria dei gruppi.\nDa quanto detto si evince in modo esplicito che se l'insieme immagine di formula_6 (ossia l'insieme dei valori assunti da formula_6) coincide con l'insieme formula_14, allora il multiinsieme si pu\u00f2 confondere con il suo insieme sostegno. \nNaturalmente, dato che ogni funzione si pu\u00f2 presentare come insieme di coppie, ogni multiinsieme formula_2 pu\u00f2 essere presentato come l'insieme delle \"coppie ordinate\" formula_16; nell'esempio iniziale: formula_17. \nIl numero dei multinsiemi di cardinalit\u00e0 formula_18 di un insieme formula_3 di cardinalit\u00e0 formula_20 \u00e8 dato dal coefficiente binomiale formula_21; \u00e8 quindi uguale al numero delle composizioni di formula_18 in formula_20 parti.\nSe si specifica un universo formula_24 di cui formula_3 sia sottoinsieme, la definizione di funzione molteplicit\u00e0 diviene formula_26; in tal caso, la molteplicit\u00e0 degli elementi di formula_24 non appartenenti ad formula_3 \u00e8 nulla.\nIl numero di tali multinsiemi di cardinalit\u00e0 formula_18 di un insieme formula_24 di cardinalit\u00e0 formula_20 viene detto, nella terminologia combinatoria classica, numero delle combinazioni con ripetizione di formula_20 oggetti di classe formula_18.\nLa funzione molteplicit\u00e0 formula_26 generalizza la funzione indicatrice di un insieme, quest'ultima essendo vincolata ad assumere solo i valori 0 o 1.\nEsempi.\nLa nozione di multiinsieme serve per individuare con chiarezza la collezione dei fattori primi di un dato numero naturale. Se per esempio si osserva che \nformula_35, si pu\u00f2 affermare che il multiinsieme dei fattori primi di 720 \u00e8 formula_36. Un altro esempio \u00e8 dato dalle radici di un polinomio; ad esempio le radici del polinomio formula_37 costituiscono il multiinsieme formula_38.\nSi osservi che nei due esempi precedenti, parlando di multiinsiemi si hanno enunciati piuttosto chiari e si evitano discorsi nei quali si usa a sproposito il termine insieme.\nNella pratica spesso un multiinsieme viene efficacemente individuato con una notazione esponenziale che si richiama alla fattorizzazione degli interi: per l'esempio del polinomio si potrebbe scrivere \nformula_39. Anche per questa notazione si conviene di evitare di scrivere gli esponenti uguali a 1. Talora un multiinsieme viene presentato con un istogramma formato da colonne di quadratini uguali sovrapposti.\nSi potrebbero trattare anche multiinsiemi aventi come sostegno un insieme infinito: in effetti una successione di interi (come la successione di Fibonacci o la successione dei numeri di Catalan) potrebbe considerarsi un multiinsieme. Di solito per\u00f2 si considerano solo multiinsiemi con sostegno finito."}
{"id": "450052", "revid": "1543377", "url": "https://it.wikipedia.org/wiki?curid=450052", "title": "Avionica", "text": "Con il termine avionica si indicano tutti gli equipaggiamenti elettronici installati a bordo degli aeromobili e preposti al pilotaggio. \nL'avionica include i sistemi di navigazione e comunicazione, autopiloti e sistemi di condotta di volo.\nL'ente internazionale per l'aviazione civile definisce avionica \"qualsiasi dispositivo elettronico, compresa la sua parte elettrica, utilizzato in un aeromobile, includendo dispositivi per comunicazioni radio, sistemi di volo automatico e strumentazione\".\nTalvolta sono considerati avionica anche i sistemi elettronici non riguardanti l'attivit\u00e0 di pilotaggio, come i sistemi video in cui le informazioni ed i parametri di volo vengono presentati ai piloti su display (CRT o LCD) invece dei tradizionali strumenti analogici (glass cockpit). La maggior parte di questi dispositivi rientra nella categoria dei sistemi embedded e sistemi critici. Esempi di questo tipo di avionica sono gli apparati installati sui velivoli militari, dove le missioni da compiere sono affidate in modo inscindibile a componenti di avionica dedicata, come display tattici, HUD, Data Link tattici, transponder IFF, TACAN, radar di scoperta, di attacco e guida missili, telemetri di acquisizione e mira, sensori all'infrarosso, disturbatori e ricevitori da guerra elettronica, radar altimetrici, antenne sia trasmittenti che riceventi di svariato tipo e banda di frequenza ecc. Il tutto \u00e8 solitamente coordinato da uno (o pi\u00f9, magari in ridondanza) \"Mission Computer\" (\"computer di missione\"), anch'esso da considerare come facente parte dell'avionica, essendo progettato specificatamente per quel particolare tipo e versione di velivolo.\nIn certi velivoli pu\u00f2 capitare che alcuni moduli di avionica dedicati vengano sostituiti al momento con altri, a seconda della particolare missione da svolgere. Il termine \"avionica\" viene anche utilizzato con riferimento alle installazioni elettroniche dei veicoli spaziali.\nStoria.\nIl termine \"avionics\" (reso \"avionica\" in italiano) \u00e8 stato coniato dal giornalista Philip J. Klass come contrazione del termine inglese aviation electronics (\"elettronica per l\u2019aviazione\"), ed in generale riconosciuto come strumentazione di bordo.\nMolti dei moderni sistemi avionici ebbero origine con gli sviluppi tecnologici a seguito della seconda guerra mondiale. Ad esempio, i sistemi di autopilota, oggi molto diffusi, sono stati ideati per aiutare i bombardieri a volare in modo sufficientemente stabile e costante per poter colpire con precisione i loro obiettivi pur mantenendosi ad alta quota. \u00c8 noto che il radar \u00e8 stato sviluppato nel Regno Unito, in Germania e negli Stati Uniti nello stesso periodo. I sistemi di radiotelefonia sono stati installati negli aeromobili prima della seconda guerra mondiale e sono stati utilizzati per il coordinamento delle missioni e il controllo del traffico aereo. I primi sistemi utilizzavano le valvole elettroniche e, dato il loro peso e dimensioni, erano installati remotamente con il solo controllo montato nella cabina di pilotaggio. La standardizzazione delle frequenze in VHF avvenne subito dopo la seconda guerra mondiale, ed i sistemi di comunicazione radio a transistor sostituirono i sistemi basati sulle valvole elettroniche quasi subito dopo. Fino al 1960 a questi sistemi furono apportate soltanto variazioni di poco conto. I primi sistemi di navigazione richiedevano che il pilota o il navigatore indossassero le cuffie e prestassero attenzione al volume relativo dei toni in ciascun orecchio per determinare la direzione e governare in rotta.\nNel 1992 viene pubblicata la norma DO-178B per lo sviluppo software dei componenti avionici, divenuta poi lo standard de-facto per la certificazione dei sistemi computerizzati degli aeromobili. La norma \u00e8 stata poi sostituita dalla nuova versione DO-178C nel 2011.\nSistemi di navigazione.\nSuccessivamente agli anni '60, con l'avvento della microelettronica e poi del digitale, i sistemi di navigazione si svilupparono lungo cinque direttrici diverse:\nImportanza dell'avionica nel costo di un aereo.\nL'avionica moderna \u00e8 una parte sostanziale della spesa per gli aerei militari. Circa il 20% del costo di aerei come l'F-15E e l'F-14 (ora non pi\u00f9 in servizio attivo) \u00e8 dovuto alla loro avionica. \nAnche il mercato civile ha visto una crescita dei costi dell'avionica. I sistemi di controllo del volo (fly-by-wire) e le nuove esigenze di navigazione richieste da spazi aerei pi\u00f9 stretti, hanno aumentato i costi di sviluppo. Il principale cambiamento \u00e8 stato il recente boom nel volo di massa: poich\u00e9 sempre pi\u00f9 persone iniziano a utilizzare gli aerei come principale mezzo di trasporto, sono stati inventati metodi sempre pi\u00f9 elaborati per controllare in sicurezza gli aeromobili in questi spazi aerei estremamente ristretti.\nModularit\u00e0.\nTipico dell'avionica, specialmente di tipo militare, \u00e8 che l'elettronica venga separata in moduli funzionali distinti (normalmente, scatole di lega di alluminio schermate dai disturbi), ciascuno dedicato ad una \"macro funzionalit\u00e0\", alloggiati e fissati in compartimenti dedicati all'interno della fusoliera (magari accessibile da portelli esterni per ispezione e manutenzione a terra), interconnessi fra loro per mezzo di bus di comunicazione digitali standardizzati (es. MIL-STD-1553B, CAN-bus, ARINC...), realizzando i collegamenti fra moduli con cavi specifici e connettori multipolari. \nIn questo modo si rende pi\u00f9 semplice il compito della manutenzione, che in primo luogo pu\u00f2 rapidamente sostituire, anche sul campo, un intero modulo in cui si sia verificato un guasto con uno \"gemello\" di ricambio, per poi intervenire in laboratorio per la sua riparazione.\nSistemi.\nNDB/ADF.\nL'abbinamento radiofaro non direzionale e radiogoniometro automatico (\"Non Directional Beacon e Automatic Direction Finder\") \u00e8 stato il primo sistema di radionavigazione a larga diffusione d'uso. Le postazioni radiofaro originali erano dei sistemi di potenza elevata e seguivano le rotte notturne precedentemente delineate dai fari a luce colorata. I sistemi RDF (\"Radio Direction-Finder/radiogoniometro\") e ADF (\"Automatic Direction Finder\") ricevono i segnali da queste postazioni. Una lancetta mostra al pilota la prua relativa verso la stazione. I radiofari utilizzano le bande radio a bassa e media frequenza e sono utilizzati su distanze brevi/medio lunghe come sistemi di supporto ad altri sistemi di navigazione (soprattutto ai VOR) per le loro buone caratteristiche di copertura. Generalmente non vengono usati da soli, per la loro scarsa precisione (che degrada ulteriormente in condizioni meteorologiche avverse).\nVHF e sistema VOR.\nIl vocabolo VHF, acronimo di \"Very High Frequency\", identifica gli equipaggiamenti a radiofrequenza che operano nella banda di frequenza 30/300 MHz. Le caratteristiche di propagazione di questa banda di frequenza sono ideali per le comunicazioni a breve distanza. La ionosfera non riflette le onde radio VHF, per cui la propagazione avviene in linea ottica, rendendo i sistemi operanti in VHF particolarmente idonei alla navigazione.\nIl normale utilizzo si verifica nelle comunicazioni radio terrestri in banda 88/108 MHz, e nelle trasmissioni televisive. In campo aeronautico trovano impiego, per la navigazione i sistemi VOR, acronimo di \"Vhf Omni-directional radio Range\", ed i rice-trasmettitori in VHF per le comunicazioni terra-aria/aria-aria.\nIl sistema VOR \u00e8 un sistema poco sensibile alle interferenze meteorologiche e assicura ottime prestazioni di navigazione. Il sistema consente al pilota di introdurre negli apparati di bordo una radiale, con origine nel velivolo e con un angolo voluto rispetto al nord magnetico. Un indicatore di deviazione di rotta CDI, acronimo di \"Course Deviation Indicator\", indica la misura dell'angolo di cui il velivolo devia dalla rotta specificata. Apparati DME, acronimo di \"Distance Measuring Equipment\", sono talvolta abbinati ad un VOR e consentono di stabilire ed indicare la distanza del velivolo dalla stazione di terra.\nILS.\nIl sistema ILS, acronimo di \"Instrumental Landing System\", \u00e8 un insieme di apparati usati per guidare strumentalmente gli aeromobili nella fase finale di avvicinamento all'inizio pista e durante l'atterraggio. Il sistema \u00e8 composto da installazioni di terra e di bordo. Consiste di un localizzatore per la guida laterale (Localizer), di un sentiero di discesa per la guida verticale (Glide Slope), e di una serie di radiosegnalatori verticali per i segnali distanziali. Componenti opzionali includono il DME e un radiofaro locatore, nome dato ad un sistema NDB posto all'inizio della rotta di avvicinamento finale.\nTransponder.\nIl transponder \u00e8 un ricetrasmettitore che pu\u00f2 essere interrogato dal radar secondario (SSR) del sistema di controllo del traffico aereo, al quale risponde in codice digitale. Questa risposta fornisce una prima identificazione dell'aeromobile e consente al radar di sorveglianza secondario di localizzare il velivolo pi\u00f9 accuratamente ed a distanze superiori a quelle possibili con l'uso del solo radar primario. Questo sistema radar secondario, composto di un transponder a bordo e di un interrogatore a terra, \u00e8 noto come \"sistema radiofaro a domanda e risposta di controllo del traffico aereo\" o ATCRBS.\nUn transponditore di Modo A risponde con un codice di quattro cifre, ciascuna variabile da 0 a 7. Questo transponditore \u00e8 noto quale \"Transponditore codice 4096\". Il pilota imposta il codice secondo il tipo e lo status del volo, oppure come disposto dal controllo di traffico aereo.\nUn transponder di Modo C indica anche la quota barometrica espressa in centinaia di piedi (circa 30 metri) e codificata col codice 4096.\nI moderni transponder in Modo S possono rispondere con un codice di identificazione digitale pi\u00f9 lungo ed unico per ciascun velivolo (il che consente la singola identificazione dei velivoli anche in assenza di radiocomunicazione tra i velivoli ed il controllo) e pu\u00f2 ricevere informazioni sul traffico aereo e mostrarle al pilota.\nUn transponder IFF, di identificazione amico o nemico, \u00e8 impiegato sui velivoli militari per distinguere sul radar gli aerei \"amici\" da quelli \"nemici\". Questi apparati possiedono modi operativi addizionali a quelli utilizzati nel controllo del traffico aereo civile.\nDME.\nL'apparato DME (\"Distance Measuring Equipment\") \u00e8 impiegato per informare il pilota della distanza del suo velivolo dalla stazione VOR; quindi con un rilevamento di prua ed una distanza da un VOR particolare, un pilota pu\u00f2 stabilire la sua posizione esatta. A tali sistemi abbinati viene dato il nome di VOR/DME. \nL'apparato DME fa anche parte di un sistema militare di navigazione largamente utilizzato negli Stati Uniti, il TACAN (Tactical Air Navigation). Una stazione di terra che combina il VOR ed il Tacan \u00e8 noto come VORTAC. Le frequenze del VOR/DME o del VORTAC sono appaiate da uno standard internazionale. Non appena il pilota si sintonizza su una particolare frequenza VOR, l'equipaggiamento di bordo si sintonizzer\u00e0 automaticamente sul DME o sul TACAN posti nella stessa localit\u00e0 del VOR.\nLORAN.\nIl sistema LORAN (\"LOng RAnge Navigation\") \u00e8 un sistema di navigazione che impiega dei trasmettitori radio a bassa frequenza e che utilizza l'intervallo di tempo tra segnali radio ricevuti, da tre o pi\u00f9 stazioni (una stazione principale di sincronizzazione e pi\u00f9 stazioni secondarie sincronizzate), per stabilire la posizione di un aereo o di una nave. I sistemi LORAN provvedono alle esigenze di navigazione su ampie zone ed erano particolarmente utilizzati dall'aviazione civile. Con la disponibilit\u00e0 commerciale delle prestazioni del GPS e dei sistemi di navigazione inerziale INS, questo sistema \u00e8 ora poco utilizzato.\nSistemi di diagnostica.\nI velivoli commerciali sono costosi e rendono soltanto quando sono in volo. Per questa ragione gli operatori pi\u00f9 abili eseguono in volo quanti pi\u00f9 controlli possibili e durante il tempo di sosta nei terminali si occupano delle operazioni di manutenzione di maggiore entit\u00e0. \nPer rendere attuabile tutto ci\u00f2, sono stati incorporati degli elaboratori che controllano i sistemi dei velivoli e che registrano le avarie. Talvolta i dati relativi alle avarie vengono comunicati in anticipo per accelerare l'ordine delle parti di ricambio. Anche se questa procedura sarebbe quella ideale, questi sistemi automatici di controllo spesso non sono annoverati tra gli equipaggiamenti critici per la sicurezza del volo, pertanto la loro affidabilit\u00e0 \u00e8 limitata. Si fa affidamento su di loro solamente per indicare che un equipaggiamento necessita di manutenzione.\nPoich\u00e9 il tempo del velivolo \u00e8 prezioso, la maggioranza dell'avionica \u00e8 progettata come \"unit\u00e0 sostituibile in linea\". Nel comparto dell'avionica queste unit\u00e0 sono letteralmente delle \"scatole nere\", di dimensioni standard, con supporti standard e connessioni per l'alimentazione ed il raffreddamento pure standard. I connettori prevedono anche lo spazio per le cablature di sistema che sono diverse per apparati di diversa fabbricazione, ma che ancora si adattano ai connettori standard.\nLe unit\u00e0 di linea sono rimovibili e ricollocabili molto rapidamente. Si svita una coppia di viti di ritenzione e si estrae l'intera scatola con un estrattore idoneo. Poi si spinge in luogo la sostituzione, sistemando accuratamente i connettori ed il riscaldamento e serrando le viti. Questo riduce il tempo di riattamento dell'avionica ad alcuni secondi. Le unit\u00e0 rimosse sono poi inviate al deposito per la riparazione con idoneo e specifico banco prova. La maggior parte degli strumenti da pannello hanno delle derivazioni standard e sono progettati in modo da consentirne la riparazione.\nGli standard delle LRU (\"Line Replaceable Unit\" - i componenti sostituibili dal personale di manutenzione di linea) sono normalmente stabiliti dall'ARINC, \"Aeronautical Radios Incorporated\", una societ\u00e0 sussidiaria posseduta in comune da parecchie compagnie aeree. Gli standard dell'ARINC hanno suggerito i criteri di riparabilit\u00e0 persino dei motori non elettrici, delle fusoliere e dei sistemi di cabina. L'ARINC amministra anche dei radiofari di navigazione in localit\u00e0 geografiche che mancano di governi capaci di mantenere dei radiofari.\nRadioaltimetro.\nIl radioaltimetro misura l'altitudine dal suolo sorvolato. Questo tipo di altimetro fornisce al pilota la distanza effettiva tra il velivolo ed il terreno, mentre l'altimetro barometrico fornisce una distanza da una superficie isobarica di riferimento (livello del mare, aeroporto o Standard-1013,25). Il radioaltimetro presenta una certa criticit\u00e0 nei voli a bassa quota. \u00c8 usato frequentemente sui velivoli commerciali per l'avvicinamento e l'atterraggio, specialmente in condizioni di scarsa visibilit\u00e0 (vedasi le norme del volo strumentale), cos\u00ec come nei velivoli militari che volano estremamente bassi per evitare il rilevamento radar.\nProgressi recenti.\nL'avionica \u00e8 cambiata significativamente dopo l'avvento del GPS e dei sistemi visivi d'abitacolo.\nGPS.\nL'impiego del sistema GPS (\"Global Positioning System\") ha cambiato la navigazione sia di crociera sia nelle fasi da avvicinamento ed atterraggio. I velivoli volavano tradizionalmente da un radiofaro di navigazione al successivo (cio\u00e8 da un VOR ad un VOR). I tratti di rotta tra radiofari si chiamano aerovie. Le rotte percorse sulle aerovie raramente sono le rotte pi\u00f9 brevi tra due aeroporti qualsiasi. L'uso delle aerovie era tuttavia necessario perch\u00e9 rappresentavano l'unica via alla navigazione in condizioni di volo strumentale. L'impiego del GPS ha cambiato tutto questo, consentendo un instradamento diretto, cio\u00e8 consentendo al velivolo di navigare direttamente da punto a punto, senza la necessit\u00e0 di radioassistenza alla navigazione da terra. Ci\u00f2 ha la potenzialit\u00e0 di ridurre significativamente il tempo di navigazione e il consumo di carburante lungo le rotte.\nTuttavia, l'instradamento diretto causa delle difficolt\u00e0 non banali per il sistema di controllo del traffico aereo ATC. Lo scopo principale \u00e8 quello di mantenere un'adeguata separazione verticale ed orizzontale tra i velivoli. L'uso dell'instradamento diretto rende pi\u00f9 difficile il mantenimento della separazione. Una buona analogia sarebbe il traffico veicolare: le strade sono comparabili alle aerovie. Se non ci fossero le strade ed i conducenti semplicemente andassero direttamente alle loro destinazioni, ne risulterebbe un caos rilevante. Occasionalmente l'ATC concede il benestare all'instradamento diretto, ma molto limitatamente.\nProgetti come il \"Volo Libero\" propongono di computerizzare gli ATC e di consentire un maggiore ricorso all'instradamento diretto con l'identificazione dei potenziali conflitti e con il suggerimento di idonee manovre per mantenere la separazione. Ci\u00f2 risulta assai simile al sistema di anticollisione, ma su scala maggiore, e guarderebbe pi\u00f9 in avanti nel tempo. \nIl GPS ha anche cambiato nettamente la navigazione nella fase di avvicinamento ed atterraggio. Quando la visibilit\u00e0 orizzontale ed il tetto nuvoloso sono al di sotto dei minimi regolamentari del volo a vista (VFR), il velivolo deve volare secondo le regole del volo strumentale (IFR). Sotto IFR, il velivolo deve fare ricorso agli equipaggiamenti di navigazione per la guida orizzontale e verticale. Ci\u00f2 \u00e8 particolarmente importante nelle fasi di volo di avvicinamento ed atterraggio. \nGli avvicinamenti in IFR richiedono normalmente l'uso delle radioassistenze al suolo, quali il VOR, l'NDB e l'ILS. Il GPS offre un vantaggio importante sui sistemi tradizionali poich\u00e9 non viene richiesto alcun equipaggiamento al suolo, con conseguente riduzione dei costi.\nAbitacolo a visori.\nL'aumento della capacit\u00e0 di calcolo dei computer e della qualit\u00e0 di visualizzazione LCD a frontale piatto hanno reso possibile la concretizzazione di posti di pilotaggio a visori. I posti di pilotaggio a visori, definiti impropriamente \"ponti di volo del velivolo\", hanno le informazioni disponibili su uno o pi\u00f9 visualizzatori elettronici. Essi offrono carichi di lavoro del pilota decisamente pi\u00f9 bassi e migliore consapevolezza della situazione con riferimento alle tradizionali console di bordo con \"manometri da caldaia\".\nL'abitacolo a visori (glass cockpit) venne dapprima realizzato sui velivoli delle aerolinee e sui velivoli militari. Recentemente sono comparsi anche sui velivoli dell'aviazione civile quale il velivolo SR20 della \"Cirrus Design Corporation\" e nei progetti di velivoli della \"Lancair International, Inc\".\nSATCOM (High-gain Satcom Antenna System).\nSistema per i servizi di comunicazione satellitare. Consente il trasferimento simultaneo di dati e segnali vocali ed inoltre include un sistema per la gestione dei dati di navigazione e del traffico aereo. Il sistema \u00e8 costituito da un'antenna ad alto guadagno, un misuratore di fase ed un amplificatore. Risulta particolarmente utilizzato nello scambio di informazioni tra l'aereo ed entit\u00e0 oltre l'orizzonte, il satellite viene quindi utilizzato come \"ponte\" per consentire la trasmissione di dati e segnali a grande distanza."}
{"id": "450055", "revid": "124701375", "url": "https://it.wikipedia.org/wiki?curid=450055", "title": "Flavio Pistilli", "text": "Noto per la sua interpretazione del personaggio Massimo Zanardi, creato dal fumettista Andrea Pazienza, nel film \"Paz!\" di Renato De Maria. Tra gli altri film da lui interpretati, \"La guerra degli Ant\u00f2\" di Riccardo Milani (1999) e \"Il posto dell'anima\" di Riccardo Milani (2002).\nBiografia.\nLaureato presso la facolt\u00e0 di Scienze Motorie de L'Aquila, inizia a fare cinema nel 1996 con \"Auguri professore\" (di Riccardo Milani, con Silvio Orlando). Nel 1999 \u00e8 protagonista in \"La guerra degli Ant\u00f2\", sempre diretto da Riccardo Milani. Interpreta uno dei quattro Ant\u00f2 (\"lu Purk\") recitando in dialetto abruzzese.\nNel 2000 Flavio \u00e8 diretto da Mario Monicelli nella miniserie tv \"Come quando fuori piove\". Sempre nel 2000 recita in un altro film per la televisione, diretto da Michele Soavi: \"Il testimone\". Nel 2001 recita ne \"Il sequestro Soffiantini\" di Riccardo Milani, con Michele Placido. Il suo pi\u00f9 grande successo \u00e8 l'efficace interpretazione di Zanardi (personaggio dei fumetti di Andrea Pazienza) in \"Paz!\" diretto da Renato De Maria.\nNel 2002 recita, oltre che alcuni spot per le Ferrovie e per la campagna antidroga, in \"Il posto dell'anima\" (film diretto da Riccardo Milani con Silvio Orlando e Michele Placido) e in \"Pontormo - Un amore eretico\", questa volta diretto da Giovanni Fago. Nel 2003, per la televisione, gira \"La omicidi\", diretto da R. Milani, mentre Pierpaolo Zaino lo dirige nel corto \"..ed \u00e8 subito sera\" (protagonista). Nel 2005, per la televisione, gira \"Cefalonia\" (di R. Milani) e \"R.I.S. 2 - Delitti imperfetti\". Nel 2005 gira la miniserie \"L'uomo della carit\u00e0 - Don Luigi Di Liegro\" diretto da Alessandro Di Robilant con Giulio Scarpati. Sempre nel 2005 gira, da protagonista maschile, il corto \"Chiudi gli occhi e vedrai\" diretto da Stefania Casini."}
{"id": "450057", "revid": "78273", "url": "https://it.wikipedia.org/wiki?curid=450057", "title": "Huyangosauridae", "text": ""}
{"id": "450060", "revid": "11266", "url": "https://it.wikipedia.org/wiki?curid=450060", "title": "Trascendentalismo", "text": "Il trascendentalismo \u00e8 un movimento filosofico e poetico, sviluppatosi nel Nord America nei primi decenni dell'Ottocento, nel quale, partendo dall'idealismo \"trascendentale\" di Kant come unica realt\u00e0, si esprimeva una reazione al razionalismo e un'esaltazione dell'individuo nei rapporti con la natura e la societ\u00e0; motivi che in definitiva possono ricondursi all'ideologia romantica, anche se il trascendentalismo si poneva come vigorosa affermazione dell'originalit\u00e0 della cultura americana nei confronti di quella europea.\nPrincipali esponenti.\nI maggiori rappresentanti della cultura e della filosofia del trascendentalismo sono Ralph Waldo Emerson (1803-1882), Nathaniel Hawthorne e Henry David Thoreau. La lettura di Emerson influ\u00ec su Friedrich Nietzsche e questo \u00e8 stato il tramite con cui il trascendentalismo si \u00e8 riversato nella cultura europea. D'altra parte, su Emerson ebbe larghissima influenza l'opera del pensatore scozzese Thomas Carlyle, il quale (soprattutto con il suo \"Sartor Resartus\", pubblicato per la prima volta in volume negli Stati Uniti proprio a cura di Emerson) ebbe la funzione di mediatore tra la letteratura tedesca (Fichte e Goethe innanzitutto) e il pensatore americano.\nAltri trascendentalisti furono Margaret Fuller, John Muir, Amos Bronson Alcott, Louisa May Alcott, Walt Whitman, Emily Dickinson, George Ripley, William Ellery Channing, Charles Timothy Brooks, Orestes Brownson, William Ellery Channing, William Henry Channing, James Freeman Clarke, Christopher Pearse Cranch, John Sullivan Dwight, Convers Francis, William Henry Furness, Frederic Henry Hedge, Sylvester Judd, Theodore Parker, Elizabeth Palmer Peabody, Thomas Treadwell Stone e Jones Very.\nEdgar Allan Poe cita i trascendentalisti nel racconto \"Non bisogna scommettere la testa con il diavolo\", all'interno del quale svolge un apologo che egli stesso definisce \"morale\" in ossequio ai suoi critici trascendentalisti che lo accusavano di immoralit\u00e0. Tra gli autori citati da E. A. Poe vi sono Carlyle ed Emerson."}
{"id": "450061", "revid": "371529", "url": "https://it.wikipedia.org/wiki?curid=450061", "title": "Sympathy for the Devil", "text": "Sympathy for the Devil \u00e8 una canzone dei Rolling Stones, traccia iniziale dell'album \"Beggars Banquet\" del 1968. Si tratta di uno dei brani pi\u00f9 celebri della band. \u00c8 annoverata al 32\u00ba posto nella lista delle 500 migliori canzoni di sempre redatta dalla rivista \"Rolling Stone\" nel 2004.\nIl brano.\nIspirazione.\n\"Sympathy for the Devil\" viene accreditata al duo compositivo costituito da Mick Jagger &amp; Keith Richards, anche se la canzone pu\u00f2 essere considerata principalmente una composizione del solo Jagger. Il testo del brano viene cantato da Jagger in prima persona dal punto di vista narrativo di Lucifero.\nNel corso di una intervista del 1995 rilasciata alla rivista \"Rolling Stone\", Jagger disse: \u00abPenso che l'ispirazione venne da una vecchia idea di Baudelaire, credo, ma potrei sbagliarmi. Alle volte quando rileggo i miei libri di Baudelaire, non la ritrovo. Ma era un'idea che rubai ad uno scrittore francese. Ne presi solo un paio di frasi e le ampliai. La scrissi come una sorta di canzone alla Bob Dylan\u00bb. In realt\u00e0 la memoria di Jagger \u00e8 fallace, poich\u00e9 la tematica del brano \u00e8 chiaramente desunta dal romanzo dello scrittore russo Michail Afanas'evi\u010d Bulgakov \"Il maestro e Margherita\" pubblicato tra il 1966 e il 1967, dove il Diavolo viene descritto come un affabile gentiluomo dell'alta societ\u00e0 moscovita. Musicalmente fu Richards a suggerire il cambiamento di tempo e ad aggiungere le percussioni, trasformando il brano da una canzone folk a un samba rock.\nRegistrazione.\nLa registrazione di \"Sympathy for the Devil\", ancora provvisoriamente intitolata \"The Devil Is My Name\", ebbe inizio agli Olympic Sound Studios di Londra il 4 giugno 1968 protraendosi fino al giorno successivo; sovraincisioni varie furono effettuate l'8, il 9, e il 10 giugno. I musicisti inclusi nella registrazione compresero anche Nicky Hopkins al piano, Rocky Dijon alle congas e Bill Wyman alle maracas. Oltre alle parti di chitarra elettrica (celebre l'assolo centrale al vetriolo), anche il basso venne suonato da Keith Richards nella canzone proprio perch\u00e9 Wyman era impegnato alle maracas. \nLa canzone part\u00ec come brano in stile folk evolvendo poi, dopo ripetuti tentativi, in un samba indiavolato. La strofa del testo che si riferisce all'assassinio dei fratelli Kennedy, John e Robert, venne modificata quando quest'ultimo, proprio mentre la canzone era in lavorazione, venne assassinato a Los Angeles il 6 giugno 1968. Le parole cambiarono da \"Who killed Kennedy?\" a \"Who killed the Kennedys?\" (al plurale): \nNel libro del 2003 \"According to the Rolling Stones\", a proposito della canzone Watts afferm\u00f2: \u00ab\"Sympathy\" \u00e8 una di quelle canzoni dove provammo di tutto. La prima volta in assoluto che la sentii fu quando Mick me la suon\u00f2 davanti alla porta di casa mia nel Sussex... La suonava interamente da solo... ed era fantastica. Provammo un sacco di diversi modi nei quali suonarla; alla fine suonai un ritmo jazz latino nello stile di Kenny Clarke in \"A Night in Tunisia\" - non proprio lo stesso ritmo, ma nel medesimo stile\u00bb.\nAnalisi e controversie.\nLa canzone, interpretata con una certa veemenza da Mick Jagger, consiste in una narrazione in prima persona del punto di vista di un soave e dotto Lucifero. Si noti che il testo della canzone ha probabilmente tratto ispirazione da una copia del romanzo \"Il Maestro e Margherita\" di Michail Afanas'evi\u010d Bulgakov, che Marianne Faithfull aveva regalato a Jagger poco tempo prima: alla sua prima apparizione, Satana, nel romanzo di Bulgakov, si presenta con queste parole:\n\"Sympathy for the Devil\" inizia con:\nAiutato da un sottofondo ritmico ispirato alla samba, che con l'avanzare della canzone aumenta d'intensit\u00e0, il cantante riporta freddamente le pagine pi\u00f9 brutte della storia dell'umanit\u00e0, dando un sonoro avvertimento a chi lo ascolta:\nAl tempo della pubblicazione di \"Beggars Banquet\" i Rolling Stones avevano gi\u00e0 sollevato polemiche per i testi di alcune canzoni con riferimenti sessuali (ad esempio \"Let's Spend the Night Together\") e per una presunta adesione al satanismo (il loro precedente album, pur mancando di espliciti riferimenti al diavolo, si intitolava \"Their Satanic Majesties Request\"), \"Sympathy for the Devil\" non pot\u00e9 che suffragare la tesi dei fondamentalisti cristiani: cio\u00e8 che i Rolling Stones (e pi\u00f9 in generale tutti i musicisti rock) erano adoratori di Satana e pertanto costituivano un danno per i giovani che li ascoltavano. Un'altra interpretazione del testo suggerisce tuttavia che il diavolo sia l'uomo stesso: non a caso sono citati episodi, come la Guerra dei Cent'anni (\"\u00abI watched with glee while your Kings and Queens fought for ten decades for the Gods they made\u00bb\", in italiano \"Guardavo con gioia mentre i vostri re e regine combattevano per dieci decenni per gli Dei che avevano creato\"), gli assassinii di John Fitzgerald Kennedy e Robert Kennedy (\"\u00abI shouted out \"Who killed the Kennedys?\" when after all it was you and me\u00bb\", in italiano \"Ho urlato \"Chi uccise i Kennedy?\" quando dopo tutto siamo stati tu ed io\"), la Rivoluzione d'Ottobre (\"\u00abI stuck around St. Petersburg when I saw it was a time for a change, killed the czar and his ministers\u00bb\", in italiano \"Vagavo per San Pietroburgo quando vidi che era tempo di cambiare, uccisi lo zar e i suoi ministri\") o la seconda guerra mondiale (\"\u00abI rode a tank, held a general's rank while the blitzkrieg raged, and the bodies stank\u00bb\", in italiano \"Guidavo un carro armato, avevo il grado di generale mentre la guerra lampo infuriava, e i cadaveri si decomponevano\"), le cui atrocit\u00e0 sono da imputarsi esclusivamente al genere umano. Particolarmente significativo al riguardo \u00e8 anche il seguente passaggio: \"\u00abJust as every cop is a criminal, and all the sinners saints, As head is tail, just call me Lucifer, 'cause I'm in need of some restraint\u00bb\"; in italiano: \"Cos\u00ec come ogni poliziotto \u00e8 un criminale ed ogni peccatore un santo, come la testa \u00e8 la coda, tu chiamami pure Lucifero, perch\u00e9 ho bisogno di una qualche moderazione\". Questo passaggio potrebbe alludere ad una duplicit\u00e0 intrinseca nell'animo umano, ad una componente di egoismo e, volendo, malvagit\u00e0, presente in ogni uomo che viene estrinsecata sotto forma di un'entit\u00e0 autonoma, Lucifero appunto, per poterla assoggettare ad un pi\u00f9 facile controllo (\"'cause I'm in need of some restraint\"). La realt\u00e0, pi\u00f9 difficile da accettare, \u00e8 proprio questa, e cio\u00e8 che \"Lucifero\" \u00e8 dentro ogni uomo, e in determinati momenti della storia (Guerra dei Cent'anni, Seconda Guerra Mondiale, la condanna di Cristo al martirio della crocifissione, l'assassinio dei Kennedy, seguendo gli eventi citati nel testo, anche se \u00e8 possibile trovare moltissimi altri periodi \"bui\" della storia del genere umano) emerge e diviene preponderante su quella che \u00e8 la componente \"buona\" parimenti presente nell'animo umano. Infine, qualcuno arriv\u00f2 anche a scorgere un malizioso riferimento ai Beatles e al loro viaggio spirituale in India nella strofa \"\u00abAnd I lay traps for troubadours who get killed before they reach Bombay\u00bb\" (\"E piazzai delle trappole per i cantastorie che rimasero uccisi prima di raggiungere Bombay\").\nSatanismo &amp; Rolling Stones.\nIl malevolo personaggio creato da Jagger per la canzone si rivel\u00f2 cos\u00ec efficace da aleggiare come uno spettro sulla band per anni e anni con il sospetto del presunto satanismo del brano, ed ebbe come conseguenza quella di avvolgere la carriera degli Stones sotto una luce sinistra per un determinato periodo di tempo. Gli avvenimenti successivi alla pubblicazione della canzone, come la morte di Brian Jones, e il sanguinoso disastro del concerto di Altamont, episodi entrambi accaduti nel 1969, furono imputati a posteriori al cattivo karma retaggio di \"Sympathy for the Devil\". Anche se Marianne Faithfull nella sua autobiografia del 1994 defin\u00ec la canzone \"puro satanismo di cartapesta\" e Jagger stesso ribad\u00ec pi\u00f9 volte che essa non era un'esaltazione delle pratiche di magia nera, rifiutandosi anche di credere che potesse aver ispirato futuri generi musicali estremi come il black metal nel mondo del rock. La composizione venne considerata dal grande pubblico l'inno proibito \"definitivo\", una trascinante, ipnotica e scandalosa ode a Satana, espressione massima di quella pericolosit\u00e0 innata insita nel rock and roll. Innegabilmente la band gioc\u00f2 con questa immagine \"diabolica e maledetta\" per parecchio tempo ricavandone molta pubblicit\u00e0. Jagger si era gi\u00e0 dilettato con l'occultismo facendo amicizia per un breve periodo con il regista underground Kenneth Anger (secondo alcuni uno degli ispiratori della canzone stessa), componendo al sintetizzatore Moog la colonna sonora per il suo cortometraggio \"Invocation of My Demon Brother\", che vedeva tra i suoi protagonisti anche un futuro complice di Charles Manson, Robert \"Bobby\" Beausoleil, e il fondatore della \"Chiesa di Satana\" californiana Anton LaVey. Inoltre, nei primi anni settanta, Keith Richards e la sua compagna dell'epoca Anita Pallenberg, si interessavano veramente di magia nera ed occultismo in generale, sembrando incoraggiare gli altri membri del gruppo a fare altrettanto. E ci fu persino chi ravvis\u00f2 nella morte improvvisa del loro figlioletto Tara di soli due mesi, avvenuta nel 1976 per cause ignote, la \"giusta punizione\" per questa pericolosa frequentazione con l'occulto.\nIn una intervista data alla rivista \"Creem\", Jagger disse: \u00ab[Quando la gente inizi\u00f2 a definirci adoratori del Diavolo], pensai che fosse una cosa molto stupida, perch\u00e9 si trattava solo di una canzone, dopotutto. Non si trattava di un intero disco pieno di messaggi satanici incisi alla rovescia. Le persone sembrarono sposare quel tipo di immagine in maniera eccessiva, [e] viene portata avanti ancora oggi nei gruppi heavy metal di adesso\u00bb.\nCirca il cambio di immagine della band nella percezione pubblica dopo la pubblicazione di \"Sympathy for the Devil\", Richards cos\u00ec si espresse nel corso di una intervista del 1971 a \"Rolling Stone\": \u00abPrima, eravamo solo un gruppo di ragazzi innocenti che volevano divertirsi, e dicevano di noi \"sono cattivi, sono cattivi\". Oh, sono malvagio, davvero? Cos\u00ec ci\u00f2 mi fece iniziare a riflettere sul male... Cos'\u00e8 il Male? Parte di noi. Non so quante persone pensino a Mick come a un diavolo, o solo come a un buon cantante rock, o che altro? Ci sono stregoni di magia nera che ci credono agenti segreti di Lucifero ed altri che pensano che noi siamo Lucifero stesso. Tutti sono Lucifero\u00bb.\nContrariamente a ci\u00f2 che venne affermato all'epoca, era \"Under My Thumb\" e non \"Sympathy for the Devil\" la canzone che i Rolling Stones stavano eseguendo quando Meredith Hunter venne ucciso durante il concerto di Altamont. La leggenda nacque perch\u00e9 nei primi articoli sull'accaduto apparsi su \"Rolling Stone\" venne erroneamente riportato che l'omicidio aveva avuto luogo durante \"Sympathy for the Devil\", ma gli Stones avevano gi\u00e0 suonato \"Sympathy\" in precedenza nel corso dell'esibizione; e l'esecuzione era stata interrotta da una rissa nel pubblico per poi proseguire, con Jagger che aveva commentato dal palco: \"\u00abWe're always having--something very funny happens when we start that number\u00bb.\" (\"Succede sempre qualcosa di strano quando suoniamo questo pezzo\").\nEsecuzioni dal vivo.\nDopo essere stata accantonata nel corso del tour degli Stones del 1972/73, \"Sympathy for the Devil\" \u00e8 stata occasionalmente eseguita in concerto nel 1975/76, e dal 1989 in poi regolarmente inserita nella scaletta dei concerti. Versioni dal vivo del brano sono state pubblicate sugli album live \"The Rolling Stones Rock and Roll Circus\", \"Get Yer Ya-Ya's Out!\", \"Love You Live\", \"Flashpoint\", e \"Shine a Light\".\nCover e remix.\nLa canzone, estremamente popolare, \u00e8 stata ampiamente oggetto di \"cover\" sin dalla sua pubblicazione, tra cui:"}
{"id": "450063", "revid": "122869808", "url": "https://it.wikipedia.org/wiki?curid=450063", "title": "Maria Bellonci", "text": "Biografia.\nPrimogenita di Gerolamo Vittorio Villavecchia, professore di chimica discendente da una famiglia aristocratica piemontese, e dell'umbra Felicita Bellucci, si spos\u00f2 l'11 agosto 1928 con Goffredo Bellonci, prendendone il cognome e firmando cos\u00ec tutte le sue opere.\nIl suo esordio di scrittrice avvenne nel 1939 con la nota psicobiografia \"Lucrezia Borgia\", edita in lingua italiana da Arnoldo Mondadori Editore ed in lingua inglese da Phoenix.\nScrisse libri di argomento storico, innanzitutto basati su una ricca e minuziosa ricerca storica, attraverso la consultazione dei documenti originali esistenti, a partire dai quali era abilissima nel ricostruire un ritratto vivido e credibile dei personaggi storici descritti. La sua opera acquist\u00f2 cos\u00ec un preziosissimo valore divulgativo, portando al grande pubblico una versione umana e storicamente documentata, scevra delle numerose leggende accumulatesi nei secoli, di personaggi lontani nel tempo ma molto affascinanti, come i Borgia, gli Este, i Gonzaga, i Della Rovere, oppure Marco Polo, che fu anche oggetto di uno sceneggiato televisivo Rai curato da lei stessa. Dal suo romanzo \"Segreti dei Gonzaga\" e dal racconto \"Delitto di Stato\" contenuto in \"Tu vipera gentile\" \u00e8 stata tratta nel 1982 la miniserie televisiva \"Delitto di stato\", diretta da Gianfranco De Bosio.\nFu all'interno del suo salotto letterario, denominato gli \"Amici della domenica\", che nacque il Premio Strega, la cui genesi fu rievocata dalla Bellonci in \"Come un racconto. Gli anni del premio Strega\" (1970). Nel 1979 ricevette il Premio San Gerolamo. Nel 1986, anno della sua scomparsa, lei stessa vinse il Premio Strega con \"Rinascimento privato\" (Mondadori), biografia di Isabella d'Este, scritta in forma di romanzo autobiografico e che rappresenta il suo capolavoro."}
{"id": "450065", "revid": "339392", "url": "https://it.wikipedia.org/wiki?curid=450065", "title": "Fyodor Mikhailovich Dostoevsky", "text": ""}
{"id": "450066", "revid": "14214", "url": "https://it.wikipedia.org/wiki?curid=450066", "title": "Intervista con il vampiro", "text": ""}
{"id": "450069", "revid": "14214", "url": "https://it.wikipedia.org/wiki?curid=450069", "title": "Sympathy for the devil", "text": ""}
{"id": "450076", "revid": "2048534", "url": "https://it.wikipedia.org/wiki?curid=450076", "title": "Brocco", "text": "Brocco \u00e8 un termine dalla complessa etimologia (si pensi alla radice celtica \"brocc\": \"a punta\", \"appuntito\", o al \nlatino \"broccum\").\nL'evoluzione dialettale del termine \u00e8 legata ai territori dell'Alto Reno e dei territori limitrofi (Pistoia e Lucca) in cui sono presenti numerosi termini di origine germanica.\nFra i significati:"}
