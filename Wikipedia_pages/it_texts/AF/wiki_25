{"id": "429436", "revid": "1821847", "url": "https://it.wikipedia.org/wiki?curid=429436", "title": "Julius Streicher", "text": "Dopo la guerra Streicher figur\u00f2 tra gli imputati al processo di Norimberga, accusato di essere uno dei principali istigatori dell'odio razziale nei confronti della popolazione ebraica che aveva condotto alla Shoah.\nPrimi anni.\nStreicher nacque a Fleinhausen, nei pressi di Augusta, nella Baviera meridionale. Egli fu il nono figlio della famiglia: il padre era un insegnante ed un fervente cattolico; l'adorata madre, anch'ella profondamente credente, venne definita successivamente da Streicher \u00abla fortezza della mia infanzia\u00bb. All'et\u00e0 di tredici anni inizi\u00f2 un corso, della durata di cinque anni, per divenire maestro elementare. Completato il corso, nel gennaio 1904, inizi\u00f2 la sua carriera di insegnante. Dopo un primo periodo trascorso in seno alla Chiesa cattolica, Streicher si allontan\u00f2 dalla fede e divenne, negli anni, anticlericale. Nel 1909 si trasfer\u00ec a Norimberga, dove visse il resto della vita.\nNel 1912 Streicher entr\u00f2 a far parte del Partito democratico. Si distinse come oratore in occasione di diversi incontri del Partito e la sua fama, seppur circoscritta all'ambiente di Norimberga, inizi\u00f2 ad aumentare. Stando a quanto rifer\u00ec lo stesso Streicher durante il processo di Norimberga fu in questa fase che egli, per la prima volta, si rese conto della \"differenza\" degli ebrei rispetto alla restante popolazione tedesca. Nel 1913 Streicher si spos\u00f2 con Kunigunde Roth: il primo figlio Lothar nacque nel 1915 e successivamente divenne articolista su \"Der Sturmer\"; il secondo figlio, Elmar, nacque nel 1918.\nPrima guerra mondiale.\nAllo scoppio del primo conflitto mondiale Streicher si arruol\u00f2 nell'arma di fanteria dell'esercito tedesco. Combatt\u00e9 inizialmente sul fronte francese, dove si distinse come combattente, tanto da meritare, primo della sua compagnia, la Croce di Ferro di Seconda Classe. Nel 1917 venne promosso ufficiale e combatt\u00e9 sul fronte rumeno e quello italiano. Tornato nel 1918 in Francia venne nuovamente decorato con la Croce di Ferro di Prima Classe, una delle massime onorificenze al valore tedesche. Terminato il conflitto nel novembre 1918, Streicher rientr\u00f2 in Germania e riprese il lavoro di maestro elementare.\n\"Conversione\" all'antisemitismo ed ingresso nella NSDAP.\nDeluso, come molti altri veterani tedeschi, dalla sconfitta subita dalla Germania, Streicher inizi\u00f2 a ragionare sui motivi che avevano condotto il suo popolo alla disfatta. In questo periodo i tedeschi, desiderosi di trovare una giustificazione alla sconfitta che tutelasse il loro onore militare, iniziarono a costruire quella che \u00e8 passata alla storia come \"Dolchsto\u00dflegende\" - la leggenda della pugnalata alle spalle. Secondo tale interpretazione la Germania sarebbe stata sconfitta non sul campo di battaglia, bens\u00ec dai corrotti politicanti della Repubblica di Weimar, dai comunisti e dall'\u00abinternazionale ebraica\u00bb.\nStreicher nel 1919 lesse per la prima volta i \"Protocolli dei Savi di Sion\" - un falso documento storico della fine del XIX secolo che ipotizzava un piano per la conquista del mondo da parte degli ebrei. Nello stesso periodo lesse inoltre l'\"Handbuch der Judenfrage\" (\"Manuale della questione ebraica\") dello scrittore antisemita Theodor Fritsch. Questi due scritti, uniti alla ricerca di un capro espiatorio per la sconfitta subita, influenzarono profondamente Streicher, che inizi\u00f2 a vedere negli ebrei la fonte di ogni problema della Germania e terminando il processo di \"conversione\" all'antisemitismo iniziato gi\u00e0 prima della guerra. Alla fine del 1919 Streicher pronunci\u00f2 il primo discorso antisemita in pubblico.\nNel 1919 Streicher collabor\u00f2 alla fondazione del Partito socialista tedesco (\"Deutschsozialistische Partei\", DSP), violentemente antisemita, del quale divenne rapidamente il maggiore esponente. Nel 1921 Streicher inizi\u00f2 la pubblicazione della rivista del partito, il \"Deutscher Volkswille\" attraverso la quale si impegn\u00f2 in violenti attacchi propagandistici contro gli ebrei. Nel 1922 il DSP e la maggior parte dei suoi membri - Streicher incluso - conflu\u00ec nel Partito nazionalsocialista (NSDAP), che da poco aveva trovato in Adolf Hitler il proprio leader carismatico. L'anno successivo ebbe inizio la pubblicazione di \"Der St\u00fcrmer\".\nCarriera politica.\nPutsch della Birreria.\nStreicher partecip\u00f2 attivamente al fallito tentativo di colpo di Stato organizzato da Hitler e dal Partito nazista il 9 novembre 1923 e passato alla storia con il nome di \"Putsch della Birreria\" - dal nome di una birreria di Monaco, la \"B\u00fcrgerbr\u00e4ukeller\", nella quale Hitler pronunci\u00f2 il discorso che diede avvio al tentativo.\nIn qualit\u00e0 di direttore della propaganda Streicher ebbe il compito, come oratore, di fomentare le masse di Monaco. In seguito marci\u00f2 alla testa del corteo dei rivoltosi che muovevano verso la \"Feldherrnhalle\" (un complesso monumentale in ricordo dei Caduti), dove la polizia bavarese apr\u00ec il fuoco provocando almeno 16 morti e dozzine di feriti, stroncando sul nascere il colpo di Stato. Fuggito insieme agli altri rivoltosi, Streicher venne arrestato nei giorni successivi e condannato ad un mese di prigione da scontare presso la prigione di Landsberg, dove venne rinchiuso anche Hitler condannato ad una pena di 14 mesi. Le autorit\u00e0 bavaresi sospesero inoltre la pubblicazione di \"Der St\u00fcrmer\", che riprese per\u00f2 la pubblicazione nel marzo del 1924, e lo licenziarono - ufficialmente Streicher era ancora maestro elementare.\nIl coinvolgimento di Streicher nel fallito \"putsch\" rimase sempre nel ricordo di Hitler che negli anni successivi support\u00f2 attivamente il suo vecchio camerata, anche quando gli altri gerarchi nazisti, infastiditi dalla rozza violenza di \"Der St\u00fcrmer\" e dal comportamento scandaloso di Streicher, avrebbero voluto estrometterlo dal potere. L'affetto di Hitler nei confronti del fedele camerata fu tale che egli ricord\u00f2 Streicher nel \"Mein Kampf\", scritto in occasione del periodo trascorso in carcere a Landsberg.\nUscito dal carcere, forte dell'amicizia di Hitler, Streicher riprese le proprie attivit\u00e0 editoriali. Nel periodo tra il 1924 ed il 1933, egli sub\u00ec numerosi processi per gli articoli pubblicati su \"Der St\u00fcrmer\", scontando circa 8 mesi in carcere. Nonostante i problemi legali con le autorit\u00e0 il 6 aprile 1924 venne eletto membro del parlamento bavarese.\n\"Gauleiter\" di Franconia.\nNel 1925 Streicher venne nominato \"Gauleiter\" di Franconia (con capoluogo Norimberga, nella quale si teneva l'annuale Congresso del Partito nazionalsocialista), un ruolo che mantenne anche dopo la conquista del potere del Partito Nazionalsocialista Tedesco dei Lavoratori, avvenuta nel 1933. La posizione di \"Gauleiter\" gli permise di incrementare rapidamente la propria fortuna attraverso la pubblicazione di giornali antisemiti - sempre pi\u00f9 letti -, e il sequestro dei beni precedentemente appartenuti agli ebrei. Nello stesso anno egli venne promosso al grado onorario di \"Obergruppenf\u00fchrer\" delle SA.\nIl 1\u00ba aprile 1933 Streicher, in qualit\u00e0 di presidente della commissione centrale, fu in prima linea nell'organizzazione del boicottaggio a danno delle attivit\u00e0 commerciali di propriet\u00e0 ebraica, organizzato dai nazisti, primo atto di una lunga serie di misure discriminatorie operate dal regime per escludere e successivamente sterminare la popolazione ebrea. Pochi giorni prima del boicottaggio Streicher scrisse per \"motivare\" la popolazione:\nNonostante le speranze riposte nell'azione il boicottaggio si rivel\u00f2 fallimentare e venne rapidamente sospeso a causa delle numerose proteste dei comuni cittadini.\nAttraverso i suoi articoli Streicher support\u00f2 entusiasticamente l'approvazione delle leggi di Norimberga nel 1935 vedendo in esse il compimento di \u00abquindici anni di lavoro di spiegazione\u00bb compiuto attraverso le proprie riviste. In qualit\u00e0 di \"Gauleiter\" Streicher aizz\u00f2 l'odio dei tedeschi contro gli \u00abassassini ebrei\u00bb e partecip\u00f2 attivamente al violento \"pogrom\" scatenato la notte tra il 9 ed il 10 novembre 1938 e conosciuto come Notte dei cristalli (\"Reichskristallnacht\").\nAccuse e fine della carriera politica.\nNonostante l'amicizia di Hitler, nel febbraio 1940 Streicher venne destituito dalla carica di \"Gauleiter\" dopo le indagini di una commissione voluta da Hermann G\u00f6ring per malversazioni nell'amministrazione della Franconia - una delle accuse principali era l'appropriazione indebita di beni appartenuti agli ebrei. Dopo la guerra Streicher afferm\u00f2 che le vere cause erano da ricercarsi nelle affermazioni che egli aveva fatto e relative al presunto concepimento in laboratorio della figlia di G\u00f6ring, accusato di non essere abbastanza uomo per concepirla naturalmente. La commissione, che oper\u00f2 nella massima segretezza per evitare scandali ed incrinare la fiducia popolare nel Partito, trov\u00f2 Streicher colpevole e lo rimosse dalla carica di \"Gauleiter\".\nI gerarchi ostili a Streicher (tra i quali figuravano anche Hess, Goebbels ed Himmler) colsero la favorevole occasione per destituire completamente la sua autorit\u00e0 agli occhi di Hitler ed allontanarlo definitivamente dai pi\u00f9 influenti circoli nazisti, proponendo anche il divieto di pubblicazione per \"Der St\u00fcrmer\". La rivista veniva infatti considerata da Goebbels troppo violenta e quindi controproducente alla propaganda estera e .\nAnche in questo caso non manc\u00f2 l'appoggio di Hitler, che pur confermandone a malincuore l'allontanamento dalla carica di \"Gauleiter\", imped\u00ec ulteriori attacchi, limitandosi ad una serie di blande misure che ordinarono a Streicher di ritirarsi nella sua casa di campagna nei pressi di Norimberga dalla quale, teoricamente, non avrebbe pi\u00f9 potuto avere contatti con alte cariche del governo o pronunciare discorsi a nome del Partito. Hitler neg\u00f2 l'assenso a sospendere la pubblicazione di \"Der St\u00fcrmer\" che egli considerava un importante veicolo di propaganda.\nEditore ed antisemita.\n\"Der St\u00fcrmer\".\nIl 20 aprile 1923 Streicher pubblic\u00f2 il primo numero di \"Der St\u00fcrmer\", il settimanale illustrato che raggiunse negli anni la tiratura di quasi 500.000 copie. \"Der St\u00fcrmer\" utilizz\u00f2 un violento stile scandalistico basato su menzogne, oscenit\u00e0 e volgari caricature, spesso a sfondo pornografico, che mettevano in guardia la popolazione tedesca dal pericolo della \u00abperversione giudaica\u00bb e rappresent\u00f2 un importante veicolo propagandistico per le politiche antisemite del Partito nazionalsocialista. Nel 1933 Streicher, ormai influente e ricco leader nazista, inizi\u00f2 la pubblicazione del quotidiano \"Fr\u00e4nkische Tageszeitung\" e di numerose altre riviste locali distribuite nella zona di Norimberga.\nIniziative editoriali per bambini.\nA partire dal 1936 la casa editrice St\u00fcrmer-Verlag, di propriet\u00e0 di Streicher, intraprese la pubblicazione di libri per bambini. Illustrati e scritti con l'alfabeto allora in uso nelle scuole elementari tedesche, riportavano filastrocche inneggianti la supremazia della razza ariana e i pericoli insiti nella \u00abcontaminazione\u00bb del popolo tedesco con l'\u00abeterno giudeo\u00bb. Tali libri ebbero un'ampia diffusione nelle scuole tedesche, raggiungendo tirature superiori alle 100.000 copie. Tra i pi\u00f9 importanti titoli \u00abpedagogici\u00bb pubblicati da Streicher:\nIl risultato dell'ossessiva propaganda di Streicher, e dei nazisti in generale, nei confronti dei bambini pu\u00f2 essere sintetizzato con le parole di un articolo della \"Fr\u00e4nkische Tageszeitung\" del 22 dicembre 1936. In occasione del Natale Streicher si rivolse ai bambini di Norimberga un discorso pubblico:\nLo \"St\u00fcrmer-Verlag\" pubblic\u00f2 inoltre un libro ad uso degli insegnanti, \"Die Judenfrage im Unterricht\" (\u00abLa questione ebraica nell'insegnamento\u00bb) del 1937 che asseriva, rifacendosi alle idee di Streicher:\nAntisemitismo a sfondo pornografico.\nStreicher affront\u00f2 in maniera compulsiva il problema della \u00abcorruzione razziale\u00bb delle donne tedesche da parte degli ebrei, probabilmente a causa di turbe psichiche a sfondo pornografico e che trovarono riscontro nella sua \"scandalosa\" vita privata.\nLe sue riviste (ed i suoi discorsi) traboccarono di storie, immagini e caricature di giovani ragazze \"ariane\" stuprate da \"perversi\" ebrei nel tentativo di corromperne la \"purezza razziale\". Alcuni passaggi tratti da opere edite da Streicher possono aiutare a meglio inquadrare il problema ed il tono che egli utilizzava:\nLe campagne relative all'omicidio rituale.\nTra le pi\u00f9 virulente campagne lanciate da Streicher fu quella che accusava gli ebrei di compiere omicidi rituali a danno di bambini cristiani iniziata nel 1934 con diversi articoli apparsi su \"Der St\u00fcrmer\" e proseguita negli anni successivi. La campagna suscit\u00f2 lo sdegno del mondo tanto da far intervenire l'Arcivescovo di Canterbury che protest\u00f2 presso le autorit\u00e0 tedesche che reagirono accusandolo di essere al soldo dell'\u00abinternazionale ebraica\u00bb.\nCome in molte altre campagne propagandistiche Streicher e i suoi collaboratori utilizzarono una base pseudo-storica, sfruttando una credenza medioevale che accusava gli ebrei di sacrificare bambini cristiani durante la celebrazione del \"Pesach\", la Pasqua ebraica. \"Der St\u00fcrmer\" accus\u00f2 che l'ipotizzata usanza fosse ancora celebrata, adducendo a sostegno numerose \"prove\". Negli anni successivi vennero pubblicate numerose foto di gruppi di ebrei intenti ad uccidere e seviziare bambini e giovani donne tedeschi oltre che una serie di articoli \"storici\" tratti da processi e cronache medioevali.\nSeconda guerra mondiale.\nNel corso della guerra Streicher si ritir\u00f2 nella sua villa di Norimberga rimanendo esclusivamente editore ed articolista di \"Der St\u00fcrmer\" e delle altre pubblicazioni dello \"St\u00fcrmer-Verlag\". Nonostante non ricoprisse pi\u00f9 cariche pubbliche, proseguirono gli scandali circa il suo comportamento privato e violente proteste per le riviste che pubblicava. A dispetto di questo, Hitler difese sempre le azioni del suo vecchio e fedele camerata, mettendo a tacere le voci e coprendo gli scandali - molti, a sfondo sessuale, lo vedevano coinvolto con mogli di alti funzionari nazisti.\nNel 1943 la prima moglie mor\u00ec, ed egli si rispos\u00f2 con la segretaria Adele Tappe. Con l'avvicinarsi del termine del conflitto Streicher, ancora fedele all'ideale nazista e intendendo non arrendersi, fugg\u00ec verso le Alpi, dove la propaganda nazista aveva illuso fosse stato preparato un \u00abridotto alpino\u00bb dal quale effettuare l'ultima resistenza. Tale \u00abridotto\u00bb esisteva solo nella fantasia di Hitler e di pochi fedeli, e la guerra fin\u00ec dopo poco.\nIl 23 maggio 1945, mentre stava dipingendo un quadro di paesaggistica montana, venne fermato da un soldato statunitense che in tedesco maccheronico gli fece notare la sua \"somiglianza\" con Julius Streicher: ne segu\u00ec una conversazione in cui egli venne riconosciuto e arrestato dalle forze armate statunitensi. Venne quindi trasferito al campo Ashcan e il 10 agosto portato a Norimberga.\nProcesso di Norimberga.\nJulius Streicher venne imputato al processo di Norimberga e accusato di aver istigato, attraverso le colonne di \"Der St\u00fcrmer\" e delle altre sue pubblicazioni, l'odio razziale. Nel corso dei test di intelligenza effettuati dalle autorit\u00e0 americane nel corso del processo Streicher risult\u00f2 l'imputato meno dotato, con un quoziente intellettivo comunque nella media. Per tutta la durata del processo continu\u00f2 a considerare i suoi accusatori di \u00abrazza ebraica\u00bb e a vantarsi di essere in grado di riconoscerli con una sola occhiata.\nNei dibattimenti pubblici e nelle conversazioni private con lo psicologo statunitense Gustav Gilbert e dello psichiatra Leon Goldensohn si distinse per l'ottusa trivialit\u00e0 e il continuo riferimento alla \u00abdiversit\u00e0\u00bb e \u00abperversione\u00bb del popolo ebraico pur cercando di difendersi dalle accuse asserendo di essere stato solo un \u00abfilosofo\u00bb (utilizz\u00f2 anche il termine \u00abprofeta\u00bb e \u00abdotto erudito\u00bb) e quindi non perseguibile per l'attuazione pratica delle proprie idee. Il suo comportamento stravagante lo port\u00f2 a essere emarginato anche dagli altri co-imputati al processo.\nJulius Streicher venne riconosciuto colpevole di crimini contro l'umanit\u00e0 e condannato alla pena di morte per impiccagione. Il 16 ottobre 1946 venne impiccato nel carcere di Norimberga; le sue ultime parole furono:\nLa festa ebraica del \"Purim\", citata nelle ultime parole, ricorda la sconfitta del nobile persiano Haman e l'impiccagione dei suoi dieci figli ricordata nel Libro di Ester. Haman e i suoi figli erano nemici e persecutori del popolo ebraico; probabilmente Streicher fece un parallelo ironico tra s\u00e9 e gli altri nove imputati nazisti condannati a morte (l'undicesimo, Hermann G\u00f6ring, si era suicidato la notte precedente) e i figli di Haman."}
{"id": "429438", "revid": "124643092", "url": "https://it.wikipedia.org/wiki?curid=429438", "title": "Moto Guzzi Griso", "text": "La Griso \u00e8 una motocicletta prodotta dal 2005 dalla Moto Guzzi in tre diverse cilindrate: la \"1100\" presentata nel mese di agosto 2005, la \"850\", presentata nell'aprile del 2006 e la \"1200\" 8V, presentata a novembre 2006 e commercializzata da settembre 2007. Il prototipo della Griso, battezzato Tecnocustom, \u00e8 stato presentato per la prima volta all'Intermot di Monaco di Baviera nel 2002.\nIl design della Griso \u00e8 opera di Rodolfo Frascoli, della Marabese Design.\nSi tratta di un motociclo di tipo \"naked\", cio\u00e8 sprovvisto di carenature protettive.\nStoria.\nIl 30 agosto 2005 la Moto Guzzi annuncia per la prima volta la vendita della \"Griso 1100\" e l'8 settembre la presenta ufficialmente alla stampa.\nIl pubblico ha invece con essa un primo contatto nei giorni 16-17-18 settembre, durante le Giornate Mondiali Guzzi 2005 a Mandello del Lario.\nIl passo successivo \u00e8 la presentazione presso i concessionari ufficiali Moto Guzzi, che si svolge durante il \"Porte Aperte\" 2005, il 22-23 ottobre; avvenimento seguito dalla prima campagna pubblicitaria, che porta la firma di Antonio Maccario (direttore creativo esecutivo), Dario Mondonico (responsabile creativo del brand) e Federico Ghiso (copy). La fotografia \u00e8 di Maurizio Cigognetti.\nIl 5 aprile 2006 la Moto Guzzi presenta il \"Griso 850\". Oltre che per la cilindrata, il nuovo modello si distingue dalla sorella maggiore anche per alcuni raffinati particolari estetici, come la colorazione nera del telaio e la verniciatura grigia di ruote e trasmissione.\nPochi giorni dopo, Moto Guzzi presenta la nuova linea di abbigliamento legata al Griso e il 14 novembre, sempre dello stesso anno, al Salone di Milano viene presentata una nuova versione della moto, precisamente il \"Griso 1200 8v\", che verr\u00e0 commercializzato a partire da Settembre 2007. Monta il nuovissimo bicilindrico trasversale a V di 90\u00b0, da 1200\u00a0cm\u00b3, con distribuzione monoalbero a camme in testa, dotato di quattro valvole per cilindro; sempre raffreddato ad aria, per una potenza di 110 CV ad 8000 giri/min ed una coppia di 11 kgm. Oltre che nel motore, il modello viene aggiornato con una sella pi\u00f9 comoda per il passeggero, fianchetti pi\u00f9 rastremati, un nuovo sistema frenante Brembo, formato da preziose pinze radiali P4/34 che agiscono su dischi flottanti wave da \u00d8 320mm, e un inedito scarico realizzato secondo lo schema a due in uno e connesso ad un silenziatore dal doppio fondello disassato, che mantiene la forte personalit\u00e0 di quello originario.\nAlle Giornate Mondiali Guzzi 2007, il primo esemplare prodotto di Griso 1200 8V viene assegnato tramite estrazione tra gli iscritti e viene vinto da Denise Martin di Cannes (Francia).\nLe versioni equipaggiate con il motore 2 valvole 850 e 1100 sono rimaste in produzione fino al 2008, anno in cui vengono sostituite completamente dalla gamma 1200 8V.\nDa Giugno 2009, dopo essere stata presentata nel Marzo dello stesso anno, \u00e8 disponibile anche una versione speciale, denominata Griso 1200 8V Special Edition \"Tenni\", che si distingue per la colorazione verde satinato in onore di Omobono Tenni; inoltre, a differenza della versione base, essa \u00e8 equipaggiata di cerchi tubeless a raggi, sella in cuoio marrone e telaio nero. Questa livrea \u00e8 uscita di produzione a fine 2011, sostituita dalla Special Edition con livrea \"Black Devil\".\nDa Marzo 2012 \u00e8 possibile acquistare la serie speciale denominata \"Black Devil\", presentata al Salone Internazionale di Milano a Novembre 2011. Questa versione del Griso 8V SE ha una livrea nero opaco, con fregi argento su serbatoio e codone. Come la sorella SE \"Tenni\", la \"Black Devil\" \u00e8 equipaggiata di cerchi a raggi tubeless (sui quali \u00e8 presente un adesivo rosso \"Moto Guzzi\") e ha il telaio nero.\nNello stesso mese Moto Guzzi presenta alla fiera romana \"Motodays\" anche la nuova livrea del Griso 8V, disponibile sempre in bianco lunare o nero Guzzi, ma con telaio nero e particolare neri opaco.\nPer il 2015 alla colorazione \"Black Devil\" viene affiancata la \"Rosso Trophy\", con base nero opaco e fregi rossi su serbatoio e fiancatine, non sono presenti particolari aggiornamenti tecnici, se non l'adozione di una nuova coppa dell'olio, mutuata dalla California 1400.\nOrigine del nome.\nNella brochure ufficiale Moto Guzzi si pu\u00f2 leggere quanto segue:\n\u201c\"\u2026la sua potenza ne veniva ingrandita, nel fatto e nell'opinione\"\u201d. Questa definizione, mutuata da \u201cI promessi sposi\u201d, il pi\u00f9 famoso romanzo della letteratura italiana, si riferisce al personaggio manzoniano del Griso, personalit\u00e0 prepotente e spavalda a capo dei Bravi, \u201c\"a cui s'imponevano le imprese pi\u00f9 rischiose\"\u201d.\nLe differenti versioni.\nLe tinte disponibili sono state:"}
{"id": "429440", "revid": "11959", "url": "https://it.wikipedia.org/wiki?curid=429440", "title": "Ajnadayn", "text": ""}
{"id": "429444", "revid": "438678", "url": "https://it.wikipedia.org/wiki?curid=429444", "title": "Interface Description Language", "text": "L'Interface Description Language \u00e8 l'astrazione usata in CORBA per separare le interfacce degli oggetti dalle loro implementazioni.\nUtilizzato per descrivere le interfacce degli oggetti e i tipi dei parametri, non \u00e8 un linguaggio di programmazione (non serve per implementare gli oggetti o per realizzare client che accedano agli oggetti).\n\u00c8 volutamente semplice per essere facilmente mappabile a linguaggi di programmazione poco evoluti."}
{"id": "429446", "revid": "247222", "url": "https://it.wikipedia.org/wiki?curid=429446", "title": "Noe", "text": ""}
{"id": "429448", "revid": "32658", "url": "https://it.wikipedia.org/wiki?curid=429448", "title": "Pipareddhi", "text": ""}
{"id": "429454", "revid": "124439511", "url": "https://it.wikipedia.org/wiki?curid=429454", "title": "Clima subartico", "text": "Con clima subartico s'intende una classe dei climi boreali caratterizzati da temperature estremamente basse. nella classificazione di K\u00f6ppen non rappresentano un unico tipo ma due distinte sottoclassi, \"Dc\" e \"Dd\". Si tratta dei climi pi\u00f9 freddi dell'emisfero settentrionale, con l'eccezione della Groenlandia. I climi subartici sono caratterizzati dalle grandi foreste di conifere.\nClima subartico \"Dc\".\nIl clima subartico \"Dc\" comprende in Eurasia la Norvegia non costiera e gran parte della Svezia, della Finlandia e della Russia settentrionale. In America settentrionale hanno questo tipo di clima l'Alaska e una buona parte del Canada.\nCondizioni simili si ritrovano ad altitudini medio-alte sulle catene montuose\nClima subartico \"Dd\".\nIl clima subartico \"Dd\" comprende le localit\u00e0 pi\u00f9 fredde del clima transiberiano e altri climi estremamente freddi concentrati tutti nella Siberia orientale. K\u00f6ppen assegn\u00f2 la lettera \"Dd\" a un clima con una temperatura del mese pi\u00f9 freddo inferiore a \u221238\u00a0\u00b0C. A Verchojansk si ha una temperatura media del mese di luglio pari a 15,5\u00a0\u00b0C e una temperatura media del mese di gennaio pari a \u221250,5\u00a0\u00b0C, con punte vicine a \u221270\u00a0\u00b0C (\u221269,8 nel 1895) e ci sono 7 mesi su 12 con temperatura media sotto lo zero."}
{"id": "429459", "revid": "712828", "url": "https://it.wikipedia.org/wiki?curid=429459", "title": "Kaname Chidori", "text": ""}
{"id": "429463", "revid": "23", "url": "https://it.wikipedia.org/wiki?curid=429463", "title": "Openindexer", "text": ""}
{"id": "429464", "revid": "120028992", "url": "https://it.wikipedia.org/wiki?curid=429464", "title": "Movimento Studenti di Azione Cattolica", "text": "Il Movimento Studenti di Azione Cattolica (MSAC) \u00e8 il movimento dell'Azione Cattolica che rappresenta l'attenzione missionaria agli studenti e al mondo della scuola media superiore.\nStoria.\nIl Movimento Studenti di Azione Cattolica (MSAC) \u00e8 l'espressione dell'attenzione missionaria dell'Azione Cattolica italiana agli adolescenti nella loro condizione di studenti, e della presenza organica e del servizio specifico dell'Associazione alla pastorale studentesca. Pertanto \u00e8 parte integrante del Settore giovani, nell'ambito del quale si colloca la sua specifica proposta, organizzazione e attivit\u00e0. Esso ha finalit\u00e0 educative, culturali e missionarie e si rivolge agli studenti del secondo ciclo del sistema di istruzione e formazione. Le sue attivit\u00e0 sono aperte a tutti, senza distinzioni etniche, ideologiche, politiche o religiose.\nLe origini del movimento risalgono ai primi del novecento, quando circoli studenteschi cominciarono a formarsi all'interno della Societ\u00e0 della giovent\u00f9 cattolica italiana (SGCI, l'Azione Cattolica di allora). Il XX congresso nazionale della SGCI, riunitosi a Modena nel novembre 1910, deliber\u00f2 allora la promozione di circoli di studenti delle scuole superiori in tutta Italia e la costituzione di un ordinamento nazionale per il nascente movimento. Il MSAC (denominazione assunta dal 1969 con il nuovo statuto dell'AC) si configur\u00f2 immediatamente attraverso gruppi cittadini e di istituto come il tentativo di passare da un apostolato del singolo studente cristiano a quello di un gruppo pi\u00f9 organizzato, visibile e propositivo.\nLa storia centenaria del MSAC si intreccia fortemente con la storia della scuola italiana. Il MSAC come associazione studentesca fa parte del Forum delle associazioni studentesche maggiormente rappresentative presso il Ministero della Pubblica Istruzione. Lo Statuto delle studentesse e degli studenti, ad esempio, nacque da una proposta della Segreteria nazionale MSAC.\nStruttura.\nL'attivit\u00e0 principale del MSAC si svolge nelle scuole, nelle quali gli aderenti (i \"msacchini\") propongono diverse iniziative suddivise in quattro \"stanze\" specifiche: il punto d'incontro, la formazione specifica, gli orientamenti culturali e il primo annuncio. L'organizzazione e il collegamento con il coordinamento nazionale \u00e8 affidato alla segreteria nazionale, di cui fanno parte i segretari nazionali, eletti dal congresso triennale dei segretari diocesani, l'assistente nazionale e uno o pi\u00f9 collaboratori centrali. L'\u00e9quipe nazionale, formata dagli incaricati regionali e da membri cooptati, coadiuva la segreteria nazionale nell'attivit\u00e0 del movimento. In alcune diocesi il MSAC \u00e8 chiamato in maniera differente e declinato in diverse forme (ad esempio: Azione cattolica studenti a Milano) per motivi pi\u00f9 che altro storici.\nSegretari nazionali del MSAC.\n\"(tra parentesi il circolo diocesano di provenienza)\"\n\"Dal 2005 il segretario nazionale \u00e8 uno solo (come previsto con l'aggiornamento dello statuto dell'AC nel 2003)\"\n\"Dal gennaio 2011 il documento normativo MSAC \u00e8 stato aggiornato prevedendo la carica di vicesegretario nazionale\""}
{"id": "429467", "revid": "135224", "url": "https://it.wikipedia.org/wiki?curid=429467", "title": "Clima desertico", "text": "Il clima desertico, tipico dei deserti caldi e freddi, \u00e8 un clima arido costituito da forti escursioni termiche giornaliere (giornate caldissime e notti relativamente fredde) e da precipitazioni scarsissime che possono essere assenti per anni. Nella classificazione dei climi di K\u00f6ppen, deserti caldi e freddi sono identificati dalla sigla \"BW\".\nClima desertico caldo.\nIl clima desertico caldo (Sahara centrale) \u00e8 caratterizzato da fortissime escursioni termiche giornaliere, di giorno la temperatura pu\u00f2 toccare o superare i 50\u00a0\u00b0C, mentre all'alba pu\u00f2 essere a 20\u00a0\u00b0C o raramente poco sotto; durante il periodo invernale in tarda notte (12 P.M.--1 A.M.) pu\u00f2 essere di 0\u00b0 e sotto tale valore (-20) Le temperature elevate favoriscono l'evaporazione. Di solito il fattore che porta alla formazione di un clima simile \u00e8 la presenza dell'anticiclone subtropicale.\nClima desertico freddo.\nIl clima desertico freddo \u00e8 caratterizzato da fortissime escursioni termiche annue, a causa della continentalit\u00e0 della zona in cui si trovano; questo clima si pu\u00f2 giustamente considerare un'estremizzazione del clima continentale. Anche in questo caso l'aridit\u00e0 \u00e8 estrema ed \u00e8 dovuta in particolar modo alla grande distanza dal mare e all'azione delle catene montuose che impediscono alle correnti umide oceaniche di penetrare nel deserto."}
{"id": "429468", "revid": "399", "url": "https://it.wikipedia.org/wiki?curid=429468", "title": "Clima alpino", "text": "Il clima alpino \u00e8 l'insieme delle manifestazioni fisiche e climatiche presenti al di sopra della linea degli alberi. \u00c8 tipico delle catene montuose pi\u00f9 importanti come le Alpi.\nDescrizione.\nIl clima diventa pi\u00f9 freddo a quote pi\u00f9 elevate, con un gradiente termico verticale di 10\u00a0\u00b0C per km di elevazione in altitudine: l'aria diventa pi\u00f9 fredda quanto pi\u00f9 ci s'innalza, in quanto meno densa.\nDi conseguenza, salire di 100 metri in montagna equivale grosso modo a muoversi di 80\u00a0km verso il pi\u00f9 vicino polo (45 primi di grado, equivalenti a 0.75\u00b0 in latitudine). Si tratta di un'approssimazione evidente, soprattutto in prossimit\u00e0 degli oceani.\nI tentativi di \"quantificare\" i fattori che danno luogo al clima alpino sono stati numerosi.\nIl climatologo Wladimir K\u00f6ppen scopr\u00ec una relazione tra le linee degli alberi artica e antartica, nonch\u00e9 tra tali linee e l'isoterma dei 10\u00a0\u00b0C: in sostanza dimostr\u00f2 che le aree soggette a temperature non superiori a 10\u00a0\u00b0C non sviluppano vegetazione ad alto fusto. Egli associ\u00f2 il clima alpino ai climi nivali e in particolare al clima della tundra. Per differenziare il clima alpino si utilizza, nella classificazione dei climi di K\u00f6ppen, la lettera \"H\", che viene aggiunta alla sigla (per esempio \"ET/H\"). Secondo Troll e Paffen, il clima alpino \u00e8 invece peculiare e viene inserito in una categoria a parte, quella del clima d'alta montagna."}
{"id": "429470", "revid": "256896", "url": "https://it.wikipedia.org/wiki?curid=429470", "title": "Cristianesimo ed Islam", "text": ""}
{"id": "429472", "revid": "47767", "url": "https://it.wikipedia.org/wiki?curid=429472", "title": "Apostolo Giovanni", "text": ""}
{"id": "429482", "revid": "1543377", "url": "https://it.wikipedia.org/wiki?curid=429482", "title": "Massimo Margiotta", "text": "\u00c8 primatista di reti (4) con la maglia del Perugia nelle competizioni confederali per club.\nCaratteristiche tecniche.\nMargiotta era un centravanti-boa, forte fisicamente e di testa.\nCarriera.\nClub.\nInizi.\nNato, cresciuto e formato in Venezuela da famiglia italiana, torna in Italia all'et\u00e0 di 8 anni, a Raiano, in provincia dell'Aquila. Debutta nel 1994 con il , in Serie B; con la maglia della squadra abruzzese gioca altri due campionati cadetti, chiudendo la sua esperienza con 42 presenze e 7 gol in tre anni.\nPassato al , in Serie C1, realizza 19 gol in 33 apparizioni contribuendo alla promozione diretta in Serie B della compagine rossoblu; vince inoltre il titolo di capocannoniere del campionato. Viene acquistato dal , con cui realizza 7 reti in 19 partite nel campionato di Serie B 1998-1999; a gennaio, tuttavia, viene ceduto alla , sempre in Serie B. In Emilia realizza 10 gol in 18 presenze, senza evitare la retrocessione in Serie C1.\nUdinese.\nViene acquistato dall', con cui debutta in Serie A il 19 settembre 1999 in -Udinese (4-1). In due campionati in Friuli gioca 38 partite in campionato (7 reti), venendo utilizzato prevalentemente come rincalzo o come attaccante titolare per le coppe europee. In Coppa UEFA segna una doppietta in trasferta contro il che permette alla squadra bianconera di superare il turno, ribaltando lo 0-1 patito nella gara casalinga; l'Udinese viene poi eliminata negli ottavi dallo Slavia Praga. In Intertoto \u00e8 protagonista nella finale di ritorno contro i cechi del Sigma Olomouc in cui segna il gol del 4-2 che porta l'Udinese a vincere la finale e il trofeo..\nVicenza.\nAcquistato in compropriet\u00e0 dal nell'estate del 2001, realizza 15 reti nella formazione berica, appena retrocessa in Serie B; a fine stagione viene riscattato, e rimane in Veneto fino al 2005, con l'intermezzo di sei mesi al Perugia, in Serie A, all'inizio della stagione 2003-2004. In Umbria realizza 4 gol in 16 apparizioni, a cui vanno aggiunte 4 reti in Coppa UEFA. Tornato a Vicenza, contribuisce alla salvezza della squadra veneta formando la coppia d'attacco titolare con Stefan Schwoch.\nAll'inizio della stagione 2005-2006 viene ceduto (insieme al compagno Damiano Moscardi) al , dove per\u00f2 realizza soltanto 4 gol in 34 partite di Serie B.\nRientrato al , nel luglio 2006 viene ceduto in prestito al neopromosso Frosinone, con cui mette a segno 11 reti e contribuendo alla salvezza della squadra ciociara. A causa di un'inchiesta sul calcio-scommesse, nell'estate 2007 viene squalificato fino al 30 novembre. Il 21 agosto 2008 ritorna ancora al firmando un biennale ed accettando una lieve riduzione dell'ingaggio; nella sua seconda esperienza in Veneto totalizza 58 presenze e 5 reti, entrando spesso dalla panchina.\nBarletta.\nIl 16 settembre 2010, dopo essere rimasto svincolato, viene ingaggiato dal , squadra di Lega Pro Prima Divisione.\nNazionale.\nHa fatto parte della Nazionale Under 21 italiana e della Nazionale olimpica italiana, con la quale ha partecipato alle Olimpiadi del 2000.\nDal 2004, non avendo mai giocato con la Nazionale maggiore, viene convocato nella Nazionale di calcio venezuelana con cui debutta il 19 febbraio 2004, contro l'Australia. Con la maglia della \"vinotinto\" ha partecipato anche alla Copa Am\u00e9rica 2004 (in cui segna anche un gol) e alle qualificazioni per il Mondiale 2006.\nDopo il ritiro.\nPer la Copa Am\u00e9rica 2011 \u00e8 uno dei commentatori per la televisione satellitare Sky Sport.\nTerminato il contratto con il Barletta, annuncia il ritiro dal calcio giocato e diventa responsabile dell'attivit\u00e0 di base del .\nIl 13 giugno 2017 \u00e8 nominato responsabile del settore giovanile dell'Hellas Verona."}
{"id": "429483", "revid": "1452073", "url": "https://it.wikipedia.org/wiki?curid=429483", "title": "Calcinazione", "text": "La calcinazione \u00e8 un termine, noto fin dai tempi dell'alchimia, che definisce un processo di riscaldamento ad alta temperatura, protratto per il tempo necessario ad eliminare tutte le sostanze volatili da una miscela solida o da un singolo composto. Gli alchimisti consideravano calcinazione anche l'ossidazione di un metallo in ossido, in cui la sostanza volatile che si allontanava era ritenuta essere il flogisto. Simbolo alchemico della calcinazione \u00e8 la salamandra, eletto a tale dignit\u00e0 dagli alchimisti stessi a causa della sua (presunta e leggendaria) capacit\u00e0 di resistere al fuoco diretto.\nEsempi classici di sostanze calcinabili sono quelle organiche, che eliminano anidride carbonica e vapor d'acqua, o sostanze inorganiche quali i carbonati (eliminano CO2) o i solfiti (eliminano SO2).\nQuesto processo \u00e8 stato usato fin dall'antichit\u00e0 nella produzione di pigmenti pittorici inorganici.\nMolti pigmenti vengono trasformati nella loro forma di impiego mediante riscaldamento ad alte temperature comprese tra 800-1000\u00a0\u00b0C. In questo procedimento si elimina l'acqua di cristallizzazione e si fa assumere al pigmento la costituzione cristallografica desiderata. Per esempio il minio viene ottenuto per calcinazione del carbonato di piombo, tenendo il sale in muffola a 400\u00a0\u00b0C per sette giorni. La reazione che avviene \u00e8\ncon cui si ottiene il pigmento rosso-arancio Pb3O4.\nAnche il blu egizio, utilizzato fin dal terzo secolo a.C., viene prodotto attraverso la calcinazione.\nLa calcinazione \u00e8 anche una pratica comune della chimica analitica e dell'industria."}
{"id": "429484", "revid": "74801", "url": "https://it.wikipedia.org/wiki?curid=429484", "title": "Oskar Backlund", "text": "Talvolta viene citato come J\u00f6ns Oskar Backlund, sebbene anche le fonti svedesi contemporanee diano come corretto \"Johan\".\nIn Russia, dove trascorse tutta la sua carriera, \u00e8 noto come Oskar Andreevi\u010d Baklund (\"\u041e\u0441\u043a\u0430\u0440 \u0410\u043d\u0434\u0440\u0435\u0435\u0432\u0438\u0447 \u0411\u0430\u043a\u043b\u0443\u043d\u0434\"). Le fonti russe talvolta indicano come data di nascita e di morte il 16 aprile 1846 e il 16 agosto 1916, perch\u00e9 all'epoca la Russia usava ancora il calendario giuliano.\nRiconoscimenti.\nPremi\nPortano il suo nome"}
{"id": "429489", "revid": "78273", "url": "https://it.wikipedia.org/wiki?curid=429489", "title": "Carolina (stile di scrittura)", "text": ""}
{"id": "429491", "revid": "121709535", "url": "https://it.wikipedia.org/wiki?curid=429491", "title": "Florian Cajori", "text": "Biografia.\nAll'et\u00e0 di sedici anni emigr\u00f2 negli Stati Uniti. \nStudi\u00f2 Matematica presso l'Universit\u00e0 del Wisconsin-Madison e consegu\u00ec il dottorato di ricerca presso l'Universit\u00e0 di Tulane, in Louisiana, dove insegn\u00f2 per un paio d'anni prima di essere condotto verso nord dalla sua salute (soffriva di tubercolosi).\nInsegn\u00f2 al \"Colorado College\", dove fond\u00f2 la \"Societ\u00e0 scientifica del Colorado College\".\nAutore di apprezzati trattati e monografie sulla storia della scienza, in particolare matematica e fisica, divenne uno dei pi\u00f9 celebri storici della matematica e della scienza degli inizi del XX secolo. Nel 1918 gli venne assegnata la cattedra, appositamente creata per lui, di \"Storia della Matematica\" presso l'Universit\u00e0 della California di Berkeley.\nRimase a Berkeley fino alla sua morte, avvenuta il 15 agosto 1930.\nCuriosit\u00e0.\nA lui \u00e8 intitolato il cratere lunare Cajori."}
{"id": "429492", "revid": "1305772", "url": "https://it.wikipedia.org/wiki?curid=429492", "title": "Regno di Ebrauc", "text": "Ebrauc sarebbe stato il nome di un regno altomedievale della Britannia del nord (odierna Inghilterra), che aveva come base la citt\u00e0 di York, chiamata Caer Ebrauc nell\u2019\"Historia Brittonum\" di Nennio. Questo toponimo derivava da quello romano di Eboracum. Nel moderno gallese \u00e8 \"Efrog\".\nDescrizione.\nGli storici ritengono che, dopo il ritiro dei Romani dalla Britannia (ca. 410), la citt\u00e0 sia fiorita come capitale di un regno indipendente, emerso forse attorno al 470 dalla frantumazione del reame settentrionale dell'Y Gogledd Hen (\"Il Vecchio Nord\"). L'area, conosciuta in britannico con il nome di Deifr (che significa \"acque\", che forse si riferisce alla sua collocazione costiera), potrebbe aver fatto parte del regno di York. \u00c8 meglio conosciuto con il successivo nome anglosassone di Deira.\nLa poesia gallese di questo periodo indica come i Britanni dell'Y Gogledd Hen fossero divisi e in guerra tra di loro, invece di pensare a opporsi ai nemici comuni. Se il re nordico Peredur Paladr Hir (vedi Peredur) regn\u00f2 a York, l'indipendenza del suo reame non dur\u00f2 per\u00f2 a lungo.\nNel 573 Peredur e suo fratello Gwrgi si scontrarono contro l'esercito del sovrano nordico Gwenddoleu e vinsero nella battaglia di Arfderydd (oggi Arthuret, nel Cumberland, ora Cumbria). Si pensa che il mago Merlino delle leggende arturiane sia stato uno dei pochi sopravvissuti a questa battaglia. Fu una vittoria di Pirro per questi due principi britannici del nord che, narrano gli \"Annales Cambriae\", sette anni dopo furono uccisi in battaglia dagli Angli della Bernicia. In seguito, gli Angli di Deira si impossessarono della regione.\nIl controllo dei Britanni sull'Ebrauc fu brevemente ristabilito da Cadwallon ap Cadfan del Gwynedd, che si impossess\u00f2 dell'area dopo la battaglia di Hatfield Chase (ottobre del 632), nella quale fu ucciso il suo nemico, Edwin di Northumbria. Tre anni dopo, per\u00f2, Cadwallon fu espulso da Oswald della Northumbria dopo la battaglia di Heavenfield. Cos\u00ec gli Angli imposero di nuovo il loro controllo su quest'area."}
{"id": "429497", "revid": "120707248", "url": "https://it.wikipedia.org/wiki?curid=429497", "title": "Executable and linkable format", "text": "L'Executable and Linkable Format (in lingua italiana Formato eseguibile e collegabile, abbreviato in ELF, precedentemente chiamato Extensible Linking Format), in informatica, \u00e8 un formato file standard per eseguibili, codice oggetto, librerie condivise e core dump.\nPubblicato inizialmente nelle specifiche application binary interface di System V e poi in Tool Interface Standard, \u00e8 stato quindi accettato da diversi produttori di sistemi Unix. Nel 1999 \u00e8 stato scelto come formato standard dei file binari per i sistemi Unix e Unix-like su architettura x86 dal progetto 86open.\nStoria.\nIl formato ELF ha rimpiazzato formati eseguibili come a.out e COFF in Linux, Solaris, IRIX e BSD, con l'eccezione di macOS che usa Mach-O. ELF \u00e8 anche usato nella versione Itanium di OpenVMS, un sistema operativo non unix, e ha rimpiazzato il Preferred Executable Format su BeOS Revision 4 e successive su architetture x86, AmigaOS 4.0 e MorphOS su architettura PowerPC (BeOS su PowerPC utilizza ancora PEF), anch'essi non UNIX-based. \nLayout di un file ELF.\nOgni ELF file \u00e8 formato da una intestazione ELF, seguita da zero o pi\u00f9 \"segmenti\" e zero o pi\u00f9 \"sezioni\". I segmenti contengono informazioni necessarie per l'esecuzione del file, mentre le sezioni contengono dati importanti per il linking e la relocation. Ogni byte nell'intero file \u00e8 associato a non pi\u00f9 di una sezione per volta ma ci possono essere byte \"orfani\", non coperti da una sezione. Nel caso normale di un eseguibile Unix, una o pi\u00f9 sezioni sono incluse in un segmento. I segmenti e le sezioni del file sono elencate rispettivamente in una tabella nell'intestazione del programma e in una tabella nell'intestazione della sezione.\nSu molti sistemi Unix, il comando codice_1 pu\u00f2 dare pi\u00f9 dettagli."}
{"id": "429498", "revid": "1982", "url": "https://it.wikipedia.org/wiki?curid=429498", "title": "Tragedia di Marcinelle", "text": ""}
{"id": "429501", "revid": "125476862", "url": "https://it.wikipedia.org/wiki?curid=429501", "title": "Old school (hip hop)", "text": "L'hip hop old school (detto anche old school rap) indica il primo periodo di sviluppo della musica hip hop. Il 1979 \u00e8 indicato spesso come l'anno di nascita dell'old school. L'old school hip hop si sarebbe concluso intorno al 1983, a causa del cambiamento sia nella tecnica di rapping sia nei ritmi e negli accompagnamenti musicali.\nLe immagini, gli stili e i suoni di questo periodo sono esemplificati in personaggi come Grandmaster Flash, Afrika Bambaataa, DJ Kool Herc, Treacherous Three, Funky Four Plus One, Kurtis Blow, The Sugarhill Gang, Melle Mel, Spoonie Gee, Kool Moe Dee, Busy Bee Starski, Lovebug Starski, The Cold Crush Brothers, Warp 9, T-Ski Valley, Grandmaster Caz, Doug E. Fresh, The Sequence, Jazzy Jay, Rock Steady Crew e Fab Five Freddy. \u00c8 caratterizzato da una tecnica di rapping semplice e argomenti spesso collegati alle feste. \nLa pubblicazione nel 1982 di \"The Message\" realizzato da Duke Bootee e Melle Mel, ma pubblicato come un prodotto di Grandmaster Flash and The Furious Five, segna l'arrivo del commento sociale nell'hip hop, dando la possibilit\u00e0 ad artisti quali Public Enemy ed N.W.A di creare un'identit\u00e0 basata su argomenti socialmente consapevoli negli anni successivi. I rapper pi\u00f9 popolari in seguito furono N.W.A, The Wu-Tang Clan, Ice Cube, Eazy-E, Run-DMC, Dr. Dre Diego Giardino e altri pionieri. I rapper old school sono ampiamente apprezzati per aver contribuito all'evoluzione del genere."}
{"id": "429505", "revid": "468892", "url": "https://it.wikipedia.org/wiki?curid=429505", "title": "Eliffer Gosgorddfawr", "text": "Era figlio di re Arthuis del Grande Ebrauc, da cui eredit\u00f2 l'area del regno attorno alla citt\u00e0 di Ebrauc (cio\u00e8 York), mentre il fratello Pabo Post Prydein ebbe l'area dei Pennines. Deve il suo epiteto alla fama ottenuta dai suoi eserciti nella Britannia del tempo, che furono considerati imbattibili quando si allearono con le truppe del Rheged e di Gododdin. Furono i lancieri di questa fanteria a tenere sotto scacco i coloni anglosassoni sul confine. \nEliffer spos\u00f2 Erfiddyl, figlia di Cynfarch Oer, sovrano del Rheged settentrionale, dalla quale ebbe tre figli: Peredur Arueu Dur, Gwrgi e Ceindrych Benasgel."}
{"id": "429510", "revid": "124123", "url": "https://it.wikipedia.org/wiki?curid=429510", "title": "Arthuis", "text": "Era figlio di re Mor. Fu probabilmente contemporaneo di re Art\u00f9 ed \u00e8 probabile che molte storie e leggende riferite a quest'ultimo siano invece da riferirsi a questo sovrano del nord. Avrebbe combattuto contro i pitti. Alla sua morte gli successe il figlio Pabo Post Prydein."}
{"id": "429511", "revid": "729019", "url": "https://it.wikipedia.org/wiki?curid=429511", "title": "Battaglia di Piombino", "text": "La battaglia di Piombino \u00e8 stata riconosciuta come un atto di resistenza armata contro un tentativo d'occupazione della citt\u00e0 di Piombino da parte delle forze navali tedesche il 10 settembre 1943.\nContesto storico.\nIl significato della battaglia non pu\u00f2 essere compreso appieno se non inserito nel contesto generale della Resistenza italiana e se non ne vengono evidenziate le radici di un forte sentimento di libert\u00e0 e di una non soffocabile opposizione al nazifascismo da parte di vasti strati della popolazione piombinese.\nTutto questo si rifletter\u00e0 nel massiccio apporto successivo alla lotta di liberazione, alla ricostruzione delle fabbriche, al sostegno dato alla Repubblica e alla Costituzione.\nLa ricostruzione della battaglia.\nAntefatti.\nI fatti che precedettero la battaglia del 10 settembre sono estremamente significativi per comprendere il valore dell'avvenimento.\nDal 25 luglio 1943, con la caduta del fascismo e la destituzione di Mussolini, si era dato avvio ad un periodo fervido di manifestazioni popolari e di profondo dibattito politico e sindacale nella citt\u00e0. La firma dell'armistizio, l'8 settembre, aveva riacceso le speranze dei cittadini per una rapida cessazione delle ostilit\u00e0, ma gi\u00e0 la notte stessa si era verificato un primo episodio che anticipava gli eventi dei giorni successivi: un convoglio tedesco presente nel porto aveva effettuato un primo tentativo d'occupazione militare della citt\u00e0. La reazione da parte dei militari delle batterie di Piombino fu decisa e repentina e costrinse gli aggressori al ritiro ed alla consegna delle armi che avevano precedentemente sequestrato ai marinai italiani.\nQuesto primo episodio ebbe l'effetto di far aumentare il fermento in citt\u00e0 e di imporre una svolta radicale nello stato d'animo della popolazione, accrescendone la tensione e la preoccupazione.\nAll'alba del 10 settembre infatti, alcune navi presenti davanti a Piombino, comandate dal capitano Karl Wolf Albrand, chiesero l'autorizzazione ad entrare e ad attraccare nel porto qualificandosi come navi italiane. Di fronte al rifiuto delle autorit\u00e0 portuali esse furono costrette ad ammettere la propria nazionalit\u00e0 tedesca. Il generale Cesare Maria De Vecchi, comandante della divisione costiera, impose di concedere l'accesso, nonostante le esitazioni delle autorit\u00e0 portuali. I tedeschi, appena sbarcati, iniziarono immediatamente a compiere atti palesemente ostili.\nLa popolazione reag\u00ec con manifestazioni di protesta chiedendo una reazione immediata e decisa da parte dei militari e minacciando in caso contrario un'insurrezione.\nLa pressione sulle autorit\u00e0 militari italiane si fece sempre pi\u00f9 forte e si giunse ad un punto di tensione tale che il generale Fortunato Perni ordin\u00f2 ai carri armati presenti in citt\u00e0 di aprire il fuoco a scopo intimidatorio per sciogliere la manifestazione popolare.\nNonostante ci\u00f2, la popolazione continu\u00f2 a manifestare e si fece promotrice di tutte le iniziative necessarie per ricostruire gli organici delle varie batterie e postazioni di artiglieria, per dare supporto ai carri armati nell'attacco contro i gruppi d'assalto tedeschi sbarcati per penetrare verso la citt\u00e0 e verso gli impianti industriali.\nContemporaneamente tra le gerarchie militari scoppi\u00f2 un contrasto violento che apr\u00ec un pericoloso vuoto di potere. In questa situazione si inser\u00ec l'iniziativa dei cittadini e del Comitato di concentrazione antifascista che riusc\u00ec a rafforzare le batterie con i volontari sostenendo l'azione dei reparti corazzati con squadre di civili in armi e riuscendo a far assumere ruoli di comando determinanti ad alcuni ufficiali subalterni.\nLa situazione si avvicinava ad un tragico esito: da una parte si delineava con crescente chiarezza il disegno da parte dei tedeschi di occupare la citt\u00e0 e dall'altra proseguiva la preparazione della difesa cercando di colmare le lacune dell'apparato bellico.\nLo scontro.\nLo scontro a fuoco che inizi\u00f2 alle 21,15 e si protrasse per alcune ore, vide operare nelle batterie i marinai, i civili ed i carri armati, affiancati sempre dai civili contro le squadre d'assalto tedesche, sbarcate a terra e dirette verso il centro della citt\u00e0.\nAll'alba dell'11 settembre i tedeschi furono costretti alla resa, ma nel corso della mattinata giunse l'ordine del generale De Vecchi di liberare i tedeschi e di restituire loro le armi.\nQuesto atto, che equivaleva alla consegna della citt\u00e0 nelle mani del nemico, provoc\u00f2 immediate reazioni di protesta da parte della popolazione. Con una rapidit\u00e0 sconvolgente le strutture ed i comandi militari scomparvero immediatamente lasciando la citt\u00e0 completamente abbandonata a s\u00e9 stessa, senza la minima possibilit\u00e0 di difesa. Contemporaneamente il comando di divisione concordava la resa con i tedeschi che si impossessavano della citt\u00e0 all'alba del 12 settembre.\nI protagonisti della battaglia contro i tedeschi (operai, marinai, ufficiali) si erano gi\u00e0 ritirati nelle macchie circostanti la citt\u00e0 e dopo poche settimane dettero vita alle prime formazioni partigiane (il primo gruppo, la banda di Poggio alla Marruca, gi\u00e0 a fine settembre operer\u00e0 e confluir\u00e0 in seguito nella terza Brigata Garibaldi).\nConclusioni.\nI dati emergenti dalla documentazione storica, alcuni dei quali scoperti recentemente, hanno contribuito al conferimento della Medaglia d'Oro al Valor Militare alla citt\u00e0 di Piombino, mettono in evidenza la notevole portata dello scontro e la sua importanza.\nLa natura antinazista dell'episodio, inoltre, \u00e8 pi\u00f9 che evidente, soprattutto per quel che riguarda le motivazioni ed i modelli di comportamento della popolazione piombinese e di molti ufficiali subalterni, cos\u00ec come \u00e8 altrettanto significativo il carattere patriottico dell'episodio durante il quale la popolazione tent\u00f2 di difendere il suolo nazionale con le proprie forze.\n\u00c8 infine riconoscibile un altro tratto peculiare della citt\u00e0 di Piombino che affonda le sue radici nella storia: la presenza ed il ruolo dei lavoratori dell'industria siderurgica, che rappresentarono una delle componenti pi\u00f9 sensibili della societ\u00e0 locale e che riuscirono a coniugare la propria coscienza di classe profondamente antifascista, con il senso della libert\u00e0 e della democrazia.\nI dati della battaglia.\nDanni subiti da parte tedesca.\nSecondo la relazione del gen. Fortunato Perni, comandante del presidio militare di Piombino:\nFonti.\nL'Istituto Storico Resistenza Toscana (Firenze) ha gentilmente acconsentito all'utilizzo del materiale pubblicato sul sito "}
{"id": "429516", "revid": "125023412", "url": "https://it.wikipedia.org/wiki?curid=429516", "title": "Targhe d'immatricolazione dei Paesi Bassi", "text": "Le targhe d'immatricolazione dei Paesi Bassi, di cui esistono diversi tipi, dal 1978 hanno nella maggior parte dei casi un fondo giallo riflettente con combinazione alfanumerica a caratteri neri. Nella parte sinistra \u00e8 posizionata una banda blu con in alto le dodici stelle, disposte in cerchio e gialle, dell'Unione Europea e in basso la sigla automobilistica internazionale NL bianca. Dal 1\u00ba febbraio 2000 la banda blu \u00e8 obbligatoria per tutti i veicoli, eccettuati quelli prodotti prima del 1977, le cui targhe hanno caratteri di colore bianco riflettente su fondo blu scuro.\nLe targhe in uso non sono legate in alcun modo alla provenienza, ma approssimativamente si pu\u00f2 risalire al periodo di prima immatricolazione del veicolo visto che la targa resta legata all'automezzo anche in caso di vendita.\nCronologia.\nDal 1905 al 1951.\nDal 1905 al 1951 le targhe olandesi erano nere con caratteri bianchi. Erano costituite da una o due lettere indicanti la provincia e da un numero progressivo, separati da un trattino.\nDal 1951 ad oggi.\nA partire dal 1951 le targhe emesse, eccettuate alcune provvisorie, non hanno pi\u00f9 indicato la provincia. Sono tuttora composte da una sequenza alfanumerica di sei caratteri separati a due a due da trattini, senza alcun significato specifico. Gli schemi delle targhe che si sono succeduti negli anni sono stati i seguenti:\nSistema in uso.\nLe targhe possono essere di diversi colori ed in tre diversi formati: quello su un'unica riga (520 \u00d7 110\u00a0mm), quello su doppia linea (340 \u00d7 210\u00a0mm) e quello americano (310 \u00d7 110\u00a0mm); inoltre la targa anteriore e posteriore non devono avere necessariamente le stesse dimensioni. Altri formati specifici sono quelli per ciclomotori e quelli per motocicli (210 \u00d7 143\u00a0mm). Solo le targhe con fondo giallo, che sono comunque la stragrande maggioranza, riportano la banda europea con la sigla internazionale NL. Le targhe con formato americano, anche se con fondo giallo, sono prive della banda sopra specificata. Sono vietate le seguenti combinazioni di lettere:\nNonostante il divieto, nel mese di novembre del 2010, a causa di un errore, circa un centinaio di targhe con la sigla \"NSB\" sono state emesse e successivamente ritirate.\nLe targhe vengono prodotte esclusivamente da soggetti privati autorizzati. Il RDW (\"Rijksdienst voor het Wegverkeer\"), l'ente preposto ai trasporti stradali nei Paesi Bassi, rimane comunque responsabile per la gestione del pubblico registro automobilistico e l'emissione dei documenti di propriet\u00e0 e di circolazione del veicolo.\nLibretto di circolazione con microchip.\nDal 1\u00ba gennaio 2014 nei Paesi Bassi il libretto di circolazione (\"kentekenbewijs\") \u00e8 plastificato, in formato carta di credito. Questa card e la patente di guida (che \u00e8 delle stesse dimensioni) sono gli unici documenti che un conducente deve portare con s\u00e9 ogniqualvolta guidi un veicolo in questo Stato. La carta, di colore verde, \u00e8 identica per ogni categoria di automezzo, differiscono solamente le informazioni dettagliate riguardanti il veicolo a cui \u00e8 abbinata, contenute in un microchip. Tutte le immatricolazioni emesse anteriormente alla data sopra specificata rimangono valide finch\u00e9 la vettura non cambia proprietario o fino a quando il proprietario non richieda l'emissione di documenti di immatricolazione sostitutivi. Mentre in precedenza si richiedeva il cosiddetto \"certificato di trasferimento\" (un documento separato che veniva rilasciato contestualmente all'immatricolazione) per vendere un veicolo, dal 2014 l\"'overschrijvingsbewijs\" \u00e8 stato sostituito da un codice. Basta dunque avere con s\u00e9 la card ed il codice corretto per poter vendere un autoveicolo o motoveicolo, anche se non si \u00e8 pi\u00f9 in possesso della lettera originale (che viene consegnata al proprietario in concomitanza con la nuova immatricolazione) indicante il codice.\nAutovetture.\n \"Targa su un'unica linea\" \u00a0\u00a0\u00a0\u00a0\u00a0\u00a0 \"Targa su due linee\" \u00a0\u00a0\u00a0\u00a0\u00a0\u00a0 \"Targa con formato americano\"\nLe targhe emesse per questa categoria di veicoli, fatta eccezione per quelli d'epoca o con formati speciali, fanno parte della serie 9 e devono essere applicate sia sulla parte anteriore che su quella posteriore del veicolo. Di questa categoria fanno parte anche i quad, i sidecar ed i motocicli a tre ruote come il Piaggio MP3; in questi casi la targa deve essere applicata solo sul lato posteriore del veicolo.\nTaxi.\nA partire da dicembre 2000, la targa \u00e8 azzurra con caratteri neri e senza banda blu; \u00e8 assegnata sia ai taxi che alle vetture adibite a noleggio con conducente. Il numero di immatricolazione \u00e8 indipendente dall'uso che viene fatto del veicolo (privato o taxi), quello che cambia \u00e8 il colore della targa; ad esempio un veicolo prima adibito ad uso privato e successivamente a taxi, in fase di cambio di destinazione, dovr\u00e0, pur mantenendo lo stesso numero di targa, averne una nuova di colore diverso.\nAuto d'epoca.\n \"Oldtimer\" \u00a0\u00a0\u00a0\u00a0\u00a0\u00a0 \"Youngtimer\"\nLa targa \u00e8 blu scura con caratteri bianchi senza banda azzurra con il simbolo dell'Unione europea e la sigla internazionale NL; \u00e8 destinata alle auto d'epoca d'importazione, che si distinguono in \"oldtimer\" (ante 1973) e \"youngtimer\" (1973\u20131977). Le prime utilizzano la serie 1 con le combinazioni \"DE\", \"DH\", \"DL\", \"DM\", \"DR\", \"AE\", \"AH\", \"AL\", \"AM\", \"AR\", \"DZ\" e \"PM\", mentre le seconde la serie 3 con le combinazioni \"YA\", \"YB\" e \"YD\". Le auto invece risalenti alle stesse epoche ma originariamente immatricolate nei Paesi Bassi conservano la vecchia targa. \u00c8 facolt\u00e0 del proprietario richiedere la targa gialla con la banda blu europea e la sigla internazionale NL.\nMotocicli.\nLe targhe emesse per questa categoria di veicoli, fatta eccezione per quelli d'epoca o con formati speciali, fanno parte della serie 8, riportano come prima lettera della sequenza la \"M\" e devono essere applicate solo sul lato posteriore del veicolo. \nMotocicli d'epoca.\nLa targa \u00e8 blu scura con caratteri bianchi senza banda europea NL ed \u00e8 destinata alle moto d'epoca d'importazione immatricolate fino al 1977. Le moto d'epoca utilizzano la serie 1 con le combinazioni \"AM\" e \"DM\". Le moto invece risalenti alla stessa epoca ma originariamente immatricolate nei Paesi Bassi conservano la vecchia targa. \u00c8 facolt\u00e0 del proprietario richiedere la targa gialla con banda europea NL.\nCiclomotori e quadricicli leggeri.\nLe targhe emesse per queste categorie di veicoli fanno parte della serie 11, senza trattini di separazione tra lettere e numeri, riportano come prima lettera della sequenza la \"D\" o la \"F\" e devono essere applicate solo sul lato posteriore del veicolo. Non sono previste targhe speciali.\nCiclomotori con velocit\u00e0 limitata a 25 km/h.\n \"Targa quadrata\" \u00a0\u00a0\u00a0\u00a0\u00a0\u00a0 \"Targa lunga\"La targa \u00e8 azzurra o celeste con caratteri bianchi e senza banda europea . I ciclomotori con velocit\u00e0 limitata a 25\u00a0km/h sono guidabili senza casco ed autorizzati a circolare anche sulle piste ciclabili.\nQuadricicli leggeri e ciclomotori con velocit\u00e0 limitata a 45 km/h.\n \"Targa quadrata\" \u00a0\u00a0\u00a0\u00a0\u00a0\u00a0 \"Targa lunga\"La targa \u00e8 gialla con caratteri neri e sprovvista della banda europea . I ciclomotori con velocit\u00e0 limitata a 45\u00a0km/h sono guidabili con il casco ed autorizzati a circolare solo sulle strade aperte al traffico motorizzato.\nVeicoli ad uso commerciale.\nI veicoli ad uso commerciale, fatta eccezione per quelli d'epoca e con targhe speciali, riportano come prima lettera della sequenza la \"V\" se di massa inferiore a 3,5t, la \"B\" se di massa superiore a 3,5t e devono essere applicate sia sulla parte anteriore che su quella posteriore del veicolo.\nVeicoli ad uso commerciale con massa &lt;3,5t.\nDal 2019 le targhe emesse per questa categoria di veicoli fanno parte della serie 11 (es.: VXX-99-X). Vi rientrano anche le autovetture aziendali ad uso promiscuo.\nVeicoli ad uso commerciale con massa &gt;3,5t.\nDal 2012 le targhe emesse per questa categoria di veicoli fanno parte della serie 7. Vi rientrano anche gli autobus.\nVeicoli d'epoca ad uso commerciale.\nLa targa \u00e8 di colore blu scuro con caratteri bianchi senza banda europea ed \u00e8 destinata ai veicoli commerciali d'epoca d'importazione immatricolati fino al 1977. I veicoli commerciali utilizzano la serie 1 con la combinazione \"BE\". Quelli invece risalenti alla stessa epoca ma originariamente immatricolati nei Paesi Bassi conservano la vecchia targa. \u00c8 facolt\u00e0 del proprietario richiedere la targa gialla con banda europea .\nRimorchi.\nI rimorchi riportano una targa ripetitrice della targa della motrice o veicolo trattore se di massa inferiore a 750\u00a0kg oppure una targa propria se di massa superiore a 750\u00a0kg; entrambe devono essere applicate solo sulla parte posteriore del veicolo.\nRimorchi con massa &lt;750kg.\nLa targa \u00e8 bianca con caratteri neri senza banda europea . Questa targa \u00e8 utilizzata, oltre che sui piccoli rimorchi di massa &lt;750\u00a0kg, anche nel caso di targa coperta da un portabagagli o un portabiciclette e nel caso di rimorchi o semirimorchi registrati all'estero che, in accordo con la normativa nazionale del Paese di registrazione del rimorchio o semirimorchio stesso, necessitano di targa ripetitrice.\nRimorchi con massa &gt;750kg.\nLe targhe emesse per questa categoria di veicoli, fatta eccezione per con targhe speciali, fanno parte della serie 6 e riportano come prima lettera della sequenza la \"W\". Di questa categoria fanno parte anche le roulotte.\nSemirimorchi.\nLe targhe emesse per questa categoria di veicoli, eccettuati quelli con targhe speciali, fanno parte della serie 4, riportano come prima lettera della sequenza la \"O\" (iniziale di \"Oplegger\", cio\u00e8 \"semirimorchio\" in olandese) e devono essere applicate solo sulla parte posteriore del veicolo.\nDuplicati.\nLo smarrimento o la distruzione delle targhe comporta l'emissione di un duplicato che riporta gli stessi numeri e lettere della registrazione originale. Lo smarrimento o la distruzione di solo una delle due targhe, qualora siano entrambe previste, comporta il ritiro della targa superstite e l'emissione del duplicato della coppia di targhe.\nDuplicati temporanei.\nLa targa \u00e8 bianca con caratteri neri senza banda europea e riporta, oltre al numero di targa originale, due piccole cifre ruotate di 90\u00b0 in senso antiorario riportanti il successivo mese di scadenza.\nDuplicati definitivi.\nLa targa riporta, oltre alla sequenza alfanumerica originale, una piccola cifra sopra il primo trattino. Essa indica il numero di duplicato della targa stessa.\nTarghe e sigle speciali.\nLe targhe di veicoli di propriet\u00e0 di alcuni Corpi od organizzazioni internazionali, di veicoli specifici o immatricolati per tempi ridotti, hanno un formato differente da quelle standard secondo il seguente schema:\nIsole BES.\nLe Isole BES (o Paesi Bassi caraibici) Bonaire, Saba e Sint Eustatius, integrate nei Paesi Bassi dopo la dissoluzione delle Antille Olandesi (10 ottobre 2010), sono municipalit\u00e0 speciali dei Paesi Bassi. In quanto tali hanno deroghe su diverse materie rispetto alle province continentali. Una di queste riguarda le regole di circolazione stradale e conseguentemente anche le targhe. Queste sono di formato \"americano\" 6 \u00d7 12 pollici (15,24 \u00d7 30,48\u00a0cm), di fondo diverso per ciascuna isola e riportano il nome dell'isola per esteso con il relativo motto. Il motto di Bonaire \u00e8 \"Divers paradise\", quello di Saba \"The unspoiled queen\", mentre quello di Sint Eustatius \u00e8 \"The historic gem\". Le targhe ordinarie per le autovetture iniziano con la lettera B per Bonaire, S per Saba ed E per Sint Eustatius; quelle per i veicoli commerciali iniziano tutte con la lettera V. Targhe con lettere diverse assegnate a ciascuna isola vengono emesse per taxi (\"TX\" a Bonaire, \"T\" a Saba e a Sint Eustatius), auto a noleggio, vetture governative e autobus. Ogni lettera \u00e8 seguita da un numero che avanza progressivamente a partire da 1.\n \"Targa di Bonaire\" \u00a0\u00a0\u00a0\u00a0\u00a0\u00a0 \"Targa di Saba\" \u00a0\u00a0\u00a0\u00a0\u00a0\u00a0 \"Targa di Sint Eustatius\""}
{"id": "429517", "revid": "599013", "url": "https://it.wikipedia.org/wiki?curid=429517", "title": "Nl", "text": ""}
{"id": "429519", "revid": "93328", "url": "https://it.wikipedia.org/wiki?curid=429519", "title": "Primo Ministro", "text": ""}
{"id": "429520", "revid": "367445", "url": "https://it.wikipedia.org/wiki?curid=429520", "title": "Storicit\u00e0 di Ges\u00f9", "text": "La storicit\u00e0 di Ges\u00f9, ovvero l'esistenza di Ges\u00f9 di Nazareth come personaggio storico, \u00e8 la tesi storiografica condivisa da molti studiosi. Essa si contrappone all'ipotesi del mito di Ges\u00f9, che nega la sua esistenza storica, tesi oggi sostenuta solo da una minoranza di accademici. \nLa storicit\u00e0 di Ges\u00f9 \u00e8 alla base della fede cristiana, nelle sue varie declinazioni, ma l'esistenza di Ges\u00f9 di Nazareth non va confusa con la storicit\u00e0 dei racconti, dato che tutti i fatti successivi al Calvario sono ricostruzioni successive e \"storicamente indimostrabili\". Tuttavia rimane aperto il dibattito sulla storicit\u00e0 di eventi soprannaturali legati alla sua vita, come i miracoli di Ges\u00f9.\nL'indagine storica su Ges\u00f9 ha assunto, col tempo, un carattere interdisciplinare e ha conosciuto un allargamento interconfessionale della ricerca, con contributi rilevanti anche da parte di studiosi laici. Gli studi moderni, che ora prendono in considerazione anche una variet\u00e0 di testi cristiani apocrifi, sono inoltre spesso caratterizzati da una rivalutazione dei materiali tradizionali e quindi da una rinnovata fiducia nella possibilit\u00e0 di ricostruire resoconti della vita di Ges\u00f9 con tratti plausibili dal punto di vista storico. In ambito europeo i contributi pi\u00f9 significativi hanno riguardato l'analisi sulle prime comunit\u00e0 cristiane e sulle tracce lasciate in esse dalla predicazione di Ges\u00f9.\nSebbene esistano menzioni di Ges\u00f9 da parte di storici non cristiani (Flavio Giuseppe nelle \"Antichit\u00e0 Giudaiche\" e Publio Cornelio Tacito negli \"Annales\"), le fonti disponibili sulla sua opera sono state redatte soprattutto nella cerchia dei seguaci. Il dato non deve stupire perch\u00e9 la sua vita \u2013 efficacemente descritta dal biblista cattolico John Paul Meier come quella di un \"ebreo marginale\" \u2013 non \u00e8 stata tale da attirare l'attenzione dello storico o del letterato del tempo, quanto piuttosto quella delle persone coinvolte nella sua esperienza religiosa. Nondimeno Ges\u00f9 \u00e8, insieme a Giuseppe Flavio e Paolo di Tarso, la figura ebraica pi\u00f9 trattata e citata del suo tempo.\nGes\u00f9 secondo le testimonianze.\nLa principale fonte di informazioni sulla vita di Ges\u00f9 \u00e8 costituita dai testi scritti dai primi cristiani. \u00c8 invece molto pi\u00f9 limitato il numero di fonti storiche non cristiane contemporanee a Ges\u00f9 che ne parlino in modo esplicito.\nGli scritti del Nuovo Testamento sono stati redatti, anche sulla base di precedenti fonti orali, in un arco di tempo compreso tra il 50 d.C. e la fine del I secolo/inizio del II.\nTesti di origine cristiana.\n Le fonti cristiane sulla vita di Ges\u00f9 comprendono sia i testi canonici del Nuovo Testamento (i quattro vangeli e alcune delle lettere), sia i numerosi testi apocrifi. Alcune informazioni sono inoltre contenute anche nella letteratura subapostolica.\nTra questi testi, i Vangeli canonici costituiscono comunque un \"unicum\", sia perch\u00e9 si pongono all'inizio della vicenda interpretativa su Ges\u00f9, sia perch\u00e9 \"hanno almeno in parte raccolto la pi\u00f9 antica tradizione di Ges\u00f9\".\nI Vangeli canonici.\nI Vangeli canonici (oltre ad alcuni Vangeli apocrifi) sono la principale, ma non l'unica, fonte di notizie su Ges\u00f9. Essi raccontano nel dettaglio la vita pubblica di Ges\u00f9, cio\u00e8 il periodo della sua predicazione; sul resto della sua vita forniscono scarse informazioni, contenute soprattutto nell'opera dell'evangelista Luca.\nI vangeli sono stati probabilmente scritti negli anni tra il 70 (Marco) e il 100 circa (Giovanni), anche se sono state proposte datazioni diverse. Le pi\u00f9 antiche copie pervenuteci dei vangeli risalgono al II secolo: \u00e8 controversa l'attribuzione di manoscritti pi\u00f9 antichi.\nI cristiani affermano generalmente che i quattro vangeli canonici e gli altri scritti del Nuovo Testamento sono ispirati da Dio e raccontano fedelmente la vita e l'insegnamento di Ges\u00f9; e che anche i numerosi miracoli e in particolare la sua risurrezione, sono realmente avvenuti. Molti studiosi cristiani evidenziano comunque come i vangeli non costituiscano propriamente delle biografie, ma offrano piuttosto una rilettura teologica della vita di Ges\u00f9 redatta dalla Chiesa del I secolo. \nA riprova della natura teologica e non storica di tali racconti, San Giustino, uno dei Padri della Chiesa, nel tentativo di accreditare il Cristianesimo presso i Romani dimostra, nel suo testo \"Apologie\", come la presunta soprannaturalit\u00e0 di Ges\u00f9 sia dovuta ad un'attribuzione di categorie metafisiche gi\u00e0 elaborate dal pensiero greco:\nL'Islam pur riconoscendo il Vangelo di Ges\u00f9, ovvero l'Injil (), come testo ispirato, afferma per tradizione (non \u00e8 scritto sul Corano) che il Vangelo cristiano \u00e8 comunque stato modificato con i secoli e quindi non \u00e8 pi\u00f9 \"puro\".\nVi sono varie teorie sulla formazione dei vangeli. Una teoria vede i vangeli sinottici composti da raccolte di detti autentici di Ges\u00f9 (la fonte Q) uniti a narrazioni di avvenimenti (tratto, quest'ultimo, che caratterizza il Vangelo secondo Marco). Altre teorie ritengono invece pi\u00f9 storicamente attendibili le parole presenti in vangeli che siano stati redatti sulla base di documenti indipendenti, ad esempio il vangelo di Giovanni rispetto ai vangeli sinottici (Matteo, Marco, Luca), anche se il Vangelo secondo Giovanni \u00e8 proprio quello che enfatizza maggiormente la divinit\u00e0 di Ges\u00f9.\n\u00c8 tuttora materia di discussione fra alcuni studiosi su quali, tra i detti e le azioni che i Vangeli attribuiscono a Ges\u00f9, possano effettivamente essere a lui attribuiti secondo criteri storici. Un simile tentativo di ricostruzione del Ges\u00f9 storico, anche se controverso, \u00e8 stato, ad esempio, realizzato dagli studiosi del Jesus Seminar.\nUna parte della critica rifiuta in blocco il valore storico dei Vangeli, affermando che essi sono documenti \"di parte\" e quindi non attendibili, anche per la presenza di quelle che tale critici ritengono delle contraddizioni, ad esempio in relazione alla nascita di Ges\u00f9 (Censimento di Quirinio).\nPer buona parte degli studiosi moderni, (sulla scia della \"Formgeschichte\", storia delle forme, avviata all'inizio del XX secolo), i Vangeli costituiscono un testo letterario stratificato per la cui comprensione \u00e8 necessaria un'attenta analisi storica, filologica e morfologica per valutarne il significato e l'autenticit\u00e0.\nLe lettere di Paolo.\nLe lettere di Paolo di Tarso, scritte probabilmente in un periodo che va dal 50- 51, in cui scrisse la Prima lettera ai Tessalonicesi, al 65, costituiscono le fonti cristiane pi\u00f9 antiche. Le lettere non si propongono di offrire un resoconto organico della vita di Ges\u00f9, che Paolo non conobbe direttamente, ma offrono comunque una serie di notizie incidentali, ricavate da Paolo anche tramite il contatto con alcuni degli apostoli come Pietro, Giovanni e Giacomo, testimoni di prima mano dei fatti riguardanti Ges\u00f9 e la sua vita.\nNon tutte le lettere di Paolo sono considerate autografe dagli studiosi del settore: c'\u00e8 un consenso generale su sette di esse, mentre secondo diversi autori le altre sei andrebbero attribuite a discepoli posteriori. Dalle lettere considerate genuinamente paoline \u00e8 possibile ricavare informazioni, ad esempio, sull'origine ebraica di Ges\u00f9, sulla costituzione di un gruppo di discepoli, sull'invio di missionari, sul fatto che fosse chiamato \"Cristo/Messia\", sul tradimento da parte di uno dei seguaci, sulla morte in croce, la sepoltura, e infine sui resoconti della risurrezione secondo la testimonianza dei discepoli.\nLe lettere cattoliche.\nLe lettere attribuite a Pietro, Giacomo, Giovanni e Giuda incluse nel Nuovo Testamento presentano poche informazioni biografiche sulla vita e sull'operato di Ges\u00f9. Alcune di esse, e in particolare la Seconda lettera di Pietro e la Seconda e la Terza di Giovanni, furono peraltro accolte dalle prime comunit\u00e0 cristiane solo dopo alcune resistenze.\nAi fini della ricerca storica rivestono comunque interesse la Prima lettera di Pietro e la Prima lettera di Giovanni, che affermano chiaramente in vari versetti la reale esistenza di Ges\u00f9.\nTesti non canonici.\nEsiste anche un'antica letteratura cristiana, la cui datazione non sempre \u00e8 certa, che non \u00e8 entrata nel canone del Nuovo Testamento - stabilito, attraverso passi successivi, dal canone marcionita del 140, dal canone muratoriano del 170, fino al concilio di Cartagine del 397 e, per la Chiesa cattolica, alla definitiva versione adottata nel 1563 con il concilio di Trento - ma che pu\u00f2 essere analizzata per ricavare eventuali informazioni ulteriori sul modo in cui era considerato Ges\u00f9 da alcune comunit\u00e0 cristiane e su eventuali altri suoi detti o atti.\nAlcuni di questi scritti sono i cosiddetti vangeli apocrifi, redatti principalmente ad uso delle comunit\u00e0 cristiane primitive; fra questi alcuni sono stati composti nell'ambito di comunit\u00e0 ebionite, docetiste, monarchiane e gnostiche e danno una visione di Ges\u00f9 divergente da quella accettata dalle chiese cristiane.\nVangelo di Tommaso.\nIl \"Vangelo di Tommaso\" \u00e8 un \"vangelo di detti\", presentando infatti un elenco di 114 \"logia\", frasi e detti attribuiti a Ges\u00f9, simile alla teorica fonte Q a cui a volte viene accostato. La datazione \u00e8 incerta, sia per il fatto che si tratta di un mero elenco senza continuit\u00e0 narrativa, che potrebbe quindi essersi nel tempo accresciuto o modificato nell'ordine dei detti, sia per la carenza di riferimenti al testo e copie di questo (i frammenti pi\u00f9 antichi ritrovati risalgono a circa il 200 d.C.). Le varie datazioni proposte dagli studiosi per la stesura finale del Vangelo vanno dal 60 al 140 d.C.. Le due tesi principali propongono una stesura contemporanea ai sinottici negli ultimi decenni del I secolo, oppure (e questa \u00e8 la tesi oggi maggioritaria) una stesura nei primi decenni del II secolo, ma con un nucleo originario (derivante dalla tradizione orale e/o dai primi scritti cristiani) pi\u00f9 antico.\nAltri testi gnostici.\nAlcuni testi gnostici contengono resoconti di episodi della vita di Ges\u00f9 che possono essere utilizzabili per ricerche storiografiche.\nI testi gnostici tendono comunque ad essere molto allegorici quindi la ricerca si concentra soprattutto in quelli pi\u00f9 antichi, che danno pi\u00f9 l'impressione di essere basati su eventi reali.\nL'opinione degli gnostici su Ges\u00f9 varia dal mito al docetismo, gli si attribuiscono insegnamenti gnostici e si interpreta la sua resurrezione come un'allegoria dell'\"illuminazione\" a cui tutti possono prendere parte.\nTesti non cristiani.\nLe fonti non cristiane che si sono occupate di Ges\u00f9 o del Cristianesimo comprendono testi di origine ebraica, romana e greca, oltre al Corano, libro sacro dell'Islam. Dalle notizie di Tacito sulle persecuzioni neroniane, si apprende che il Cristianesimo era gi\u00e0 diffuso a Roma negli anni 60. Sempre secondo Tacito, i cristiani erano sufficientemente noti in citt\u00e0 da essere accusati ingiustamente dell'incendio di Roma del 64 e condannati ad atroci supplizi nel circo. Dopo questi avvenimenti, negli anni 70, sono imperatori Vespasiano e suo figlio Tito, due generali che avevano combattuto in Giudea e conoscevano perfettamente la situazione religiosa e sociale della Palestina dei tempi di Ges\u00f9. Non risulta da nessuna fonte antica che il Cristianesimo, a loro necessariamente noto per i fatti accaduti sotto il principato di Nerone, fosse considerato da questi due imperatori una fede priva di collegamento con fatti storici reali. Lo stesso Tacito, d'altra parte, nonostante consideri il Cristianesimo come una 'moda' negativa, cita Ponzio Pilato e la condanna a morte di Cristo. Lo storico Ed Parish Sanders rileva comunque come le fonti su Ges\u00f9 siano pi\u00f9 attendibili di quelle disponibili, ad esempio, su Alessandro Magno, le cui biografie originali sono andate perdute e ci sono note solo per l'uso che ne fecero autori di epoche successive. In conclusione, secondo Sanders: \"Su Ges\u00f9 sappiamo parecchio, molto pi\u00f9 che su Giovanni Battista, Teuda, Giuda il Galileo, o qualche altro personaggio della stessa regione a lui pi\u00f9 o meno coevo\".\nNon sono stati trovati documenti d'archivio o archeologici che si riferiscano direttamente a Ges\u00f9, le principali notizie storiche su Ges\u00f9 diffuse dai Cristiani (a voce sin dagli anni 30, e nei Vangeli a partire dagli anni 50) furono evidentemente considerate attendibili dai contemporanei, in particolare dai molti ebrei convertiti al Cristianesimo. Il nucleo originario dei primi Cristiani includeva numerosi contemporanei di Ges\u00f9 vissuti in Giudea e, fra questi, anche molti che emigreranno successivamente nei vari paesi dell'Impero romano dopo la guerra giudaica del 70 (un evento accaduto quarant'anni dopo la Crocifissione). Nonostante la forte rivalit\u00e0 religiosa degli ebrei tradizionalisti nei confronti degli ebrei convertiti al Cristianesimo (in entrambi i gruppi erano presenti testimoni oculari e contemporanei di Ges\u00f9), non risulta da nessuna fonte antica l'accusa nei confronti dei Cristiani di aver inventato la vicenda narrata dai Vangeli, cio\u00e8 non abbiamo alcun autore o storico o letterato contemporaneo di Ges\u00f9, o comunque vissuto nel secolo successivo, che affermi che Ges\u00f9 fosse una \"creazione\" mitologica dei cristiani. Piuttosto, in alcune fonti ebraiche contrarie al Cristianesimo si avanza il sospetto che i seguaci di Cristo ne avessero occultato il cadavere dopo la morte in croce. Questa diffidenza da parte degli ebrei non-cristiani \u00e8 peraltro menzionata anche nei Vangeli.\nL'assenza di menzione da parte di scrittori quali Filone di Alessandria, Seneca e Plutarco pu\u00f2 indicare che Ges\u00f9 non ha incontrato il loro interesse. N\u00e9 poteva essere altrimenti, in quanto la crocifissione di un \"criminale\" accusato di aver sobillato il popolo contro Cesare, era avvenimento non particolarmente degno di nota. Ges\u00f9 non scrisse trattati, non ebbe cariche politiche, non predic\u00f2 in grandi centri urbani (al di fuori di Gerusalemme), e per questo, in poche parole, risult\u00f2 essere, secondo la definizione di Meier, un \"ebreo marginale\" per i suoi contemporanei.\nAnche se un noto testimone delle vicende palestinesi del periodo 65-70 d.C., come Plinio il Vecchio, ignora totalmente l'esistenza di Ges\u00f9, i lavori di quattro tra i maggiori storici non cristiani (Plinio il Giovane, Giuseppe Flavio, Svetonio e Tacito) contengono passaggi riferiti ai cristiani, alcuni proprio a Ges\u00f9. Plinio il Giovane, in una lettera all'imperatore Traiano, considera dal suo punto di vista i cristiani come sacrileghi, per il loro rifiuto di prestare culto alle divinit\u00e0 romane, ma ne riconosce l'integrit\u00e0 morale per quanto riguarda il rispetto delle leggi (a far luce sulla politica imperiale dell'epoca nei confronti dei cristiani, di Adriano e del suo predecessore Traiano, \u00e8 tramandato un importante documento giuridico, il rescritto di Adriano a Gaio Minucio Fundano). \nSvetonio, a proposito di scontri di piazza avutisi a Roma all'inizio degli anni 50, nomina come causa dei disordini un certo \"Chrestus\". L'identificazione con Ges\u00f9 di Nazareth \u00e8 tuttavia incerta, perch\u00e9 le parole greche Chrest\u00f2s - \"buono, eccellente\" - e Christ\u00f2s - \"unto, Messia\"- erano infatti pronunciate in modo identico, e pertanto potevano essere facilmente confuse. Non \u00e8 impossibile che \"Chrestus\" fosse il nome di un personaggio diverso da Ges\u00f9.\nTacito, negli Annales, riporta notizie pi\u00f9 precise, da una fonte che non ci \u00e8 nota: \nGli scritti di Giuseppe Flavio contengono informazioni pi\u00f9 interessanti, specialmente il \"Testimonium flavianum\", breve passo contenuto in Antichit\u00e0 giudaiche, sebbene vi sia il sospetto che possa essere stato oggetto di interpolazioni da parte di copisti cristiani. Solo recentemente, ad opera del filologo ebreo Shlomo Pines, professore all'Universit\u00e0 di Gerusalemme, \u00e8 stata trovata la forma originaria del \"Testimonium Flavianum\", all'interno della \"Storia Universale\" di Agapio di Ierapoli, un vescovo e storico di lingua araba vissuto nel X secolo. Tale citazione del Testimonium, non edulcorata e non interpolata, evidenzia come Giuseppe Flavio, senza entrare nel merito della divinit\u00e0 di Ges\u00f9, ne parli come personaggio storico realmente esistito. Questa \u00e8 la versione del \"testimonium\" di Agapio:\nUn'obiezione al \"Testimonium Flavianum\" risiederebbe nel fatto che il Patriarca di Costantinopoli Fozio (820-893 d.C.), vissuto al tempo di Agapio di Ierapoli, nella sua analisi sull'opera di Giuseppe Flavio \"Antichit\u00e0 Giudaiche\" non fa nessuna menzione di Ges\u00f9 e dei suoi miracoli. Tuttavia il documento di Fozio viene giudicato da vari studiosi come un ulteriore elemento di supporto all'autenticit\u00e0 del \"Testimonium\".\nI primi scrittori cristiani non fanno per\u00f2 mai riferimento a questi testi, i cui riferimenti a Ges\u00f9 sono stati scoperti successivamente (ad esempio Sulpicio Severo fu il primo a citare Tacito in merito).\nAlcune delle testimonianze di non cristiani sono molto ostili nei confronti dei cristiani stessi.\nQuesto emerge chiaramente dal testo del pensatore cristiano Origene che, nella sua opera \"Contra Celsum\", discute le tesi del filosofo pagano Celso. L'opera di Origene \u00e8 l'unica fonte dello scritto di Celso \"Discorso vero\", a cui l'autore fa riferimento per confutarlo. Il colto pagano Celso afferma che, se \u00e8 esistito un Cristo storico, si tratterebbe soltanto di un mistificatore..\nUn'altra testimonianza non cristiana e decisamente ostile ai cristiani \u00e8 contenuta nel Talmud Babilonese. Il Talmud Babilonese \u00e8 considerato un testo sacro dell'Ebraismo. Esso raccoglie in forma scritta la Torah (la Legge) orale, trasmessa a partire da Mos\u00e8 in forma non scritta dalle varie scuole rabbiniche fino alla caduta di Gerusalemme nella guerra giudaica del 66-74 d.C. Con la distruzione del secondo tempio nel 70 d.C., la fine della successiva guerra di Bar Kokhba contro i Romani (135 d.C.) e l'inizio della diaspora degli ebrei, gli antichi insegnamenti che si tramandavano solo oralmente a commento o integrazione della Torah scritta (i primi cinque libri della Bibbia) furono messi per iscritto per timore che andassero perduti dalle generazioni successive. Il Talmud Babilonese \u00e8 costituito da una raccolta di discussioni avvenute tra i sapienti (\"hakhamim\") e i maestri (\"rabbi\") riguardanti le applicazioni e i problemi pratici della Torah scritta. Orbene, in un passo di un trattato appartenente al Talmud Babilonese, il Sanhedrin, si accenna ad un personaggio chiamato Ges\u00f9. Sanhedrin \u00e8 il termine che corrisponde al Sinedrio, la pi\u00f9 alta istituzione in materia legale che ci fosse presso gli ebrei nel I secolo d.C. Cos\u00ec recita il Talmud: \nL'edizione del Talmud babilonese citata \u00e8 curata dal rabbino Isidore Epstein che osserva, tra l'altro, che questo riferimento a Ges\u00f9 veniva omesso nelle edizioni censurate del Sanhedrin, a conferma del fatto che anche molti interpreti del passato hanno inteso che esso alludesse a Ges\u00f9 Cristo. Inoltre, sempre dai commenti del rabbi I. Epstein, apprendiamo che un manoscritto (denominato come \"M\") riporta \"Ges\u00f9 Nazareno\" invece che solo \"Ges\u00f9\", mentre un altro manoscritto ancora, invece della frase \"egli fu appeso alla vigilia della Pasqua\" nella parte conclusiva della citazione di cui sopra, legge: \"egli fu appeso alla vigilia del sabato della Pasqua\", concordando con il Vangelo di Giovanni.\nInfine varie informazioni su Ges\u00f9 sono contenute nel Corano, il libro sacro dell'Islam. Ges\u00f9 \u00e8 citato in 15 sure su 114 per un totale di 93 versetti ed \u00e8 considerato dal Corano come autore di molti miracoli e il pi\u00f9 santo dei profeti prima di Maometto. Ges\u00f9 Cristo ha poi un ruolo decisivo nella cristologia islamica: deve tornare alla fine dei tempi quando sconfigger\u00e0 l'Anticristo.\nGli Esseni e il Cristianesimo.\nGli Esseni furono un gruppo ebraico di incerta origine, forse databile dalla met\u00e0 del II secolo a.C., organizzati in comunit\u00e0 isolate di tipo monastico e cenobitico. All'inizio del I secolo erano oltre 4000 e vivevano dispersi in tutto il paese; la pi\u00f9 celebre comunit\u00e0 essena, quella di Qumran, contava circa 150 individui. Questo sito and\u00f2 incontro ad una fine violenta nel 68 d.C. ad opera dei romani; alcuni scampati, sembra, si unirono agli Zeloti di Masada e ne condivisero la sorte.\nEsistono numerosi paralleli tra i riti e la dottrina degli esseni e il cristianesimo; una certa parte degli storici propende per la tesi secondo cui lo stesso Ges\u00f9 sarebbe stato un esseno e le credenze cristiane deriverebbero direttamente dall'essenismo. Se ci\u00f2 fosse verificato si avrebbe una \"prova\" dell'esistenza di Ges\u00f9 anche se in termini differenti.\nIn particolare vi sono indizi di ordine\nTuttavia la validit\u00e0 di questa tesi \u00e8 poco probabile, sia perch\u00e9 gli esseni vivevano isolati dal resto della popolazione giudaica, sia perch\u00e9 essi non vengono mai menzionati n\u00e9 nei Vangeli, n\u00e9 in nessuna opera del Nuovo Testamento; inoltre nessuna delle fonti non cristiane su Ges\u00f9 riconosce un qualche rapporto tra i cristiani e gli esseni.\nReperti archeologici.\nIl pi\u00f9 antico reperto archeologico che potrebbe essere correlato a Ges\u00f9 \u00e8 la cosiddetta Iscrizione di Nazareth. Esistono inoltre prove archeologiche dell'esistenza di Ponzio Pilato e di altri personaggi citati nei vangeli (Caifa, Simone di Cirene). Scavi condotti negli ultimi due secoli inoltre confermano l'attendibilit\u00e0 delle descrizioni fornite dai vangeli in relazioni a luoghi quali la Piscina di Siloe e la Piscina di Betzaeta, cos\u00ec come la pratica della crocifissione a Gerusalemme nel I secolo d.C.\nSi hanno inoltre evidenze archeologiche degli antichi villaggi di Nazaret e Cafarnao, e attestazioni della presenza di cristiani nei primi secoli.\nLa ricerca storica moderna.\nSebbene la vita di Ges\u00f9 sia stata oggetto di studio e analisi sin dall'antichit\u00e0 (tra gli altri, Origene di Alessandria ed Eusebio di Cesarea), \u00e8 solo con la fine del XVIII secolo che \u00e8 possibile parlare di ricerca storica moderna su Ges\u00f9. \u00c8 del 1774-1778, infatti, la pubblicazione dell'opera di Samuel Reimarus che, sulla scia di quanto scritto da Albert Schweitzer, viene tradizionalmente considerato il pioniere di questa nuova stagione di ricerca.\nI primi studi sono stati caratterizzati da una grande fiducia nella possibilit\u00e0 di ricostruire, con metodologie moderne, biografie dettagliate della vita di Ges\u00f9 (tra gli altri, Ernest Renan). I risultati conseguiti sono per\u00f2 frammentari, e spesso riflettono la personalit\u00e0 degli studiosi. Con l'inizio del Novecento e, in particolare, con l'opera di Rudolf Bultmann questa fiducia entra quindi in crisi: secondo il teologo tedesco, gli scritti neotestamentari rifletterebbero infatti la fede dei primi cristiani e consentirebbero quindi l'accesso a un \"Cristo della fede\", rendendo quasi inaccessibile il \"Ges\u00f9 della storia\". Negli anni tra le due guerre c'\u00e8 quindi un blocco nella ricerca storica su Ges\u00f9. Questa riprende negli anni Cinquanta e conosce una notevole evoluzione, anche in relazione all'allargamento interconfessionale della ricerca, che diventa sempre meno legata a interessi teologici.\nOggi c'\u00e8 una rinnovata fiducia nella possibilit\u00e0 di ricostruire storicamente gli elementi centrali ed essenziali della vita e del messaggio di Ges\u00f9, che viene spesso - ad esempio - tratteggiato come maestro carismatico e taumaturgo. La figura gesuana pone comunque anche adesso particolare sfide agli storici, anche in relazione ai limiti della ricerca (per Chester G. Starr, ad esempio, \"La questione della resurrezione nel terzo giorno \nnon riguarda il giudizio storico\").\nPer valutare la storicit\u00e0 di fatti e detti attribuiti a Ges\u00f9 gli studiosi moderni hanno messo a punto e testato diversi metodi, talvolta usati in modo combinato e comunque ancora oggetto di revisioni e discussioni. Tra questi \u00e8 possibile ricordare, a titolo di esempio, il metodo della \"discontinuit\u00e0\", secondo il quale l'attendibilit\u00e0 di alcune vicende sarebbe tanto pi\u00f9 alta tanto pi\u00f9 queste sono disomogenee rispetto al giudaismo antico e al cristianesimo primitivo, quello della \"datazione\" (preferenza per le fonti pi\u00f9 antiche), quello della \"molteplice attestazione\" (affidabilit\u00e0 delle informazioni provenienti da pi\u00f9 fonti indipendenti tra loro), quello dell\"'imbarazzo\" (storicit\u00e0 di eventi che causavano imbarazzo ai primi cristiani). Un esempio di applicazione di simili criteri \u00e8 offerto dal recente Jesus Seminar che, se pure con risultati controversi, ha cercato di conciliare rigore della ricerca e intento divulgativo, proponendo una lista di detti e fatti \"storici\" attribuibili a Ges\u00f9.\nSe oggi la storicit\u00e0 di un certo numero di fatti (l'origine galilea, il battesimo a opera di Giovanni Battista, l'attivit\u00e0 di predicazione, la costituzione di un gruppo di discepoli, la presenza di una controversia sul tempio, la crocifissione) costituisce un nucleo condiviso tra gli studiosi, rimane invece molto incerta e difficile - ma storicamente stimolante - l'analisi delle altre vicende tramandateci dalle fonti.\nIn generale, sul tema dell'analisi storica dell'esperienza gesuana oggi, secondo alcuni osservatori, si registra per\u00f2 un notevole scollamento tra l'opinione pubblica (polarizzata su posizioni confessionali o, al contrario, sensazionalistiche) rispetto ai risultati - pi\u00f9 modesti, ma metodologicamente fondati - conseguiti negli ambienti di ricerca."}
{"id": "429524", "revid": "58894", "url": "https://it.wikipedia.org/wiki?curid=429524", "title": "Ferrari 612 Scaglietti", "text": "La 612 Scaglietti \u00e8 un'autovettura coup\u00e9 prodotta dalla Ferrari dal 2004 al 2011.\nLa vettura.\n\u00c8 una coup\u00e9 immatricolata come 2+2 posti, che \u00e8 andata a sostituire la 456. Si tratta della seconda autovettura prodotta dalla casa di Maranello completamente in alluminio, dopo la 360 Modena.\nIl motore, in comune con la 575M Maranello, \u00e8 un 12 cilindri a V di 65\u00ba raffreddato ad acqua di con distribuzione bialbero a camme in testa con accensione ed iniezione elettroniche Bosch Motronic ME7; la potenza erogata \u00e8 di e la coppia massima \u00e8 di circa a .\nLa velocit\u00e0 massima \u00e8 di con una accelerazione da 0 a 100\u00a0km/h in circa . La trazione \u00e8 posteriore. Le sospensioni sono a quattro ruote indipendenti, con bracci trasversali e ad ammortizzatori idraulici con molle elicoidali. Il serbatoio di carburante ha la capienza di ; l'auto monta pneumatici 245/45-18\" anteriori e 285/40-19\" posteriori.\nIl nome della coup\u00e9 omaggia Sergio Scaglietti, storico designer che ha collaborato con la casa di Maranello sin dagli anni 1950 (a partire dalla 500 Mondial); il numero \"612\" \u00e8 invece un omaggio alle vetture Ferrari delle competizioni Can-Am, e fa inoltre riferimento alla cilindrata di 6 litri e al motore 12 cilindri. Lo stile dell'autovettura si deve alla matita di Pininfarina, mentre la produzione della carrozzeria \u00e8 delegata alla Carrozzeria Scaglietti di Modena.\nIl prezzo di vendita, che partiva da oltre euro, non era particolarmente accessibile, come del resto anche quello delle altre vetture del marchio.\nVersioni speciali.\n612 Scaglietti \"Sessanta\".\nPer celebrare il 60\u00ba anniversario di fondazione della Ferrari, il 21 giugno 2007 \u00e8 stata presentata alla stampa sul circuito di Fiorano (dopo essere stata annunciata all'inizio dell'anno), la versione \"Sessanta\" della 612 Scaglietti. La serie speciale, per la quale \u00e8 prevista la produzione di 60 esemplari, \u00e8 dotata di tetto panoramico in cristallo, verniciatura bicolore e finiture interne di particolare pregio."}
{"id": "429527", "revid": "6923", "url": "https://it.wikipedia.org/wiki?curid=429527", "title": "Storia di Gerusalemme", "text": "La storia di Gerusalemme riguarda le vicende della citt\u00e0, dalle prime testimonianze nel III millennio a.C. sino ad oggi.\nIII e II millennio a.C..\nLe prime informazioni note su Gerusalemme risalgono al III millennio a.C. A quell'epoca non esisteva un vero e proprio stato centrale, ma una serie di citt\u00e0-Stato che si governavano autonomamente ed erano quasi del tutto autosufficienti.\nVerso la fine del II millennio a.C. gli Egiziani cominciano a dimostrare un certo interesse per questa zona, e non a caso il primo scritto in cui compare il nome della citt\u00e0 \u00e8 una tavoletta egiziana, con su scritto la parola \"RUSHALIM\" che deriva dall'antica lingua cananaaica \"URUSALIMI\", che potrebbe derivare da \"ur\", altura e \"shlm\", pace.\nAltra menzione della citt\u00e0 risalente ai tempi di Abramo descritta nella Bibbia \u00e8 riferita a Melchisedec sommo sacerdote del Dio altissimo e re di Salem, ritenuta dagli esegeti l'antica Gerusalemme.\nBisogna ricordare che nell'antica regione di Canaan si veneravano molti d\u00e8i, ma ogni citt\u00e0-Stato aveva una sua preferenza. Per quanto riguarda la citt\u00e0 di Gerusalemme la gente raccontava di aver assistito all'apparizione del dio Shalem sul monte Sion su cui sorge ora il primo nucleo dell'abitato.\nIl dio Shalem \u00e8 un dio di origine siriana. La tradizione vuole che \"EL\" (pronuncia \"il\"), il capo di tutti gli dei (una sorta di Giove) avesse avuto una figlia di nome Ashtar, che a sua volta per immacolata concezione del padre stesso, ha avuto due gemelli Shalem a Shahar. Shalem dar\u00e0 quindi il nome alla citt\u00e0 di Gerusalemme e ricerche storiche accreditate dimostrano che Shalem \u00e8 all'origine della parola Shalom (Shalem in ebraico vuol dire pieno/intero ed \u00e8 anche usata per indicare soddisfazione, non \u00e8 all'origine della parola Shalom ma con questa ne condivide la radice) in ebraico e della sua variante araba Salaam che significa appunto pace ed \u00e8 diventata la forma di saluto attualmente diffusa.\nLa Gerusalemme gebusea.\nSecondo la Bibbia, la citt\u00e0 rimase occupata dal clan amorrita dei Gebusei (1000 a.C. circa) fino alla conquista di Davide, il quale fece di Gerusalemme la capitale del suo regno.\nIl periodo ebraico.\nCapitale del regno di Giuda e Israele (sotto i re Davide e Salomone).\nDavide fece costruire sull'acropoli una reggia assieme a molti altri edifici e ordin\u00f2 la ricostruzione delle mura di cinta.\nNome dato alla \u201cfortezza di Sion\u201d dopo la cacciata dei Gebusei (2Sam 5:6-9). \u00c8 chiaro che si tratta del contrafforte o crinale che si protende verso Sud dal monte Moria. Quindi si trovava a Sud dell'area del tempio costruito in seguito da Salomone. Oggi questo stretto pianoro meridionale \u00e8 notevolmente pi\u00f9 basso del monte Moria. La zona fu estesamente sfruttata come cava di pietra, specie all'epoca dell'imperatore Adriano e durante la costruzione di Aelia Capitolina, la colonia romana costruita intorno al 135 d.C. Quindi nell'antichit\u00e0 la sua altezza era quasi uguale a quella del monte Moria, ma sempre leggermente inferiore a quella dell'area del templi.\nEra un luogo molto adatto per una \u201cfortezza\u201d poich\u00e9 era protetto da tre lati da profonde vallate: a Ovest dalla valle del Tiropeon, e ad Est dalla valle del Chidron, che si unisce alla valle di Innom all'estremit\u00e0 Sud del contrafforte (1Cr 11:7). Era necessario difendere la citt\u00e0 solo a Nord, dove il crinale si restringeva ancora di pi\u00f9, rendendo assai difficile un eventuale attacco. Il limite Nord di questa \u201cCitt\u00e0 di Davide\u201d non \u00e8 stato ancora stabilito in modo definitivo, anche se alcuni studiosi propendono per la stretta summenzionata. Nel corso dei secoli i detriti hanno colmato in gran parte le valli, rendendo meno evidente la posizione vantaggiosa e strategica del luogo. Si calcola che l'antica Citt\u00e0 di Davide avesse un'estensione di 4-6 ettari.\nNella valle del Chidron, ai piedi del pendio Est del contrafforte su cui sorgeva la fortezza, c'\u00e8 una sorgente chiamata Ghihon (1Re 1:33). Gli scavi archeologici indicano che nell'antichit\u00e0 un tunnel o pozzo scavato nella roccia rendeva possibile l'accesso alla sorgente senza uscire dalle mura della citt\u00e0. \u00c8 stata avanzata l'ipotesi che proprio arrampicandosi su per questo pozzo Gioab e i suoi uomini riuscirono a penetrare nella fortezza e a impadronirsene \u2014 2Sam 5:8; 1Cr 11:5, 6.\nIl nome \"Citt\u00e0 di Davide\" deriva dal fatto che re Davide ne fece la sua residenza reale, dopo aver regnato per sette anni e mezzo a Hebron. Qui, con il contributo di Hiram re di Tiro, venne costruita una \u201ccasa di cedri\u201d per Davide (2Sam 5:5, 9, 11; 7:2). Davide fece portare l'Arca dell'Alleanza dalla casa di Obed-Edom alla Citt\u00e0 di Davide, e sua moglie Mic\u00f2l da una finestra della casa di Davide poteva vedere la processione che si avvicinava (2Sam 6:10-16; 1Cr 15:1, 29). Alla sua morte, il re venne seppellito nella citt\u00e0, consuetudine seguita da molti altri monarchi della discendenza davidica \u2014 1 Re 2:10.\nNella Bibbia cristiana il termine \u201c\"citt\u00e0 di Davide\"\u201d \u00e8 riferito a Betlemme, luogo di nascita di Davide e di Ges\u00f9 \u2014 Lc 2:4, 11; Gv 7:42.\nCapitale del regno di Giuda (dopo Salomone).\nSuccessivamente Salomone fece erigere sul \"Monte Mor\u00eca\", un'altura adiacente al monte Sion, il \"tempio di Dio\".\nSalomone trasfer\u00ec l'Arca nel tempio appena costruito sul pianoro pi\u00f9 spazioso a Nord della Citt\u00e0 di Dav\u00ecd. L'espressione \u201cfar salire l'Arca dell'Alleanza dalla Citt\u00e0 di Dav\u00ecd\u201d indica che l'area del tempio si trovava un po' pi\u00f9 in alto, poich\u00e9 il monte Moria era pi\u00f9 alto del contrafforte meridionale (1 Re 8:1). Dopo il suo matrimonio con la figlia del faraone, Salomone port\u00f2 la moglie nella Citt\u00e0 di Dav\u00ecd (1 Re 3:1). Ma, una volta ultimata una nuova residenza pi\u00f9 vicino all'area del tempio, la port\u00f2 via dalla Citt\u00e0 di Dav\u00ecd perch\u00e9 era considerata santa, essendovi stata l'Arca (1 Re 9:24; 2Cr 8:11). Salomone comp\u00ec altre opere edili nella Citt\u00e0 di Davide, ed Ezechia vi fece riparazioni preparandosi all'attacco dell'assiro Sennacherib (1 Re 11:27; 2Cr 32:5). Ezechia inoltre devi\u00f2 le acque della sorgente di Ghihon, portandole fino alla parte Ovest della Citt\u00e0 di Dav\u00ecd, evidentemente per mezzo del tunnel tagliato nella roccia che, com'\u00e8 stato scoperto, collega quella sorgente con la Piscina di Siloam sul pendio sudoccidentale del contrafforte (2 Cr 32:30). Menash\u00e8, suo figlio e successore, costru\u00ec un muro esterno lungo il pendio orientale verso la valle del Chidron \u2014 2Cr 33:14.\nDai versetti summenzionati \u00e8 evidente che, per quanto Gerusalemme si sia estesa nel corso del tempo, la Citt\u00e0 di Dav\u00ecd rimase un settore a s\u00e9. Questo anche dopo il ritorno dall'esilio in Babilonia, perch\u00e9 certi aspetti della citt\u00e0 vengono menzionati in relazione alle squadre che ne riparavano le mura (Ne 3:15, 16). \u201cLa Gradinata della Citt\u00e0 di Dav\u00ecd\u201d scendeva a quanto pare dall'estremit\u00e0 Sud della citt\u00e0 (Ne 12:37). Gli scavi compiuti sul luogo hanno riportato alla luce parti di una gradinata del genere, e in questo punto una serie di rozzi gradini tagliati nella roccia scende ancora dalla collina.\nIl periodo babilonese.\nLa Conquista Babilonese.\nIl tempio fu distrutto nel 587 a.C. a seguito della violenta invasione dei Babilonesi guidati dal re Nabucodonosor che saccheggiarono la citt\u00e0 e deportarono la popolazione a Babilonia.\nAltri studi sulla conquista Babilonese indicano comunque una data diversa. Ad esempio il prof. E. R. Thiele nel suo libro \"The Mysterious Numbers of the Hebrew Kings\" scrive:Il canone di Tolomeo fu preparato primariamente per scopi astronomici, non storici. Non pretese di fornire un elenco completo di tutti i governanti di Babilonia o di Persia, n\u00e9 l\u2019esatto mese o giorno del principio dei loro regni, ma fu un accorgimento che rese possibile correggere la collocazione in un ampio schema cronologico di certi dati astronomici che erano allora disponibili. I re i cui regni erano di meno di un anno e che non abbracciavano il giorno dell\u2019Anno Nuovo non erano menzionati\u201d. Thiele not\u00f2 che i riferimenti incrociati dati durante il lungo regno del re Asa di Giuda avevano un errore cumulativo di 1 anno per ogni regno successivo dei re di Israele: il primo riferimento incrociato provoc\u00f2 un errore di 1 anno, il secondo diede un errore di 2 anni, il terzo di 3 anni e cos\u00ec via.\nAllo stesso modo anche alcuni libri di testo delle scuole indicano il 607 a.C. come data della distruzione di Gerusalemme. Sulla stessa linea, Giuseppe Flavio, storico ebreo che visse prima di Tolomeo, nel suo libro \"Antichit\u00e0 giudaiche\", indica la distruzione di Gerusalemme il 30 luglio 607 a.C.\nThiele, un missionario avventista, appassionato di archeologia, che \u00e8 noto per aver studiato quasi soltanto la cronologia dei re di Israele, afferma esserci errori nelle valutazione della durata dei regni dei re di Israele, perch\u00e8 fa notare che se la data di morte di un Re fosse indicata, ad esempio, al 1 dicembre di un dato anno, il nuovo re viene detto regnare l'anno dopo e non l'anno prima. Tuttavia, anche se cos\u00ec fosse, ci\u00f2 si pu\u00f2 applicare esclusivamente alla durata dei regni di Israele, per i loro re, ma non per i re di Babilonia che, infatti, non sono oggetto degli studi di Thiele. \nNulla Thiele potrebbe dire, ad esempio, sul fatto che Nabukdnazar II fu re dal 604 a.C. e non prima.\nPertanto se anche il re dell'esilio babilonese non fosse Sedecia, nulla cambia per Nabukdanasar che distrusse Gerusalemme nel suo 18\u00b0 anno di regno. A tal proposito nello storico ebreo Giuseppe Flavio (che ovviamente non avrebbe potuto certo indicare una data con la formulazione pi\u00f9 su riportata (avanti Cristo/dopo Cristo) troviamo semmai conferma del fatto che la distruzione di Gerusalemme avvenne nel 587 a.C. Egli infatti, nel suo Contro Apione, libro 1, capitolo 21, afferma che Gerusalemme rimase desolata per 50 anni: \u201cNabucodonosor, nel diciottesimo anno del suo regno, rese il nostro tempio desolato e cos\u00ec rimase in quello stato di oscurit\u00e0 per cinquant\u2019anni; ma nel secondo anno del regno di Ciro furono gettate le fondamenta e fu completato di nuovo nel secondo anno di Dario\u201c.\nLa ricostruzione dopo l'esilio babilonese.\nRientrati i Giudei in patria dopo l'editto di Ciro del 538 a.C., costruirono il Secondo Tempio; pi\u00f9 tardi Neemia elev\u00f2 nuovamente le mura.\nNel 331 a.C. Gerusalemme venne occupata da Alessandro Magno e in seguito occupata dai Tolomei d'Egitto sino al 198 a.C., quando cadde sotto il dominio dei Seleucidi di Siria. Questi ultimi invano cercarono di ellenizzare la citt\u00e0, anzi provocarono la famosa rivolta dei Maccabei che, nel 165 a.C., si risolse con la loro vittoria e l'instaurazione della dinastia degli Asmonei, la quale dur\u00f2 fino a quando Gerusalemme (63 a.C.) fu conquistata da Gneo Pompeo Magno.\nIl periodo romano.\nLa conquista romana.\nCon la conquista romana Gerusalemme fu consegnata a Erode che la ricostru\u00ec secondo i criteri urbanistici greco-romani e vi fece ampliare il Tempio.\nL'impatto con Ges\u00f9 di Nazareth.\nSotto il governatorato di Ponzio Pilato, Ges\u00f9 fu crocifisso sul monte Golgota.\nNel 49-50 ebbe luogo il Concilio di Gerusalemme che riun\u00ec gli Apostoli sotto la guida di \"Cefa\" che stabil\u00ec dogmaticamente che \"tutti gli uomini sostanzialmente sono eguali, sia i Giudei che i Greci, forniti di un\u2019anima spirituale e immortale, riscattati dal Sangue di Cristo e chiamati ad entrare, con la loro libera cooperazione, nel Regno di Dio\".\nLe rivolte contro i romani e la distruzione dell'anno 70 d.C..\nIl malgoverno romano e i fermenti religiosi tuttavia provocarono due gravissime rivolte nella citt\u00e0; la prima che si protrasse dal 66 al 70 per la quale fu necessario l'intervento delle legioni romane comandate da Tito; quest'ultimo sedata la rivolta distrusse la citt\u00e0 e il tempio.\nIncendio e saccheggio del 70 d.C..\nGerusalemme era una delle citt\u00e0 fra le pi\u00f9 famose e splendide del mondo antico, e l'imperatore Flavio celebr\u00f2 a Roma la sua vittoria militare con un Trionfo di un'imponenza mai vista fino ad allora. Migliaia di ebrei sopravvissuti ad assedio, incendio e saccheggio furono condotti in schiavit\u00f9 a Roma, mentre il bottino del Tempio e delle famiglie serv\u00ec a finanziare un vasto programma di opere pubbliche quali furono: il Tempio della Pace, l'Arco trionfale, il pi\u00f9 grande anfiteatro del mondo antico, il Colosseo, inaugurato nell'81, undici anni dopo il sacrificio di Gerusalemme, le terme di Roma e la ricostruzione campana dopo l'eruzione del Vesuvio nel '79.\n\"Dopo l'incendio di Gerusalemme, molti ebrei della Palestina e della diaspora si sentirono abbandonati dal Signore\", scrisse Giuseppe Flavio nelle \"Antichit\u00e0 Giudaiche\": la distruzione del Tempio e l'inizio della diaspora giudaica fecero s\u00ec che \"venne dimenticato soltanto il Nome sacro di Dio, che non poteva esser pronunciato fuori dal Santuario\", dove \"stava il grande altare degli olocausti: il fuoco non doveva mai spegnersi\", onorato da sacerdoti con abiti di porpora fenicia e vesti di lino indiano. Secondo fonti cristiane come san Lino, l'incendio di Gerusalemme e la diaspora dei superstiti permisero di eliminare i testimoni oculari viventi e le tracce storiche del passaggio terreno di Ges\u00f9.\nGiuseppe Flavio, sacerdote graziato da Vespasiano e morto a Roma con privilegi e onori imperiali, afferm\u00f2 che l'invasione avvenne quando gli Ebrei di tutta la regione si erano raccolti a Gerusalemme per celebrare la Pasqua, e che nell'Arco di Tito fu incastonato il candelabro a sette bracci sottratto al Tempio di Gerusalemme, tuttora visibile, quale segno del carattere politico-religioso della campagna giudaica voluta dall'imperatore.\nGli storici hanno ritenuto che fosse difficile fornire una stima degli abitanti di Gerusalemme nelle varie epoche: erano circa 60.000 al tempo di Erode (intorno al 40 a.C.), padre dell'evangelico autore della Strage degli innocenti. \nUn aggiornamento del dato numerico divenne probabilmente disponibile col Censimento del 7 d.C., ordinato dall'imperatore. Lo storico della Chiesa Ludwig Hertling afferm\u00f2 che \"Gerusalemme contava nei primi anni pi\u00f9 di 10.000 abitanti, ma nell'anno 70 la citt\u00e0 fu distrutta e la comunit\u00e0, che gi\u00e0 prima era venuta diminuendo di numero di disperse\".\nTenuto conto della grandezza di Gerusalemme nell'antichit\u00e0 e della festivit\u00e0 pasquale, forse furono pi\u00f9 di un milione gli Ebrei uccisi da Vespasiano, un numero pari alla popolazione residente nella Roma augustea.\nLa seconda insurrezione.\nLa seconda insurrezione comandata da Simon Bar Kokheba nel 132 permise agli Ebrei la riconquista di Gerusalemme (l'imperatore Adriano voleva infatti trasformarla in colonia romana), ma per breve tempo; i Romani difatti rapidamente mobilitarono le truppe al confine ed eliminarono ogni resistenza ribattezzando la citt\u00e0 con il nome di Aelia Capitolina e trasformandola in colonia romana. L'imperatore Costantino e i suoi successori fecero restaurare e abbellire i luoghi legati alle storie evangeliche ed erigere la prima chiesa cristiana, quella del Santo Sepolcro.\nDal VII all'XI secolo.\nNel 614 un'inedita alleanza tra Persiani sasanidi (guidati da re Cosroe II) ed Ebrei riusc\u00ec a strappare Gerusalemme ai Bizantini. Durante l'attacco di Cosroe II, i persiani fecero strage della popolazione e s'impadronirono della reliquia della Vera Croce. Dopo la loro partenza inizi\u00f2 un periodo di autogoverno ebraico della citt\u00e0. Nel 629 i Bizantini riconquistarono Gerusalemme.\nNel 637 la citt\u00e0 fu posta sotto assedio e conquistata dal califfo \u02bfUmar ibn al-Kha\u1e6d\u1e6d\u0101b. Negli anni seguenti fu governata dai califfi omayyadi di Damasco e da quelli abbasidi di Baghdad.\nNel 972 fu presa dagli Im\u0101m/califfi ismailiti Fatimidi e nel 1076 pass\u00f2 ai Turchi selgiuchidi.\nLe crociate.\nAttorno al 1095, papa Urbano II, su invito dell'imperatore d'oriente, predic\u00f2 una crociata contro i Turchi per liberare Gerusalemme e la Terrasanta dal loro dominio. Dopo una spedizione popolare del 1096, chiamata crociata dei pezzenti poich\u00e9 vi parteciparono donne, bambini, anziani e malati, la vera prima crociata cominci\u00f2 nel 1099. Vi parteciparono come comandanti Goffredo di Buglione signore della Bassa Lorena, Raimondo di Tolosa e Boemondo d'Altavilla. Nessuno dei soldati della prima crociata torn\u00f2 indietro vivo, durante il tragitto tra Gerusalemme e le citt\u00e0 natali morirono quasi tutti per il caldo, la fame, le malattie e i combattimenti in Anatolia e in Terrasanta. Gerusalemme venne poi riconquistata dai Turchi.\nNel 1099, dopo essere stata conquistata dai crociati, divenne capitale del Regno Latino di Gerusalemme.\nIn seguito altre crociate vennero inviate, ma quasi inutilmente a causa delle successive sconfitte.\nNel 1187 fu riconquistata dai musulmani di Saladino.\nNel 1229 l'imperatore Federico II di Svevia, titolare del regno per il suo matrimonio con l'erede Isabella II, riusc\u00ec a recuperare Gerusalemme senza combattere, attraverso un trattato col sultano ayyubide al-Malik al-Kamil (la \"sesta crociata\"). Gerusalemme venne ceduta smantellata e indifendibile. Nel 1244 cadde definitivamente e fu saccheggiata dai Khwarezmiani.\nDa quel momento fu sotto la dominazione musulmana degli Ayyubidi e quindi dei Mamelucchi.\nLa dominazione turca.\nGerusalemme rimase mamelucca fino al 1516, anno in cui l'Egitto e la Siria furono occupate dal Sultano ottomano Selim I. Nel 1540, sotto il regno di Solimano il Magnifico furono ricostruite le mura e le fortificazioni della citt\u00e0 vecchia.\nNel XIX secolo fu istituito il Mutasarrifato di Gerusalemme.\nIl dominio ottomano vi dur\u00f2 quattro secoli, fino al novembre del 1917, allorquando, nel corso della prima guerra mondiale fu occupata dai britannici comandati dal generale Edmund Allenby.\nIl XX secolo.\nLa dominazione inglese.\nCon il trattato di Versailles, la citt\u00e0 fu dichiarata capitale del Mandato britannico della Palestina. Nel 1949, l'Assemblea generale delle Nazioni Unite proclam\u00f2 l'internazionalizzazione di Gerusalemme, sotto il controllo dell'ONU per favorire la convivenza di cristiani, musulmani ed ebrei. La componente ebraica pre-israeliana accett\u00f2 il piano generale di partizione della Palestina in due Stati, uno ebraico e uno arabo, mentre la componente araba palestinese e il resto del mondo arabo e islamico lo respinsero. Entrambe le parti non erano tuttavia disposte in alcun modo a rinunciare alla Citt\u00e0 Santa e per questo le forze ebraiche e quelle arabe giordane della Legione araba occuparono Gerusalemme: le prime occuparono il settore occidentale della citt\u00e0 e le seconde la sua parte orientale.\nL'arrivo degli ebrei dopo la seconda guerra mondiale.\nDopo la seconda guerra mondiale, l'ONU si fece carico di risolvere la difficile situazione creatasi in Palestina. Con la Risoluzione n. 181 del 29 novembre 1947, l'Assemblea generale delle Nazioni Unite decise di dividere la regione in due stati. Quanto alla capitale, tutta l'area di Gerusalemme, compresa Betlemme, fu assegnata a una zona internazionale amministrata dall'ONU.\nIl 14 maggio 1948 fu proclamata la nascita dello Stato d'Israele. Il giorno dopo, il nuovo stato fu attaccato da una coalizione di nazioni arabe. Da Est, la Transgiordania penetr\u00f2 fino a conquistare Gerusalemme vecchia. La citt\u00e0 rimase divisa tra due Stati.\nNel 1950 Gerusalemme fu scelta quale capitale del nuovo Stato israeliano. A Gerusalemme Est, in Transgiordania, le trentasei sinagoghe furono distrutte e il cimitero antico del Monte degli Ulivi fu sistematicamente profanato. Lo stato giordano neg\u00f2 a ebrei e cristiani l'accesso alla parte di Gerusalemme sotto il proprio controllo.\nSotto il controllo israeliano.\nNel giugno 1967, nel corso della guerra dei sei giorni, gli israeliani occuparono il settore giordano, dopo tre giorni di aspri combattimenti suscitando la condanna da parte dell'Assemblea generale dell'ONU. Il 27 giugno il parlamento (Knesset) adott\u00f2 la \u00ablegge sulla protezione dei luoghi santi\u00bb, con la quale lo Stato d'Israele si impegn\u00f2 a garantire la salvaguardia dei luoghi sacri a tutti i fedeli delle tre religioni monoteiste.\nIl 30 luglio del 1980 la Knesset approv\u00f2 il decreto che dichiarava l'ufficiale annessione del settore giordano e la proclamazione di Gerusalemme capitale \"unita e indivisibile\" di Israele.\nPoche nazioni hanno riconosciuto la legittimit\u00e0 di Gerusalemme capitale poich\u00e9 questo secondo molti paesi avrebbe potuto creare malcontenti nel mondo arabo. Oggi i maggiori fautori di Gerusalemme capitale sono gli Stati Uniti che li vi hanno trasferito la propria ambasciata spostandola da Tel Aviv.\nLa Corte internazionale di giustizia ha confermato nel 2004 che i territori occupati dallo Stato di Israele oltre la \"Linea Verde\" del 1967 continuano a essere \"territori occupati\" e dunque con essi anche la parte est di Gerusalemme."}
{"id": "429530", "revid": "767487", "url": "https://it.wikipedia.org/wiki?curid=429530", "title": "Luigi Menti", "text": "Carriera.\nNipote dei grandi Romeo e Umberto, essendo figlio di un loro fratello e per questo spesso indicato nelle cronache calcistiche come \"Menti IV\" (il terzo della grande dinastia del calcio vicentino aveva giocato a livello di dilettanti con la Pellizzari Arzignano), gioc\u00f2 per tutta la carriera al , tranne una breve parentesi al Padova. Venne soprannominato \"bagolina\", nome usato per indicare il bastone da passeggio. Quando suo zio Romeo mor\u00ec nella tragedia di Superga, il 4 maggio 1949, il piccolo Luigi aveva 14 anni.\nEsord\u00ec con la maglia biancorossa nel campionato di Serie B il 22 marzo 1953 in un periodo nero per la societ\u00e0 berica, che rischiava sia dal punto di visto sportivo la retrocessione in Serie C, sia dal punto di vista societario per l'entit\u00e0 dei debiti. Nel giugno seguente avvenne la nota fusione con la Lanerossi dando cos\u00ec vita al Lanerossi Vicenza. In tre stagioni disputate fra i cadetti Menti collezion\u00f2 solo 8 partite, anche per il fatto che allora non erano ancora ammesse le sostituzioni.\nTuttavia raccolse grandissime soddisfazioni con la Primavera, vincendo per due anni consecutivi, nel 1954 e nel 1955 il prestigioso Torneo di Viareggio. Solo con l'approdo in Serie A incominci\u00f2 a giocare con maggior continuit\u00e0, anche se poi seguirono due campionati quasi completamente a secco: nel 1956-57 una sola presenza contro la , mentre nel 1957-58 pass\u00f2 in prestito al Padova, con cui ancora gioc\u00f2 una sola gara.\nTornato a Vicenza nel 1958, fu quello l'anno in cui si impose come titolare fisso, disputando 30 gare e segnando 6 reti. Va subito in rete alla prima di campionato, ma l'inizio per il Lanerossi \u00e8 nero: il riscatto verso un buon settimo posto avviene alla sesta di campionato contro il . Menti, schierato in quel periodo all'ala destra, va in rete e alla fine riceve i complimenti del suo idolo da ragazzo, Nils Liedholm, che gioca nella squadra rossonera. Menti continua a giocare al Vicenza conservando il posto da titolare, nonostante le offerte allettanti della nel 1960 e della nel 1961, nella quale aveva militato anche lo zio Umberto.\nRimane fra i titolari fino al 1967, vivendo le migliori annate del Lanerossi, con il sesto posto del 1964 e del 1966. Lascia il calcio nel 1969, alle soglie dei 35 anni, dopo aver vestito per 314 volte la maglia del Vicenza in campionato (secondo solo a Giulio Savoini che conta 3 presenze in pi\u00f9), di cui ben 308 in massima serie (record assoluto, dal momento che Savoini gioc\u00f2 due campionati di B da titolare). Muore all'et\u00e0 di 79 anni a Vicenza."}
{"id": "429531", "revid": "2110845", "url": "https://it.wikipedia.org/wiki?curid=429531", "title": "Andr\u00e9 de Cayeux de Senarpont", "text": "Biografia.\nDopo aver conseguito il dottorato nel 1942, si specializz\u00f2 in ghiacciai e in morfologia periglaciale. Lavor\u00f2 come professore di geologia presso la Sorbona di Parigi."}
{"id": "429532", "revid": "4", "url": "https://it.wikipedia.org/wiki?curid=429532", "title": "Andr\u00e9 Cailleux", "text": ""}
{"id": "429533", "revid": "1652635", "url": "https://it.wikipedia.org/wiki?curid=429533", "title": "Federico I di Napoli", "text": "Era il figlio di Ferdinando I e di Isabella di Taranto; fratello di Alfonso II e zio di Ferdinando II, successe al nipote Ferdinando II, morto precocemente senza eredi nel 1496, all'et\u00e0 di 28 anni.\nBiografia.\nGiovanissimo, era gi\u00e0 luogotenente generale della Capitanata, di terra di Bari e di terra d'Otranto. \nDurante la congiura filo-francese del 1485, il giovane Principe Federico, inviato dal padre a Salerno quale Ambasciatore di concordia, venne catturato e trattenuto come ostaggio dai baroni ribelli. Una incursione della flotta napoletana, comandata dall'ammiraglio di Sorrento Mariotto Boccia, lo liber\u00f2 nel 1485. Anche al momento di succedere a Fernando, quindi con la salita al trono di Federico, non si erano ancora spente le rivendicazioni francesi alla corona di Napoli.In seguito, dopo Carlo VIII, che nel 1495 aveva invaso il regno, salvo poi essere sconfitto a Fornovo e rientrato in Francia lasciando via libera al giovane sovrano aragonese, anche il suo successore sul trono di Parigi, Luigi XII, avanz\u00f2 pretese al trono di Napoli.\nNelle sue aspirazioni il re francese trov\u00f2 l'appoggio di Ferdinando II d'Aragona, cugino di Federico e noto con il nome di \"Ferdinando il Cattolico\". In effetti, con un trattato segreto stipulato a Granada l'11 novembre 1500, i due sovrani concordarono la spartizione del regno, rendendo pubblico il loro accordo l'anno successivo: Campania ed Abruzzo, Napoli compresa, erano destinati a Luigi; Apulia e Calabria a Ferdinando.\nFederico, nulla sapendo del trattato di Granada, apr\u00ec le fortezze calabresi agli spagnoli affinch\u00e9 lo soccorressero; una volta conosciuto il tradimento del congiunto prese accordi con i Francesi, per cui cedette il regno a Luigi XII di Francia ottenendo in compenso la contea del Maine, da tramandare ai propri eredi, con una pensione vitalizia. Ma l'accordo di Granada non fu mai realmente rispettato: nel 1504 Ferdinando il Cattolico prese il regno con le armi e ne assunse il comando. Nello stesso anno dichiar\u00f2 l'annessione del regno alla corona di Spagna e lo costitu\u00ec in vicereame. \n&lt;br&gt;Napoli e il meridione d'Italia persero l'indipendenza e restarono cos\u00ec un possedimento diretto di sovrani stranieri per pi\u00f9 di due secoli, fino alla conquista dei regni delle Due Sicilie ad opera di Carlo di Borbone nel 1734. \nFederico mor\u00ec a Tours il 9 novembre 1504.\nAspetto e personalit\u00e0.\n\"Non fu esente dalle fiamme d'amore\" e, dopo essere asceso al trono, prese per amante Beatrice, figlia di Vito Pisanello, finch\u00e9 a causa della gelosia della moglie Isabella \u2013 la quale meditava di far uccidere la giovane \u2013 non fu costretto a darla in sposa a Tiberio Caracciolo, gentiluomo del Seggio Capuano.\nDiscendenza.\nCome suo padre, anche Federico fu sposato due volte.\nL'11 settembre 1478, a Milano, spos\u00f2 Anna di Savoia (1455 \u2013 1480), figlia del duca Amedeo IX di Savoia e di Iolanda di Valois, dalla quale ebbe una figlia:\nMorta Anna nel 1480, il 28 novembre 1486 ad Andria Federico spos\u00f2 in seconde nozze Isabella del Balzo, figlia di Pirro del Balzo duca d'Andria, morta a Ferrara il 22 maggio 1533. Dall'unione nacquero cinque figli:"}
{"id": "429535", "revid": "729019", "url": "https://it.wikipedia.org/wiki?curid=429535", "title": "Auto Avio Costruzioni", "text": "Auto Avio Costruzioni (AAC) era una casa automobilistica italiana, fondata da Enzo Ferrari nel 1939, a Modena come diretta progenitrice del prestigioso marchio Ferrari.\nStoria.\nDopo aver trascorso quasi 20 anni all'Alfa Romeo, Enzo Ferrari abbandon\u00f2 nel 1939 la Casa del Portello, a causa di forti contrasti con il nuovo direttore tecnico Wifredo Ricart.\nIn tale occasione Ferrari firm\u00f2 un accordo, che gli impediva di intraprendere qualsiasi tipo di attivit\u00e0 agonistica con il marchio della Scuderia per 5 anni; ma, grazie al denaro incassato come liquidazione dall'Alfa Romeo, fond\u00f2 a Modena il 1\u00ba settembre 1939 una nuova societ\u00e0, denominata Auto Avio Costruzioni.\nCon tale marchio Ferrari realizz\u00f2 l'anno successivo, per la Mille Miglia, un'autovettura, denominata Auto Avio Costruzioni 815 (o Tipo 815).\nL'oggetto sociale della Auto Avio era la costruzione di rettificatrici e parti di velivoli, ma ben presto essa si dedic\u00f2 anche al comparto automobilistico.\nDa questa casa uscirono 2 autovetture spyder, costruite con materiale Fiat; infatti sia il telaio, sia il motore (un 8 cilindri in linea di 1946 cm\u00b3, derivato dalla Fiat 508C 1100) erano della casa torinese.\nLa carrozzeria Touring, di Milano, realizz\u00f2 le linee morbide e filanti delle 2 biposto, denominate Auto Avio 815, che, il 28 aprile 1940, presero il via al I Gran Premio di Brescia (XIII edizione della Mille Miglia), con al volante due equipaggi formati da Rangoni-Nardi e Ascari-Minozzi, cugino e gi\u00e0 pilota Alfa Romeo; questi ultimi dominarono la categoria sport fino a 1500\u00a0cm\u00b3, ma dovettero ritirarsi a causa di un cedimento del motore; Rangoni invece si ritir\u00f2 a causa della rottura della trasmissione. Delle due vetture, una sola \u00e8 stata ritrovata e restaurata ed \u00e8 quella appartenuta al grande pilota Alberto Ascari. Il proprietario la espone spesso al MEF (casa Museo Enzo Ferrari) a Modena\nL'applicazione del nome \"Ferrari\", in unione con il marchio di fabbrica, avvenne nuovamente nel 1943, in concomitanza con il trasferimento delle attivit\u00e0 nei nuovi stabilimenti di Maranello.\nIl nome Auto Avio Costruzioni rimase per\u00f2 attivo fino al 1957, quando cambi\u00f2 in Auto Costruzioni Ferrari; successivamente, nel 1960, avvenne la trasformazione in Societ\u00e0 per azioni, con la nuova denominazione \"SEFAC\", acronimo di \"Societ\u00e0 Esercizio Fabbriche Automobili e Corse\". Di questa denominazione esisteva anche una trasposizione non ufficiale, effettuata dagli appassionati, che leggeva \"SEFAC\" come \"Sempre Enzo Ferrari Anche Cambiando\"."}
{"id": "429536", "revid": "124123", "url": "https://it.wikipedia.org/wiki?curid=429536", "title": "Jean Cabannes", "text": "Dal 1910 al 1914 Cabannes lavor\u00f2 nel laboratorio di Charles Fabry a Marsiglia su un tema lanciato da Lord Rayleigh sul finire del XIX secolo, a proposito di come le molecole di gas propagano la luce.\nIl cratere lunare Cabannes \u00e8 cos\u00ec chiamato in suo onore."}
{"id": "429537", "revid": "767487", "url": "https://it.wikipedia.org/wiki?curid=429537", "title": "Il gioco di Geri", "text": "Il gioco di Geri (\"Geri's Game\"), noto anche come La partita di Geri \u00e8 un cortometraggio animato di 5 minuti del 1997, prodotto dalla casa cinematografica Pixar. Scritto e diretto da Jan Pinkava, vinse un Oscar per il miglior cortometraggio animato. Pi\u00f9 tardi fu proiettato prima del film della Pixar del 1998 \"A Bug's Life - Megaminimondo\", e in tutte le versioni (VHS) del film.\nTrama.\nIl film \u00e8 ambientato in un parco vuoto in autunno. Geri sta giocando una partita a scacchi contro s\u00e9 stesso, diventando ad ogni turno l'altro giocatore, spostandosi da un lato all'altro della scacchiera e togliendo e mettendo ogni volta gli occhiali.\nCon il progredire della partita sembra siano due persone a giocare: il Geri senza occhiali sta per vincere, mentre quello con gli occhiali ha solo il re sulla propria scacchiera. Con uno stratagemma, per\u00f2, il Geri con gli occhiali distrae l'altro e gira la scacchiera lasciando il \"se stesso senza occhiali\" solo con il re.\nAlla fine il Geri con gli occhiali vince e il Geri senza occhiali si trova costretto a cedergli la sua dentiera, e l'inquadratura finale mostra un solo Geri che ride divertito per la vittoria.\nIl personaggio.\nIl personaggio attorno a cui ruota il cortometraggio, Geri, \u00e8 un uomo anziano e ossuto, con folte sopracciglia bianche e pochi capelli; oltre che in questo corto, Geri \u00e8 apparso anche in \"Toy Story 2\", nel ruolo del riparatore di giocattoli ma con una piccola differenza rispetto al cortometraggio: nel film ha gli occhi azzurri mentre nel cortometraggio li ha marroni. L'aspetto di Geri \u00e8 ispirato ad una specie di caricatura di una versione pi\u00f9 anziana del regista Jan Pinkava, come da lui stesso affermato in un'intervista. Il viso del personaggio assomiglia comunque a Jonathan Harris (interprete del dr. Zachary Smith in \"Lost in Space\"), che ha dato la voce a Geri per il suo cameo in \"Toy Story 2\" nella versione inglese. Pinkava ha, per\u00f2, affermato che il personaggio \u00e8 anche vagamente basato su suo nonno, un grande giocatore di scacchi.\nTecnologia.\nPixar produsse il film con lo scopo di sperimentare l'animazione umana, la simulazione dei vestiti e la modellazione per \"subdivision surface\", tutto il film venne poi renderizzato con il sistema proprietario di RenderMan.\nEdizioni home video.\nDVD.\nNel 2007, un'edizione rimasterizzata di \"Il gioco di Geri\" fu inclusa nella raccolta \"Pixar Short Films Collection: Volume 1\", che presenta tutti i cortometraggi prodotti dalla compagnia fino al 2007. L'opera usc\u00ec il 6 novembre 2007 e fu pubblicata su DVD e Blu-ray; le edizioni sui due supporti sono fra loro identiche."}
{"id": "429539", "revid": "413187", "url": "https://it.wikipedia.org/wiki?curid=429539", "title": "Mor (re di Ebrauc)", "text": ""}
{"id": "429543", "revid": "121131633", "url": "https://it.wikipedia.org/wiki?curid=429543", "title": "Giuseppe Farina (imprenditore)", "text": "Biografia.\nDi origini contadine, si laure\u00f2 all'Universit\u00e0 degli Studi di Padova in Giurisprudenza e riusc\u00ec ad affermarsi come imprenditore, arrivando alla presidenza del Lanerossi Vicenza nel 1968, pur possedendo solamente il 2% delle azioni societarie. Guid\u00f2 il per dodici anni, ottenendo salvezze miracolose come quella del 1973 con una vittoria in trasferta a Bergamo all'ultima giornata e portando il Lanerossi ai vertici del calcio nazionale con il secondo posto del 1978.\nPadova.\nNell'estate del 1975 acquist\u00f2 da Marino Boldrin il Calcio Padova per 393 milioni di lire, anche se l'ufficialit\u00e0 dell'affare verr\u00e0 a galla solo il 31 gennaio 1978. Rimarr\u00e0 proprietario del Calcio Padova fino al giugno 1979 quando cede a Ivo Antonino Pilotto prima il 60% delle azioni biancoscudate e successivamente il restante 40%. Molto abile nell'acquisto dei giocatori, seppe rivitalizzare campioni alla fine della carriera come Angelo Benedicto Sormani o Cinesinho, nonch\u00e9 ottenere giovani validi su cui puntare, un nome su tutti Paolo Rossi.\nVicenza.\nIl suo declino a Vicenza \u00e8 legato proprio al giocatore che era il suo pupillo: nel braccio di ferro con la Juventus dell'estate 1978 si arriv\u00f2 alle buste per risolvere la compropriet\u00e0 e Farina scrisse la cifra di 2.612 milioni contro un'offerta piuttosto bassa della Juventus. Si trattava della pi\u00f9 grossa valutazione per un calciatore all'epoca e gli oltre due miliardi e mezzo sborsati causarono un grave buco nelle casse di una societ\u00e0 di provincia. Per finanziare l'acquisto Farina tent\u00f2 la strada degli abbonamenti biennali anzich\u00e9 annuali alle partite del Lanerossi. Paolo Rossi seguir\u00e0 poi Farina anche nelle sue avventure come presidente del Milan. Negli anni precedenti un'altra busta a risoluzione di una compropriet\u00e0 fu clamorosa, quella per Paride Tumburus; Farina riusc\u00ec a stare sotto l'offerta del Rovereto di appena 20 lire.\nMilan.\nFarina fu costretto a lasciare la societ\u00e0 (al figlio Francesco Farina) nel gennaio 1981, con un \"buco\" di bilancio molto consistente, per poi ritentare l'avventura al Milan nel 1982, acquistando da Colombo la societ\u00e0 a pochi mesi dalla retrocessione in serie B. Dopo la facile promozione dell'anno successivo (allenatore Castagner), la prima stagione di serie A non fu fortunatissima (e registr\u00f2 il fallimento dello \"straniero\" Blissett) e and\u00f2 molto meglio nella seconda (altri due inglesi: la rivelazione Hateley e Wilkins). Con l'arrivo di Nils Liedholm in panchina (e Agostino Di Bartolomei) giunse anche la partecipazione alla Coppa UEFA, ma il suo periodo rossonero si chiuse senza molta fortuna nel 1986, quando la societ\u00e0 fu presa in consegna da Silvio Berlusconi a un passo dal fallimento.\nNel 2006 ha tentato di costituire una cordata per rilevare l'Hellas Verona, iniziativa che per\u00f2 non ebbe seguito dopo che la societ\u00e0 scaligera trov\u00f2 un acquirente nel conte Pietro Arvedi d'Emilei.\nNel 2010 ha tentato di rilevare il Venezia ma all\u2019ultimo si tir\u00f2 indietro senza concludere la trattativa."}
{"id": "429545", "revid": "858648", "url": "https://it.wikipedia.org/wiki?curid=429545", "title": "Vernita Green", "text": ""}
{"id": "429550", "revid": "767487", "url": "https://it.wikipedia.org/wiki?curid=429550", "title": "Profezia (film)", "text": "Profezia (\"Prophecy\") \u00e8 un film horror fantascientifico del 1979 diretto da John Frankenheimer.\nIl soggetto \u00e8 tratto dal romanzo di David Seltzer (autore, alcuni anni prima, del 'best seller' \"Il presagio\" tratto a sua volta dall'omonimo film del 1976).\nTrama.\nUn giovane medico di Washington, Rob Vern, da tempo impegnato sul fronte sociale, viene inviato come paciere in una remota foresta del Maine, dov'\u00e8 in atto un conflitto tra gli indiani della riserva di Manatee e i gestori di una cartiera che sfrutta il legname del bosco. Gli abitanti del villaggio indiano accusano i titolari del complesso industriale di inquinare le acque del fiume con veleni ignoti e vengono indicati, di rimando, come i responsabili di una serie di misteriose uccisioni che si sono verificate nella foresta a danno di turisti e boscaioli.\nIl dottor Vern si reca sul posto portando con s\u00e9 la giovane moglie Maggie, la quale ancora non ha osato rivelargli di essere incinta, nel timore che il marito non condivida il suo desiderio di maternit\u00e0. Le indagini del dottore rivelano ben presto che nel trattamento del legname i tecnici della cartiera, con la tacita connivenza delle autorit\u00e0 locali, utilizzano sostanze tossiche. Tra queste, il metilmercurio, capace di stravolgere lo sviluppo genetico delle specie animali che la ingeriscono.\nVern, la moglie e una coppia di giovani indiani che lo hanno assistito nel corso delle indagini, scoprono insomma che nei recessi della foresta vivono creature mostruose, dall'istinto feroce ed assassino, e vengono essi stessi intrappolati da uno di questi mostri in una zona remota del bosco.\nNon tutti riusciranno a tornare sani e salvi alla civilt\u00e0.\nQuando potrebbe finalmente tirare un sospiro di sollievo, il dottor Vern scopre che il suo incubo personale \u00e8 appena iniziato: anche la sua giovane moglie, che nel corso della permanenza nel Maine ha mangiato del pesce inquinato dal mercurio, potrebbe portare in grembo una creatura deforme come quelle che abitano il bosco.\nAccoglienza.\nPellicola realizzata dalla Paramount con un considerevole \"budget\" destinato agli effetti speciali (collocato negli anni successivi al planetario successo economico de \"Lo squalo\" di Steven Spielberg e molte 'major' non disperavano di bissarne il successo), \"Profezia\" deluse le aspettative dei produttori. A fronte di un \"budget\" di 12,000,000 di dollari, ne incass\u00f2 18,389,000 a livello mondiale.\nDistribuzione.\nIn occasione dell'uscita del dvd negli USA il film \u00e8 stato ribattezzato Prophecy, the Monster Movie per distinguerlo dall'omonimo \"La profezia\" di qualche anno successivo, pellicola fantasy-horror interpretata da Christopher Walken.\nColonna sonora.\nL'avanguardistica partitura sinfonica che commenta il film \u00e8 opera del musicista Leonard Rosenman, uno dei pochi autori di musica per cinema che abbia sperimentato le tecniche della musica dodecafonica nelle colonne sonore di film hollywoodiani (sue sono anche le musiche, tra gli altri, di \"Giovent\u00f9 bruciata\" e \"La valle dell'Eden\"). Nell'organico orchestrale viene utilizzato anche un rarissimo strumento elettronico denominato \"blaster beam\" ed inventato dal musicista statunitense Craig Huxley, caratterizzato da un suono aspro ed esplosivo, che Rosenman associa agli attacchi della mostruosa creatura.\nLa prima edizione discografica della partitura, proposta in versione integrale e nel rigoroso ordine in cui si ascolta nel film, \u00e8 stata realizzata nel febbraio 2010 dall'etichetta specializzata \"Film Score Monthly\", in un CD a tiratura limitata, in cui la musica viene proposta in suono stereofonico e rimasterizzato. Il cd comprende 20 brani, per la durata complessiva di 43 minuti."}
{"id": "429560", "revid": "767487", "url": "https://it.wikipedia.org/wiki?curid=429560", "title": "Un po' di febbre", "text": "Un po' di febbre \u00e8 l'album d'esordio (da solista) di Mario Venuti, pubblicato nel 1994 dalla Cyclope Records (etichetta del talent scout catanese Francesco Virlinzi) e distribuito dalla Polydor.\nSi tratta di un disco eclettico e originale in cui il cantante offre una prova di grande maturit\u00e0 e canzoni di alto livello, in cui il pop si riempie di fragranze e suggestioni brasiliane."}
{"id": "429562", "revid": "62486", "url": "https://it.wikipedia.org/wiki?curid=429562", "title": "Vivona", "text": ""}
{"id": "429566", "revid": "599013", "url": "https://it.wikipedia.org/wiki?curid=429566", "title": "Ceneu", "text": "Biografia.\nAlla morte del padre eredit\u00f2 il regno, che comprendeva gran parte dell'odierna Inghilterra centro-settentrionale.\nVisto che il re supremo della Britannia, Vortigern, impieg\u00f2 i mercenari sassoni nella lotta contro pitti, scoti e caledoni, \u00e8 logico pensare che Ceneu sia stato costretto ad accettare l'aiuto dei capi sassoni Octa ed Ebissa per respingere gli invasori pitti dal suo regno. Ottenuta la vittoria e dopo aver sedato una ribellione dei mercenari sassoni, Ceneu permise loro di stabilirsi nel Deywr (futuro regno di Deira, nello Yorkshire orientale). Ceneu compare nella \"Historia Regum Britanniae\" di Goffredo di Monmouth tra i presenti all'incoronazione di re Art\u00f9. Se ci\u00f2 fosse vero, bisognerebbe pensare che sia morto molto vecchio.\nDopo la sua morte, il regno fu diviso tra i figli Gwrast e Mor. Al primo andarono le terre occidentali, dal Salway al Mersey (il Rheged), mentre il secondo ricevette la parte centrale del regno e le terre a nord del Salway, cio\u00e8 l'Ebrauc (che ruotava attorno all'odierna York).\nLa causa della canonizzazione di Ceneu sembra essere stata l'aver difeso il Cristianesimo nel corso dell'invasione dei pagani anglosassoni."}
{"id": "429576", "revid": "828781", "url": "https://it.wikipedia.org/wiki?curid=429576", "title": "Giulio Savoini", "text": "Carriera.\nGiocatore.\nCentrocampista (ala tornante) e poi Terzino, mosse i primi passi nel mondo del calcio professionistico nell'Alessandria, con cui esord\u00ec in Serie B nel campionato 1949-'50, retrocedendo in Serie C, dove gioc\u00f2 poi altri tre campionati ottenendo la promozione nell'ultimo.\nArriv\u00f2 al Lanerossi Vicenza col centravanti Testa nel 1953, grazie alla fusione della societ\u00e0 vicentina con il colosso laniero di Schio che port\u00f2 una buona liquidit\u00e0 nelle casse della squadra. Per il resto della sua vita leg\u00f2 poi il suo nome ai colori biancorossi, prima come giocatore, poi come allenatore e collaboratore tecnico.\nTitolare nel primo campionato nel ruolo di ala sinistra tornante, gioc\u00f2 un ruolo da comprimario nel secondo, quello della promozione in Serie A, tornando ad imporsi come titolare fisso solo nel 1957-'58, quando gli viene anche affidata la fascia di capitano. Proprio in quell'anno fu protagonista di un episodio curioso che ne segn\u00f2 la carriera. Il 9 febbraio 1958, in occasione della trasferta a Bergamo contro l'Atalanta manca il terzino titolare Capucci e Savoini si propone scherzosamente di sostituirlo. Sceso in campo, \u00e8 fra i migliori del pesante 4-2 inflitto ai nerazzurri, con le sue incursioni sulla fascia, tanto da essere riproposto come terzino d'attacco fino al termine della stagione.\nL'anno successivo segna ben 10 reti, tornato alla sua posizione originaria, ma continu\u00f2 ad alternare i due ruoli. Guid\u00f2 il Vicenza al ruolo di provinciale di lusso, conquistando non solo ripetute salvezze ma anche ottimi piazzamenti come due sesti posti (1964 e 1966).\nIn carriera ha totalizzato complessivamente 278 presenze e 27 reti in Serie A e 33 presenze e 5 reti in Serie B.\nAllenatore.\nInfortunatosi ad un ginocchio, termin\u00f2 la carriera nel 1966 con il record assoluto di 317 presenze in maglia biancorossa. Inizi\u00f2 ad allenare in provincia, dapprima all'Azzurra Sandrigo, quindi nelle giovanili del Vicenza, dagli allievi agli juniores fino alla Primavera. Entr\u00f2 poi come collaboratore tecnico in prima squadra, ricoprendo per vari anni la carica di vice allenatore, fino ad essere chiamato in panchina nel 1980-81 in maniera molto frettolosa, senza poter nulla fare per salvare la squadra dalla retrocessione in Serie C1.\nRimase tuttavia nei ranghi della societ\u00e0, a cui \u00e8 rimasto fedele per 50 anni, togliendosi una grande soddisfazione. Chiamato al difficile compito di una disperata salvezza al termine della stagione 1989-90, riesce a strappare la vittoria contro il all'ultima di campionato, arrivando cos\u00ec allo spareggio sul neutro del Mazza di Ferrara ancora con i toscani, nuovamente battuti con la permanenza in Serie C1 per il Vicenza."}
{"id": "429580", "revid": "1305772", "url": "https://it.wikipedia.org/wiki?curid=429580", "title": "Fern\u00e1n Caballero", "text": ""}
{"id": "429586", "revid": "438678", "url": "https://it.wikipedia.org/wiki?curid=429586", "title": "Un re a New York", "text": "Un re a New York (\"A King in New York\") \u00e8 un film del 1957 scritto, diretto e interpretato da Charlie Chaplin.\nTrama.\nUn re di uno stato europeo fugge in esilio negli Stati Uniti d'America, da lui ritenuta la patria della libert\u00e0. Dal momento che scender\u00e0 dall'aereo per\u00f2 la sua vita sar\u00e0 tutto fuorch\u00e9 tranquilla, e ben presto viene risucchiato nel rutilante mondo a stelle e strisce, ritrovandosi catapultato da una giornalista arrivista e senza scrupoli nel mondo della pubblicit\u00e0 e scontrandosi, a causa di un bambino molto cocciuto e politicizzato, con la \"Commissione per le attivit\u00e0 antiamericane\". Stanco di tutto ci\u00f2, decide di ripartire, sperando che presto anche in America le cose possano cambiare.\nProduzione.\n\u00c8 il primo dei due film di Chaplin girati in Europa (il secondo \u00e8 \"La contessa di Hong Kong\"), dove viveva da quando, a causa del maccartismo, gli era stato impedito il rientro negli Stati Uniti. Il film contiene vari riferimenti autobiografici ai problemi avuti e si rivela molto critico nei confronti degli Stati Uniti.\nDistribuzione.\nFu presentato in anteprima mondiale con una proiezione tenutasi sull'isola d'Ischia. Censurato negli Stati Uniti per quasi vent'anni, \u00e8 l'ultimo film dove Chaplin recit\u00f2 come attore protagonista."}
{"id": "429588", "revid": "6923", "url": "https://it.wikipedia.org/wiki?curid=429588", "title": "Tata Group", "text": "Tata Group \u00e8 uno dei maggiori gruppi industriali indiani con sede a Mumbai e con una lunga storia industriale nei pi\u00f9 svariati settori produttivi. \u00c8 controllato dalla holding Tata Sons.\nIl Gruppo Tata fu fondato da Jamshedji Tata e fin dalla fondazione un membro della famiglia Tata \u00e8 stato quasi sempre alla guida del gruppo. Ratan Tata, che \u00e8 succeduto a J.R.D. Tata negli anni novanta, \u00e8 stato per 21 anni presidente. Dal gennaio 2017 la guida del gruppo \u00e8 affidata a Natarajan Chandrasekaran dopo il licenziamento con conseguente vertenza giudiziaria di Cyrus Mistry, il manager che dal 2012 all'ottobre 2016 \u00e8 stato al vertice della societ\u00e0.\nCon una capitalizzazione nel 2018 di 160 miliardi di dollari, il gruppo \u00e8 costituito da un centinaio di societ\u00e0 (di cui 29 quotate) operanti in vari settori di attivit\u00e0, dall'acciaio alle auto, dalla salute alla finanza, dalla difesa al fast-food sino alla telefonia.\nStoria.\nLe origini del gruppo Tata sono da ricercare nel 1874 quando su iniziativa di Jamshedji Tata nasce l'industria tessile Tata, inizialmente come attivit\u00e0 commerciale. Nel 1902 viene assorbita la Indian Hotels Company e l'anno successivo nasce la prima catena di alberghi di lusso indiana con il Taj Mahal Palace &amp; Tower. Nel 1904 diventa presidente il figlio, sir Dorab Tata, e il gruppo inizia la diversificazione. La Tisco, oggi rinominata Tata Steel, \u00e8 fondata nel 1907 a Jamshedpur ed \u00e8 il primo impianto siderurgico indiano ad entrare in produzione nel 1912. Nel 1910 \u00e8 fondata la prima di tre societ\u00e0 idroelettriche, la Tata Hydro-Electric Power Supply Company e sette anni dopo il gruppo comincia la produzione di beni di consumo grazie alla Tata Oil Mills Company destinata a produrre sapone, detersivi e gasolio.\nNel 1932 la Tata entra nel settore aeronautico con la Tata Airlines e nel 1939 in quello chimico con la Tata Chemicals. La Telco, rinominata nel 2003 Tata Motors, \u00e8 fondata nel 1945 per produrre locomotive e altri prodotti meccanici. Negli anni cinquanta, sotto Jehangir Ratanji Dadabhoy che mantiene la presidenza dal 1938 al 1991, nasce la Voltas per la produzione di condizionatori d'aria e impianti di refrigerazione, nel 1952 entra nei cosmetici, nel 1968 nei servizi software.\nNel 1984 la Tata inizia la produzione di orologi con il marchio Titan stabilendo una joint venture con la Tamil Nadu Industrial Development Corporation. Nel 1991 diventa presidente Ratan Tata. Nel 2000 acquisisce la Tetley Tea con sede a Londra, nel 2004 rileva la produzione di camion della coreana Daewoo Motors, nell'ottobre 2006 la Tata Steel acquisisce per 12 miliardi di dollari il colosso dell'acciaio anglo-olandese Corus Group, un mese pi\u00f9 tardi acquista il Ritz Carlton di Boston per 170 milioni di dollari e nell'aprile 2007 il Campton Place Hotel di San Francico (60 milioni di dollari). Nel gennaio 2008 rileva Imacid Chemical Company in Marocco, in febbraio General Chemical Industrial Products per 1 miliardo, in marzo acquisisce dalla Ford la Jaguar Cars e la Land Rover, in maggio la Piaggio Aero Industries in Italia (concluso nel 2015), in giugno la China Enterprise Communications.\nNel 2012 Ratan Tata si dimette e, senza eredi, lascia la guida del gruppo a Cyrus Pallonji Mistry, esponente di una potente famiglia di industriali indiani e il primo a decidere delle sorti del gruppo senza appartenere alla famiglia Tata. Nell'ottobre 2016 Mistry viene destituito (con relativa vertenza giudiziaria) e Ratan Tata assume nuovamente la responsabilit\u00e0 del gruppo per poi nominare CEO all'inizio del 2017 Natarajan Chandrasekaran, un cinquantacinquenne cresciuto nel gruppo. Dovr\u00e0 occuparsi del contenzioso con la giapponese NTT dopo la fallimentare joint venture di Tata Teleservices e l'uscita del gruppo dalla telefonia; dovr\u00e0 occuparsi della fusione decisa nel 2018 tra Tata Steel con ThyssenKrupp; dovr\u00e0 occuparsi anche di rendere meno complessa la struttura del gruppo che perde in varie attivit\u00e0.\nAttivit\u00e0 automobilistiche.\nLa Tata Nano.\nNel 2008 il gruppo Tata ha messo in commercio l'automobile \"Tata Nano\" un'auto da 1469,29 euro. Questa vettura secondo le intenzioni del gruppo rappresenta un tassello fondamentale per la conversione del popolo indiano da due a quattro ruote. Ma le vendite non sono mai decollate e Tata ha gradualmente ridotto la produzione del suo Nano, troppo costoso per le classi popolari, troppo umile per le classi medie emergenti. \u201c\u00c8 stato un fallimento del marketing\u201c, ha detto all\u2019agenzia AFP Hormazd Sorabjee, redattore capo della rivista Autocar India, \u201cL\u2019auto \u00e8 stata posizionata come l\u2019auto dei poveri e lo status sociale in India conta molto\u201d. La produzione \u00e8 quindi cessata a luglio 2018.\nL'acquisizione di Jaguar e Land Rover.\nIl 26 marzo 2008 le agenzie stampa hanno comunicato l'avvenuta acquisizione dalla casa statunitense Ford dei prestigiosi marchi Jaguar e Land Rover con un esborso per il gruppo di 2,3 miliardi di dollari."}
{"id": "429595", "revid": "712828", "url": "https://it.wikipedia.org/wiki?curid=429595", "title": "Jogaila", "text": ""}
{"id": "429601", "revid": "38120", "url": "https://it.wikipedia.org/wiki?curid=429601", "title": "Batman Bianco &amp; Nero", "text": ""}
{"id": "429604", "revid": "227211", "url": "https://it.wikipedia.org/wiki?curid=429604", "title": "RSA-120", "text": ""}
{"id": "429606", "revid": "1652134", "url": "https://it.wikipedia.org/wiki?curid=429606", "title": "Umberto Menti", "text": "Caratteristiche tecniche.\nGiocatore.\nEra un'ala sinistra.\nCarriera.\nGiocatore.\nFratello maggiore del pi\u00f9 celebre Romeo, esord\u00ec nel il 14 maggio 1933, a 16 anni, in Prima Divisione, diventando cos\u00ec il pi\u00f9 giovane giocatore fino ad allora della squadra biancorossa, record poi battuto proprio dal fratello minore Romeo e che ancora resiste.\nDopo una decina di partite in Serie B, in seguito alla promozione in Serie A divenne titolare dal campionato 1934-1935, passando nel 1935 alla reduce da cinque scudetti consecutivi; a Torino ebbe l'onere di raccogliere la pesante eredit\u00e0 di Raimundo Orsi.\nDopo due stagioni in bianconero, torn\u00f2 per un anno al Vicenza in Serie C, sfiorando la promozione fra i cadetti che furono secondi per cinque punti. In quella stagione gioc\u00f2 con il fratello Romeo: i fratelli Menti formarono cos\u00ec la coppia d'ali del Vicenza, forse la pi\u00f9 forte coppia mai schierata in oltre 100 anni di storia. Segnarono 21 reti Romeo, capocannoniere della squadra, e 11 Umberto.\nFra il 1938 e il 1941 gioc\u00f2 con la maglia del al fianco di Giuseppe Meazza ormai nella sua fase calante. Chiuse la sua carriera giocando con il Napoli e il Padova.\nAllenatore.\nDopo il ritiro dall'attivit\u00e0 agonistica fu per decenni figura di spicco nel calcio vicentino, ricoprendo numerosi incarichi tecnici, fra cui quello di secondo allenatore dal 1950 al 1971, guidando la squadra nel 1971-72 alla salvezza e tornando poi al ruolo di secondo allenatore e preparatore atletico. Fra i suoi successi si ricordano i due Tornei di Viareggio del 1954 e del 1955 con la Primavera del Vicenza.\nMolto amato in tutto l'ambiente biancorosso, \"el sior Berto\", come veniva chiamato a Vicenza, mor\u00ec nel 2002 pochi giorni dopo il centenario della squadra."}
{"id": "429607", "revid": "453768", "url": "https://it.wikipedia.org/wiki?curid=429607", "title": "Eunuco", "text": "Col termine Eunuco sono indicati quegli uomini che sono sottoposti in et\u00e0 prepuberale o puberale a interventi pi\u00f9 o meno estesi di mutilazione dell'apparato genitale, tali da condurli a \"impotentia generandi\" o a una pi\u00f9 radicale \"impotentia coeundi\". Essi furono comuni a molte corti sovrane soprattutto orientali, da quelle musulmane come quella dell'Impero ottomano a quella del \"Celeste impero\" cinese.\nStoria.\nL'istituto dell'evirazione ha caratterizzato un gran numero di societ\u00e0 e di culture umane in et\u00e0 antica, medievale e moderna, in Europa, Asia e Africa. Ci\u00f2 era essenzialmente dovuto alla grande richiesta di persone a cui poter affidare senza timore delicati compiti di sorveglianza dei ginecei e anche per impedire l'adozione di pratiche nepotistiche nel caso si fosse deciso di affidar loro importanti e delicate funzioni civili, militari o religiose. Infine, nel caso di castrazione in et\u00e0 prepuberale, per esaltare il registro alto canoro, specialmente ricercato nei cori ecclesiastici o di teatro civile dove, fino all'et\u00e0 moderna, fu impedito il ricorso a donne, sostituite da voci bianche. Tra gli eunuchi del Settecento fu celebre il sopranista Farinelli.\nIl valore sul mercato dell'eunuco dipendeva dall'et\u00e0 e dalle sue doti fisiche ed intellettuali: tra gli evirati in et\u00e0 prepuberale la percentuale dei sopravvissuti all'intervento era abbastanza alta, ma a ci\u00f2 faceva da contraltare il mancato sviluppo della sessualit\u00e0 secondaria (voce, massa muscolare poco tonica, apatia, indole tendenzialmente remissiva e poco intraprendente) che ne faceva abbassare relativamente il valore, a meno che il mancato sviluppo della sessualit\u00e0 secondaria fosse precisamente richiesto dal compratore.\nAl contrario, chi fosse stato evirato in et\u00e0 post-puberale e fosse sopravvissuto (la frequenza dei morti nel corso dell'intervento, o immediatamente dopo, era infatti elevatissima) manteneva le caratteristiche sessuali secondarie (voce profonda, buon tono muscolare, indole maggiormente volitiva) e tutto ci\u00f2 consentiva che egli avesse un valore assai pi\u00f9 alto di mercato.\nNella cultura islamica gli eunuchi (\"khi\u1e63y\u0101n\", sing. \"kh\u0101\u1e63\u012b\"), distinti dai veri e propri castrati (\"maj\u0101b\u012bb\", pl. di \"majb\u016bb\"), divennero normale corredo dei potenti: dal Califfo ai governatori, dai sovrani ai Sultani. Sovente, oltre alla custodia degli harem, era loro affidata la cura dell'amministrazione e dell'apparato militare. Tra gli eunuchi non mancarono sovrani di ottime capacit\u00e0, come furono i casi di K\u0101f\u016br nell'Egitto ikhshidide e del Caid \"q\u0101\u02beid\" Pietro nella Sicilia arabo-normanna.\nDurante il periodo di al-Andalus (Spagna islamica) e Lucena in ambiente islamico particolarmente esperti nell'operazione di evirazione erano gli Ebrei di Pechina, come pure i loro correligionari di Verdun grazie alle loro adeguate conoscenze medico-anatomiche. I musulmani acquistavano per questo fine schiavi dell'Alto Egitto, del Khor\u0101s\u0101n, del Sind, dell'Abissinia ed in genere dei paesi sudanesi (\"S\u016bd\u0101n\" significa genericamente \"Neri\").\nSecondo fonti islamiche coeve o di poco successive, il califfo abbaside al-Muqtadir possedeva 11.000 eunuchi: 4.000 Greci e 7.000 Africani.\nAncora nei primi anni del '900, Pu Yi, l'ultimo imperatore della Cina, fu allevato da balie ed eunuchi residenti numerosi nella Citt\u00e0 proibita come da tradizione secolare, su cui esercitava il potere assoluto. L'ultimo eunuco di corte fu Sun Yaoting che lasci\u00f2 un'autobiografia. Altri eunuchi cinesi famosi sono stati l'ammiraglio Zheng He, e Cai Lun inventore della carta da stampa."}
{"id": "429609", "revid": "7381", "url": "https://it.wikipedia.org/wiki?curid=429609", "title": "Reto-romanzo", "text": ""}
{"id": "429610", "revid": "2057018", "url": "https://it.wikipedia.org/wiki?curid=429610", "title": "Davide Gualtieri", "text": "Gli \u00e8 stata assegnata la medaglia d'argento al merito sportivo dal Comitato Olimpico Nazionale Sammarinese.\nCarriera.\nHa segnato il secondo gol pi\u00f9 veloce nelle partite fra Nazionali: il 17 novembre 1993, nella partita valida per le qualificazioni ai Mondiali del 1994 fra e , giocata allo stadio Renato Dall'Ara di Bologna, segn\u00f2 una rete dopo 8,3 secondi, dopo un retropassaggio del difensore Stuart Pearce mal inteso tra lui e il portiere inglese David Seaman; l'Inghilterra vinse poi 7-1. Il primato ha resistito fino al 10 ottobre 2016, quando \u00e8 stato battuto dal belga Christian Benteke, capace di segnare in 8,1 secondi durante la partita di qualificazioni ai Mondiali di Russia 2018 tra Gibilterra-Belgio.\nDopo l'esperienza come calciatore, \u00e8 diventato titolare di un negozio di elettronica. Nel 2012 allena la squadra sammarinese del Domagnano."}
{"id": "429612", "revid": "16758", "url": "https://it.wikipedia.org/wiki?curid=429612", "title": "David Gualtieri", "text": ""}
{"id": "429615", "revid": "7381", "url": "https://it.wikipedia.org/wiki?curid=429615", "title": "Ladino (giudeo-spagnolo)", "text": ""}
{"id": "429617", "revid": "38120", "url": "https://it.wikipedia.org/wiki?curid=429617", "title": "Mu di Aries", "text": ""}
{"id": "429625", "revid": "339392", "url": "https://it.wikipedia.org/wiki?curid=429625", "title": "Saga di Gemini", "text": ""}
{"id": "429626", "revid": "729019", "url": "https://it.wikipedia.org/wiki?curid=429626", "title": "Scott Lawson", "text": ""}
{"id": "429627", "revid": "1226", "url": "https://it.wikipedia.org/wiki?curid=429627", "title": "Ordine religioso cavalleresco", "text": ""}
{"id": "429630", "revid": "767487", "url": "https://it.wikipedia.org/wiki?curid=429630", "title": "Voodoocult", "text": "I Voodoocult erano un progetto thrash metal nato nel 1994 su iniziativa di Phillip Boa, cantante della band Phillip Boa and the Voodooclub.\nIl gruppo \u00e8 noto soprattutto per l'importanza di alcuni membri, come Chuck Schuldiner, Dave Lombardo e Mille Petrozza.\nLa band ha pubblicato due album, sciogliendosi nel 1995 dopo un tour.\nIl genere.\n\u00c8 difficile classificare lo stile dei Voodoocult. Entrambi gli album contengono elementi thrash/groove metal, ma anche influenze doom metal (rintracciabili nella canzone \"Jesus Killing Machine\" pubblicata nel primo album) e moderne. Da notare il fatto che il sound non sia influenzato da quello dei gruppi di provenienza dei vari membri.\nI testi, spesso bizzarri e surreali, sono tutti opera di Boa."}
{"id": "429633", "revid": "14214", "url": "https://it.wikipedia.org/wiki?curid=429633", "title": "Oratorio di San Nicola da Tolentino (Vicenza)", "text": ""}
{"id": "429634", "revid": "339392", "url": "https://it.wikipedia.org/wiki?curid=429634", "title": "Taklamakan", "text": ""}
{"id": "429635", "revid": "339392", "url": "https://it.wikipedia.org/wiki?curid=429635", "title": "Aldebaran di Taurus", "text": ""}
{"id": "429636", "revid": "767487", "url": "https://it.wikipedia.org/wiki?curid=429636", "title": "John Evan", "text": "Biografia.\nFu membro del gruppo storico \"progressive\" dei Jethro Tull dal 1970 al 1980 contribuendo alla realizzazione di ben 10 album, oltre all'antologia \"Living in the Past\" ed i live \"Bursting Out\" e \"Live at Madison Square Garden 1978\".\nFu grazie alla madre insegnante di pianoforte se Evan si avvicin\u00f2 a questo strumento, ciononostante decise di offrirsi inizialmente come batterista per poter formare la sua prima band chiamata The Blades insieme a Jeffrey Hammond (futuro membro dei Jethro Tull) e ad un certo Hipgrave, un ragazzo pi\u00f9 vecchio.\nIn seguito all'ingresso di nuovi membri (come Ian Anderson e Glenn Cornick) e all'abbandono di Hipgrave, il gruppo fu ribattezzato The John Evan Band. Fu in questa occasione che John Evan decise di eliminare la S dal suo cognome su consiglio di Hammond per il semplice fatto che \"The John Evan Band\" suonasse meglio rispetto a \"The John Evans Band\".\nNel 1968 Evan dovette abbandonare la band per i suoi studi e fu cos\u00ec che la stessa fu sciolta. Ciononostante Anderson e Cornick rimasero e da loro nacquero i Jethro Tull di cui Evan torner\u00e0 a far parte due anni dopo, nel 1970.\nNel 1980 abbandoner\u00e0 il gruppo insieme a David Palmer per formare i Tallis con cui ebbe per\u00f2 scarso successo."}
{"id": "429637", "revid": "339392", "url": "https://it.wikipedia.org/wiki?curid=429637", "title": "Death Mask di Cancer", "text": ""}
{"id": "429638", "revid": "14002", "url": "https://it.wikipedia.org/wiki?curid=429638", "title": "Pentecostale", "text": ""}
{"id": "429639", "revid": "38120", "url": "https://it.wikipedia.org/wiki?curid=429639", "title": "Aioria di Leo", "text": ""}
{"id": "429640", "revid": "38120", "url": "https://it.wikipedia.org/wiki?curid=429640", "title": "Shaka di Virgo", "text": ""}
{"id": "429641", "revid": "1226", "url": "https://it.wikipedia.org/wiki?curid=429641", "title": "Neo-templarismo", "text": ""}
{"id": "429644", "revid": "1833487", "url": "https://it.wikipedia.org/wiki?curid=429644", "title": "Vitalij Ivanovi\u010d Sevast'janov", "text": "Nacque nell'Oblast' di Sverdlovsk nell'allora RSSF Russa.\nBiografia e carriera cosmonauta.\nDopo che Vitalij Ivanovi\u010d Sevast'janov ebbe terminato nel 1959 il suo studio della tecnica aeronautica presso l'Istituto Statale dell'avviazione di Mosca, svolse la professione di ingegnere per la costruzione di velivoli aerei presso l'ufficio di costruzione diretto da Sergej Pavlovi\u010d Korol\u00ebv. In tale incarico, partecip\u00f2 fondamentalmente allo sviluppo della prima capsula spaziale per il programma Vostok. Nel 1964 ottenne il titolo di studio sovietico di \"candidato delle scienze tecniche\". Nel 1967 l'ingegnere Sevast'janov venne selezionato per far parte del gruppo cosmonauti del programma di allunaggio sovietico ed immediatamente inizi\u00f2 con l'apposito addestramento.\nQuando fu chiaro che questo programma sarebbe stato annullato definitivamente senza essere realizzato, l'\"Ufficio centrale di costruzione per l'ingegneria meccanica sperimentale\" (\"Centralnoe Konstruktorskoe Bjuro Eksperimentalnogo Ma\u0161inostroenija\") assunse Sevast'janov il 27 maggio 1968 a far parte definitivamente del gruppo cosmonauti sovietici. Nel 1970 Sevast'janov pot\u00e9 volare per la prima volta nello spazio. Con l'incarico di ingegnere di bordo vol\u00f2 con la Sojuz 9 la missione di pi\u00f9 lunga durata eseguita da una sola navicella Sojuz durante l'esecuzione di tutto il programma Sojuz. Infatti durante questo programma vennero eseguiti pi\u00f9 voli di coppia oppure missioni verso stazioni spaziali del tipo Saljut. Al tempo della missione i due cosmonauti (venne accompagnato da Andrijan Grigor'evi\u010d Nikolaev veterano della missione Vostok 3) avevano raggiunto un nuovo record di permanenza nello spazio.\nLa sua seconda ed ultima missione nello spazio fu il volo della Sojuz 18, eseguito nuovamente con l'incarico di ingegnere di bordo nel 1975. Insieme al cosmonauta P\u00ebtr Illi\u010d Klimuk form\u00f2 il secondo equipaggio della stazione spaziale Saljut 4. Durante questa missione si svolse pure il programma test Apollo-Sojuz. Per questo motivo ben 7 astronauti/cosmonauti (oltre all'equipaggio di questa missione gli statunitensi Stafford, Brand e Slayton nonch\u00e9 i sovietici Leonov e Kubasov) si trovavano contemporaneamente nello spazio \u2013 fatto che signific\u00f2 un nuovo record mondiale. In seguito collabor\u00f2 pi\u00f9 volte col centro di controllo per le missioni dirette verso la stazione spaziale Saljut 6.\nTerminata quest'era, Vitalij Sevast'janov pass\u00f2 al programma Buran prima di riprendere la professione di ingegnere edile negli anni ottanta. Com'\u00e8 ovvio si dedic\u00f2 in particolare allo sviluppo dell'Orbiter sovietico, tanto che, in un secondo momento pot\u00e9 iniziare un apposito addestramento potendo cos\u00ec realmente sperare in una sua nomina per una delle prime missioni di questa versione sovietica dello Space Shuttle. Quando nel 1993, dopo il crollo dell'Unione Sovietica, venne ufficializzata la cancellazione definitiva del programma Buran, senza che l'orbiter avesse portato nello spazio un equipaggio (l'unico volo orbitale si era svolto il 15 novembre 1988 privo di equipaggio durando solo 206 minuti e compiendo due orbite terrestri) pure Sevast'janov lasci\u00f2 il gruppo cosmonauti con la fine di quell'anno, per la precisione il 30 dicembre.\nVitalij Sevast'janov \u00e8 stato per un breve periodo presidente della Federazione Scacchistica Sovietica. Nel 1993, anno in cui lascio l'Agenzia spaziale russa, divenne membro della Duma di Stato una delle due camere del Parlamento Russo. \u00c8 scomparso nel 2010 all'et\u00e0 di 74 anni."}
{"id": "429645", "revid": "339392", "url": "https://it.wikipedia.org/wiki?curid=429645", "title": "Milo di Scorpio", "text": ""}
{"id": "429646", "revid": "113640929", "url": "https://it.wikipedia.org/wiki?curid=429646", "title": "Monti Pennini", "text": "I monti Pennini (\"Pennines\" in inglese) sono una catena montuosa o collinare inglese, che si estende dal Peak District nelle Midlands fino alle Cheviot Hills, sul confine scozzese, per una lunghezza di 400 chilometri. Questa catena non \u00e8 molto alta ed \u00e8 per questo che si parla spesso di colline.\nGeografia.\nI Pennini sono il principale spartiacque nell'Inghilterra settentrionale e dividono la parte orientale da quella occidentale del paese. I fiumi Eden, Ribble e Mersey nascono dai Pennini, scorrendo verso il mare d'Irlanda. Dall'altro lato della catena sgorgano invece i fiumi Tyne, Tees, Swale, Aire, Don e Trent, che per\u00f2 scorrono verso il mare del Nord.\n\u00c8 una regione scarsamente popolata per gli standard inglesi. Tra le principali attivit\u00e0 economiche vi sono l'allevamento di pecore, l'estrazione mineraria e il turismo. \u00c8 infatti considerata come una delle regioni pi\u00f9 spettacolari della Gran Bretagna.\nIl nome.\nIl nome sembra richiamare il celtico \"penno\" (\"altura\"), alla base di altri toponimi montani. In realt\u00e0, il nome \u00e8 il frutto di una falsificazione settecentesca: la prima menzione storica si ha, infatti, nel \"De situ Britanniae\", una falsa trattazione geografica e storiografica romana, messa in piedi dal falsario inglese Charles Bertram alla met\u00e0 del XVIII secolo, che la spacci\u00f2 per un'opera di un generale dell'Impero romano. Quello di Peak (dal Peak District) deriverebbe invece da \"Pecset\", il nome dell'insediamento che gli invasori anglosassoni costruirono nell'area."}
{"id": "429647", "revid": "38120", "url": "https://it.wikipedia.org/wiki?curid=429647", "title": "Aiolos di Sagitter", "text": ""}
{"id": "429651", "revid": "647919", "url": "https://it.wikipedia.org/wiki?curid=429651", "title": "Aphrodite di Pisces", "text": ""}
{"id": "429652", "revid": "228587", "url": "https://it.wikipedia.org/wiki?curid=429652", "title": "Camus di Aquarius", "text": ""}
{"id": "429653", "revid": "38120", "url": "https://it.wikipedia.org/wiki?curid=429653", "title": "Shura di Capricorn", "text": ""}
{"id": "429656", "revid": "819238", "url": "https://it.wikipedia.org/wiki?curid=429656", "title": "Marezzatura (ferrovia)", "text": "In ambito ferroviario, la marezzatura \u00e8 un tipo di usura meccanica della rotaia.\nSi tratta di un fenomeno di usura con sviluppo geometrico ondulatorio caratterizzato da onde corte, che si forma sulla superficie superiore delle rotaie (\"piano di rotolamento\") nelle zone dove c'\u00e8 una tendenza della ruota a slittare sulla rotaia o dove si verificano particolari cedimenti nel pietrisco della massicciata.\nQuesto consumo anomalo della superficie su cui poggiano le ruote si verifica soprattutto in tratte a forte pendenza e/o con molte curve, quali le tratte montane o quelle utilizzate da linee metropolitane.\nNel primo caso il problema si acuisce nelle tratte sottoposte a traffico pesante, dato che gli slittamenti sono pi\u00f9 frequenti.\nNel secondo caso, su una delle due rotaie (tipicamente quella interna rispetto alla curvatura) la ruota, se \u00e8 accoppiata in modo solidale con la ruota opposta (complesso definito sala montata, tipico dei veicoli ferroviari), viene trascinata in rotazione con un moto di strisciamento causato dalla uguale velocit\u00e0 di rotazione delle ruote su rotaie con differente sviluppo curvilineo (ossia differente lunghezza lungo il proprio asse), procedendo con lo strisciamento tipicamente per piccoli passi, ovvero con comportamento pulsante.\nUn terzo caso, un tempo frequente, \u00e8 dovuto all'uso di veicoli articolati a semicasse, come le E.636, che prive di un sistema di antiserpeggio efficiente sono scossi da notevoli forze inerziali trasversali al senso di marcia gravanti soprattutto sugli assi del carrello centrale. Queste forze pulsanti, data la massa e il baricentro dei veicoli, si risolvono anche in una componente verticale sul cerchione delle ruote, con andamento anch'esso pulsante, forza che peggiora l'entit\u00e0 degli slittamenti da serpeggio e con essa il consumo ondulatorio della rotaia, specie sulle linee pi\u00f9 vecchie composte da rotaie leggere e da acciai pi\u00f9 scadenti.\nLa marezzatura del binario ne peggiora le capacit\u00e0 prestazionali, generando vibrazioni nei convogli in transito, che peggiorano ulteriormente il danno. Alla lunga, se non adeguatamente corretta, pu\u00f2 arrivare a compromettere lo standard di sicurezza della rotaia o danneggiare le ruote dei veicoli di passaggio.\nLa marezzatura \u00e8 stata identificata come una delle pi\u00f9 importanti sorgenti del disturbo sia sotto forma di rumore generato, sia sotto forma di vibrazioni.\n\u00c8 uno dei parametri che vengono rilevati durante la diagnostica delle linee, tramite l'uso di treni attrezzati con strumenti di precisione che analizzano con strumenti ottici le superfici del binario.\n\u00c8 possibile limitare il fenomeno della marezzatura con l'uso di acciai di buona qualit\u00e0 o con l'inserimento nella massicciata di strati di elementi sintetici in grado di smorzare le vibrazioni.\nUn'ulteriore soluzione, sinora usata solo su alcuni tram, mezzi leggeri e solo su pochi veicoli ferroviari a causa del suo costo elevato e della maggiore complicazione costruttiva, \u00e8 l'utilizzo di mezzi a ruote indipendenti (senza sala montata) che per loro natura non presentano n\u00e9 moti di serpeggio n\u00e9 strisciamenti in curva."}
{"id": "429657", "revid": "116612061", "url": "https://it.wikipedia.org/wiki?curid=429657", "title": "Dollaro confederato", "text": "Il dollaro confederato (CSA$), suddiviso in 100 cent \u00e8 stata la valuta degli Stati Confederati d'America al tempo della guerra di secessione statunitense.\nAll'inizio della guerra di secessione continuarono ad essere usate banconote e monete degli Stati Uniti d'America. Verso la fine della guerra, con la svalutazione del dollaro confederato, ebbero maggior preferenza le monete d'oro francesi, inglesi e messicane.\nIl Sud dipendeva primariamente dalla valuta cartacea per finanziare la guerra. Ne risult\u00f2 che l'inflazione colpiva il Sud sempre di pi\u00f9, a meno che le valute non fossero coniate in argento o in oro. Le banconote furono stampate dal 1861 al 1864. Nel 1861, quando il dollaro confederato fu introdotto, valeva 95 cents del dollaro USA. Nel 1863 veniva scambiata a soli 33 cents per dollaro. Il 9 aprile 1865, alla fine della guerra, un dollaro confederato veniva scambiato a soli 1,6 cents per dollaro. Il 1\u00ba maggio 1865 le banconote in dollari confederati furono vendute in pacchi da 1.200 banconote per $1 USA.\nDurante la guerra circol\u00f2 pi\u00f9 di un miliardo di dollari confederati. Sfortunatamente ne circolava almeno un altro miliardo e mezzo in banconote contraffatte. Il Nord incoraggiava e promuoveva la contraffazione della valuta confederata, per diminuirne il valore.\nBanconote.\nLe banconote confederate erano stampate in color grigioazzurro ed ebbero il soprannome di \"bluebacks\" (\"fondi azzurri\"). Erano disponibili nei tagli da 5 cent, 10 cent, 15 cent, 25 cent, 50 cent, $1, $1,75, $2, $3, $5, $10, $20, $50 e $100. Le banconote da $10 erano le pi\u00f9 diffuse.\nNella miriade di scene illustranti il lavoro degli schiavi sulle banconote del Sud troviamo le seguenti categorie: Individui con cotone, Individui con compiti vari, Scene campestri, Scene di stile, Piantagioni di zucchero, Trasporti.\nNelle immagini alcuni esempi di banconote confederate:\nMonete.\nLa Confederazione coni\u00f2 monete, ma esse erano molto rare. Furono coniati pennies di prova (rame o argento, 1861), monete da mezzo dollaro (argento, 1861) e da 5 dollari.\nValori postali.\nLa Confederazione emise anche valori postali. Nell'immagine un francobollo da 5 Cents recante l'effigie del presidente Jefferson Davis."}
{"id": "429658", "revid": "38120", "url": "https://it.wikipedia.org/wiki?curid=429658", "title": "Sirio il dragone", "text": ""}
{"id": "429662", "revid": "305248", "url": "https://it.wikipedia.org/wiki?curid=429662", "title": "Matematica discreta", "text": "La matematica discreta, a volte chiamata matematica finita (che propriamente \u00e8 solo una sua parte), \u00e8 la branca della matematica che studia le strutture matematiche discrete, nel senso che non supportano o richiedono n\u00e9 il concetto di continuit\u00e0 n\u00e9 quello di densit\u00e0. La maggior parte degli oggetti studiati nella matematica discreta (se non tutti) sono insiemi numerabili come gli interi.\nDescrizione.\nLa matematica discreta \u00e8 diventata famosa per le sue applicazioni in informatica.\nI concetti e le notazioni della matematica discreta sono utili per lo studio o la modellazione di oggetti o problemi negli algoritmi informatici e nei linguaggi di programmazione.\nPer i concetti opposti, vedere continuo, topologia, e analisi matematica.\nLa matematica discreta include normalmente:\nApplicazioni.\nLa matematica discreta trova applicazione nei seguenti ambiti:"}
{"id": "429665", "revid": "1226", "url": "https://it.wikipedia.org/wiki?curid=429665", "title": "Criminale di guerra", "text": ""}
{"id": "429666", "revid": "280183", "url": "https://it.wikipedia.org/wiki?curid=429666", "title": "Crimini di Guerra", "text": ""}
{"id": "429667", "revid": "125475146", "url": "https://it.wikipedia.org/wiki?curid=429667", "title": "Torosaurus latus", "text": "Torosaurus (il cui nome significa \"lucertola perforata\", in riferimento alle grandi aperture nel suo collare) \u00e8 un genere estinto di dinosauro ceratopside chasmosaurino vissuto nel Cretaceo superiore, circa 68-65,95 milioni di anni fa, anche se \u00e8 possibile che la gamma temporale della specie possa essersi esteso fino a 69 milioni di anni fa (Maastrichtiano), e i cui fossili sono stati scoperti attraverso l'entroterra occidentale del Nord America, dal Saskatchewan al sud del Texas. Il genere contiene due specie: la specie tipo \"T. latus\" e la possibile specie \"T. utahensis\".\n\"Torosaurus\" possedeva uno dei pi\u00f9 grandi crani di qualsiasi altro animale terrestre noto. L'intero cranio, contando anche il grande collare osseo, raggiungeva fino a 2,77 metri di lunghezza. Dalla testa alla coda, si pensa che l'animale avesse una lunghezza complessiva di circa 8-9 m , per un peso di 4-6 tonnellate. \"Torosaurus\" si distingue dal contemporaneo \"Triceratops\" per il suo collare pi\u00f9 stretto e allungato e dotato di grandi aperture (fenestrae), per le lunghe ossa squamosali che compongono la parte inferiore del collare, e la presenza di cinque o pi\u00f9 paia di osteodermi o noduli ossei (epoccipitali) sul retro del collare. Un'altra caratteristica di \"Torosaurus\" era l'assenza del lungo corno nasale osservato in \"Triceratops prorsus\", assomigliando di pi\u00f9 alla condizione osservata in \"Triceratops horridus\" provvisto di un corno pi\u00f9 corto. Durante gli anni sono state nominate tre specie di \"Torosaurus\": \"T. latus\", \"T. gladius\" e \"T. utahensis\". Tuttavia, la specie \"T. gladius\" non \u00e8 pi\u00f9 considerata una specie valida.\nNel 2010, la validit\u00e0 come genere di \"Torosaurus\" \u00e8 stata messa in discussione. Uno studio sull'istologia delle ossa fossili combinato con un'indagine sulla forma del collare ha concluso che \"Torosaurus\" rappresentasse la forma matura di \"Triceratops\", in cui le ossa dei tipici esemplari di \"Triceratops\" appartenevano a esemplari immaturi, e mostravano segni di un primo sviluppo delle distintive aperture del collare di \"Torosaurus\". Durante la crescita, la superficie del collare si sarebbe allungata notevolmente e sarebbero comparse le aperture parietali. Nel 2011, 2012 e 2013, tuttavia, studi sulle caratteristiche esterne degli esemplari fossili noti hanno dimostrato che le differenze morfologiche tra i due generi precludono la loro sinonimia. I problemi principali di questa ipotesi sono la mancanza di buone forme transitorie, l'apparente esistenza di autentici subadulti di \"Torosaurus\", diverse proporzioni craniche indipendenti dalla maturazione e l'affermazione che la formazione aperture nel collare a uno stadio adulto non fa parte di una normale sequenza di maturazione ceratopsica. Tuttavia, il dibattito rimane ancora aperto tra i paleontologi, fino alla scoperta di nuovi dati.\nDescrizione.\nTutti gli esemplari riferiti a \"Torosaurus\" sono animali di grandi dimensioni, paragonabili ai pi\u00f9 grandi esemplari di \"Triceratops\". Per via del collare osseo allungato, il cranio di \"Torosaurus\" \u00e8 uno dei pi\u00f9 grandi crani di qualsiasi altro animale terrestre noto. Hatcher ne stim\u00f2 una lunghezza di 2,2 metri per il cranio dell'esemplare YPM 1830, e 2,35 metri per l'esemplare YPM 1831. Nel 1933, Richard Swann Lull aument\u00f2 queste stime rispettivamente a 2,4 metri e 2,57 metri. Sulla base di queste stime, \"Torosaurus\" venne indicato come l'animale terrestre con il pi\u00f9 grande cranio conosciuto. Tuttavia, nel 1998 Thomas Lehman afferm\u00f2 che un esemplare di \"Pentaceratops\" possedeva un cranio parziale che, in vita, sarebbe stato lungo 2,9 metri. Ci\u00f2 fu nuovamente messo in dubbio da Nicholas Longrich che nel 2011, descrisse questo esemplare come un nuovo genere che nomin\u00f2 \"Titanoceratops\", concludendo che il suo cranio fosse stato sovradimensionato in lunghezza. Inoltre, nel 2006 Andrew Farke aveva sottolineato che i nuovi crani da lui descritti erano in media anche pi\u00f9 lunghi dei due crani originali di Hatcher: l'esemplare MOR 1122 ha una lunghezza di circa 2,52 metri, mentre MOR 981 ha una lunghezza di 2,77 metri.\nNel 2006, Farke stabil\u00ec alcuni tratti diagnostici di \"Torosaurus\". Il collare \u00e8 estremamente lungo rispetto al resto del cranio. Il bordo posteriore, parietale, del collare presentava dieci o pi\u00f9 epiparietali (osteodermi triangolari sul bordo parietale del collare). Non \u00e8 presenta alcuna linea mediana epiparietale; di conseguenza non ci sono osteodermi a cavallo del confine parietale-squamosale. L'osso parietale \u00e8 sottile, e attraversato da due aperture, le fenestre parietali, sotto forma di aperture circolari o trasversalmente ovali. L'osso parietale \u00e8 circa il 20% pi\u00f9 largo che lungo. Farke ha identificato un singolo tratto per cui \"T. latus\" differisce sia da \"Triceratops horridus\" sia da \"T. utahensis\": l'osso squamosale recava una cospicua cresta sul bordo con il parietale combinato con una profonda depressione longitudinale parallela a esso.\nFarke ha inoltre sottolineato che gli esemplari noti di \"Torosaurus\" sono piuttosto variabili. Per esempio, le grandi corna sopraorbitali (poste sopra le orbite) possono essere grandi e curve verso la parte anteriore, come nell'esemplare MOR 981, o corte e diritte come negli esemplari MOR 1122 e ANSP 15191. Anche la posizione delle corna differisce da esemplare a esemplare: spesso si trovano proprio sopra le orbite, mentre nell'esemplare YPM 1831 hanno origine sul bordo posteriore dell'orbita. Allo stesso modo, la forma del corno nasale \u00e8 molto variabile: l'esemplare YPM 1831 e, in misura minore, YPM 1830 hanno un corno nasale dritto, ma MOR 981, ANSP 15192 e soprattutto MOR 1122 possiedono solo un basso dosso sull'osso nasale. Anche la forma del collare differisce da individuo a individuo: ANSP 15192 e YPM 1830 hanno uno collare curvo verso l'alto nella parte posteriore, ma il collare di YPM 1831 \u00e8 quasi piatto, anche se questo potrebbe essere un artefatto del restauro del fossile. Il collare di YPM 1831 \u00e8 anche a forma di cuore, con una chiara tacca mediana, mentre il bordo posteriore degli altri esemplari \u00e8 dritto. Persino le proporzioni del collare sono piuttosto variabili: in YPM 1831 il rapporto lunghezza-larghezza \u00e8 1,26 ma MOR 981 ha una superficie di 2,28 volte pi\u00f9 lunga dell'ampiezza. Il numero di epiparietali \u00e8 difficile da valutare poich\u00e9 la maggior parte dei fossili sembra averli persi. MOR 981 e MOR 1122 hanno rispettivamente 10 e 12 epiparietali. YPM 1831 \u00e8 stato restaurato con una fontanella sul tetto del cranio, che forse \u00e8 autentica. Farke ha anche concluso che il grado di variabilit\u00e0 non superava quello mostrato dai generi correlati.\nFarke ha sottolineato che, a parte per il collare, non sono state trovate differenze sistematiche tra \"Torosaurus\" e \"Triceratops\". Tutti gli esemplari di \"Torosaurus\" sono simili in quanto mancano di un corno nasale allungato e di una scanalatura arteriosa orizzontale alla base anteriore del corno nasale, ma i fossili di \"Triceratops\" con la stessa combinazione di tratti non sono rari. Hunt, nel 2008, concluse che \"T. utahensis\", contrariamente a \"T. latus\" ma similmente a \"Triceratops\", possedeva una linea mediana epiparietale.\nClassificazione.\nNel 1891, Marsh colloc\u00f2 \"Torosaurus\" nella famiglia Ceratopsidae, in Ceratopsia (in greco: \"facce cornute\"), un gruppo di dinosauri erbivori con becchi simili a quelli dei pappagalli, che prosperarono in Nord America e in Asia durante il Cretaceo superiore.\nPer via del grande collare alto e stretto, \"Torosaurus\" \u00e8 tradizionalmente classificato come un Chasmosaurinae, specificatamente come un membro evoluto del lignaggio discendente da \"Anchiceratops\" o \"Arrhinoceratops\". Fu quindi collocato in un ramo diverso dal \"Triceratops\" che nel 1980 era considerato un membro di Centrosaurinae, per via del suo collare corto e largo. Tuttavia, negli anni novanta, un'analisi cladistica pi\u00f9 completa ha dimostrato che entrambi i generi erano chasmosaurini. Analisi recenti mostrano invariabilmente una stretta relazione tra \"Torosaurus\" e \"Triceratops\".\nIl seguente cladogramma, segue gli studi di Longrich (2014), che nomin\u00f2 una nuova specie di \"Pentaceratops\" e includeva quasi tutte le specie di Chasmosaurini:\nScoperta e specie.\nNel 1891, due anni dopo la denominazione di \"Triceratops\", una coppia di crani di ceratopside con collari allungati e dotati di grandi aperture furono ritrovati nel Wyoming sud-orientale, nella Contea di Niobrara, da John Bell Hatcher. Il datore di lavoro di Hatcher, il paleontologo Professor Othniel Charles Marsh, coni\u00f2 loro il genere \"Torosaurus\".\nIl nome \"Torosaurus\" \u00e8 spesso tradotto come \"lucertola toro\", anche per la possanza del cranio, dal sostantivo latino \"taurus\" o dallo spagnolo \"toro\", ma molto pi\u00f9 probabilmente deriva dal verbo greco \u03c4\u03bf\u03c1\u03ad\u03c9/\"toreo\" ossia \"bucare, perforare\"). L'allusione \u00e8 alle fenestre o aperture (\"simili a finestre\") presenti nel collare, che sono tradizionalmente usate per distinguere l'animale, da \"Triceratops\" che presenta un cranio pi\u00f9 corto e solido. Gran parte della confusione sull'etimologia del nome deriva dal fatto che Marsh non l'ha mai esplicitamente spiegato nei suoi articoli.\nSono state identificate due specie \"Torosaurus\":\nUn'altra specie \u00e8 stata successivamente considerata identica a \"T. latus\":\nLa specie \"T. latus\" \u00e8 basata sull'olotipo YPM 1830, un cranio parziale. L'olotipo di \"T. gladius\" era l'esemplare YPM 1831, un cranio pi\u00f9 grande. Entrambi i fossili furono rinvenuti nella Formazione Lance, risalente al Maastrichtiano. Esemplari fossili simili trovati nel Wyoming, Montana, South Dakota, North Dakota, Colorado, Utah e Saskatchewan sono stati da allora riferiti al genere \"Torosaurus\". Gli esemplari che possono essere identificati con una certa sicurezza al genere includono: ANSP 15192, un individuo pi\u00f9 piccolo dal Sud Dakota scoperto da Edwin Harris Colbert, nel 1944; MPM VP6841, uno scheletro parziale con cranio, ora montato presso Milwaukee; SMM P97.6.1, un cranio privo di muso; e due crani parziali dalla Formazione Hell Creek ritrovati nel 2002: MOR 981, scoperto nel 1998 e MOR 1122, del 2001. Nella regione di Big Bend del Texas sono stati trovati frammenti che potrebbero essere assegnati al genere, cos\u00ec come alcuni frammenti nel bacino di San Juan nel Nuovo Messico. I paleontologi hanno osservato che gli esemplari di \"Torosaurus\" non sono molto comuni nella documentazione fossile; gli esemplari di \"Triceratops\" sono molto pi\u00f9 abbondanti.\nLa specie \"Torosaurus utahensis\" venne originariamente descritta come \"Arrhinoceratops utahensis\" da Charles Whitney Gilmore, nel 1946, sulla base dell'esemplare USNM 15583, un frammento di collare rinvenuto nella Contea di Emery, Utah. Nel 1976, fu ribattezzato \"Torosaurus utahensis\" da Douglas Lawson. Una revisione di Robert Sullivan \"et al.\" (2005) conferm\u00f2 la sua assegnazione al genere \"Torosaurus\", sebbene questa specie fosse un po pi\u00f9 antica di \"T. latus\". Nel 2008, Rebecca Hunt invi\u00f2 del materiale aggiuntivo considerevole a questa specie. La ricerca non \u00e8 stata ancora pubblicata sull'opportunit\u00e0 di considerare \"T. utahensis\" come un nuovo genere o, come \u00e8 stato suggerito per \"T. latus\", la fase di crescita adulta di alcune specie di \"Triceratops\".\nPossibile sinonimia con \"Triceratops\".\nNel corso degli anni \u00e8 nata la possibilit\u00e0 che \"Torosaurus\" e \"Triceratops\" possano essere due fasi di crescita dello stesso animale. Durante il Maastrichtiano in Laramidia erano presenti due generi di chasmosaurini strettamente imparentati che condividevano lo stesso habitat. L'unica differenza evidente tra di essi era la forma del collare. Questa ipotesi si basa sul fatto che non sono noti esemplari giovani di \"Torosaurus\", ma al contrario sono stati ritrovati numerosi esemplari giovani di \"Triceratops\". Quest'ultimo differisce dagli altri chasmosaurini poich\u00e9 mantiene caratteristiche giovanili anche da adulto, come i piccoli squamosali, un caso di pedomorfosi. Nel 2009, John Scannella, indagando sull'ontogenesi dei dinosauri della Formazione Hell Creek del Montana, concluse che questi dati potessero essere spiegati dall'ipotesi secondo cui \"Triceratops\" e \"Torosaurus\" rappresentassero diverse fasi di crescita di un singolo genere. In questa visione, gli esemplari di \"Torosaurus\" sarebbero individui completamente maturi di \"Triceratops\", e, pertanto, \"Torosaurus\" sarebbe un sinonimo junior di \"Triceratops\", in quanto quest'ultimo come nome abbia la priorit\u00e0.\nNel 2010, Scanella e Jack Horner, mentore di Scannella alla Montana State University, pubblicarono delle ricerche sui modelli di crescita del cranio di trentotto esemplari (ventinove di \"Triceratops\" e nove di \"Torosaurus\") recuperati nella Formazione Hell Creek, concludendo che \"Torosaurus\" rappresenta davvero la forma adulta di \"Triceratops\". Horner sottoline\u00f2 come il collare dei teschi dei ceratopsi sia costituito da osso metaplastico, che ha la caratteristica di potersi allungare e accorciare nel tempo, estendendosi e riassorbendosi per formare nuove forme. Uno sviluppo significativo di ci\u00f2 si pu\u00f2 notare anche in quei crani gi\u00e0 identificati come \"Triceratops\", dove, secondo Horner, \"l'orientamento del corno \u00e8 ricurvo all'indietro negli esemplari giovani per poi piegarsi in avanti negli adulti\". Circa il 50% di tutti i crani degli esemplari subadulti di \"Triceratops\" presentano due aree sottili nel collare che corrispondono al posizionamento delle \"aperture\" nei collari di \"Torosaurus\", che sono circondate da osso granulare maturo, suggerendo che queste aperture si siano sviluppate per alleggerire il cranio, il cui peso sarebbe aumentato negli individui di \"Triceratops\" adulti, dai collari pi\u00f9 lunghi. Questa ipotesi faceva parte, di un argomento ancora pi\u00f9 ampio di Horner secondo cui molte presunte specie di dinosauro potrebbero essere in realt\u00e0 fasi di crescita di altre specie conosciute. Secondo l'ipotesi di Horner, quindi il collare degli individui pi\u00f9 vecchi di \"Triceratops\" si sarebbe allungato considerevolmente, appiattendosi e allargandosi sul bordo posteriore. Allo stesso tempo, sarebbero apparse le fenestre parietali, assomigliando cos\u00ec alla tipica forma del collare dei chasmosaurini.\nScanella e Horner riconobbero che non tutti i dati potessero essere facilmente spiegati dalle loro ipotesi. Per questo avanzarono delle ipotesi ausiliarie. Uno dei problemi che sorgono identificando il materiale di \"Torosaurus\" come la fase adulta finale di \"Triceratops\" (fase battezzata \"toromorfa\"), ci si aspetterebbe che i fossili di \"Torosaurus\" siano abbastanza comuni, mentre in realt\u00e0 sono piuttosto rari. Ci\u00f2 \u00e8 stato spiegato con l'elevata mortalit\u00e0 dei subadulti e la possibilit\u00e0 che gli animali vecchi e pienamente sviluppati vivessero preferibilmente in quota, dove l'erosione impedisce la fossilizzazione. Un secondo problema era la gamma di dimensioni degli esemplari di \"Torosaurus\" che sembrava suggerire l'esistenza di autentici \"Torosaurus\" subadulti. Tuttavia, Horner e Scanella hanno affermato che la struttura ossea di questi esemplari indicava un'et\u00e0 completamente matura, e le differenze nelle dimensioni sarebbero il risultato di variazioni individuali. Una terza possibile obiezione era l'apparente mancanza di forme transitorie tra individui con e senza aperture parietali; queste fenestre sono sempre perfettamente modellate, e non come perforazioni incipienti. Per spiegare ci\u00f2, Horner e Scanella hanno indicato l'esemplare USNM 2412, l'olotipo del controverso \"Nedoceratops\", come esempio di tale forma di transizione. I tratti morfologici problematici di questo genere rispecchierebbero semplicemente il suo essere nelle prime fasi della sua trasformazione in un \"toromorfo\". Un'ultima obiezione a questa ipotesi era data dal numero di epoccipitali, gli osteodermi o noduli ossei sul bordo del collare. In \"Triceratops\" sono presenti tipicamente cinque epiparietali, incluso un osteoderma sulla linea mediana; in \"Torosaurus\", invece, ce ne sono dieci o dodici, essendo assente sulla linea mediana epiparietale. Anche il numero di episquamosali sul bordo laterale del collare differisce: cinque in \"Triceratops\", sei o sette in \"Torosaurus\". Ci\u00f2 \u00e8 stato spiegato dal presupposto che il numero di epoccipitali aumentasse durante la crescita. Inoltre \u00e8 stato sottolineato che sia il numero sia la posizione degli osteodermi sono variabili in \"Triceratops\", come dimostrato dall'esemplare MOR 2923, che presenta sei epiparietali ma \u00e8 privo di una linea mediana.\nLe conclusioni di Scannella e Horner non vennero accettate all'unanimit\u00e0. Diversi esperti, pur ammettendo la possibilit\u00e0 che l'ipotesi del \"toromorfo\" sia corretta, hanno negato che ci\u00f2 sia probabile. L'ipotesi \u00e8 stata contestata direttamente da un articolo del 2011 di Andrew Farke e da un altro articolo del 2012 di Nicholas Longrich. Nel 2011, Farke ha ridescritto il problematico \"Nedoceratops hatcheri\" come un individuo anziano o malato del suo stesso genere, contro l'identificazione di Scannella e Horner che sostenevano la sua identificazione di \"Triceratops\". Farke fece notare che i buchi irregolari nel collare di \"Nedoceratops\", lungi dall'essere un osso assottigliato, erano circondati da gonfiori inspessiti, suggerendo un'origine patologica. Farke ha inoltre concluso che diversi dati erano difficili da conciliare con lo sviluppo proposto da \"Triceratops\" a \"Torosaurus\". In generale, nei ceratopidi il numero di epoccipitali non aumenta con la crescita del collare. Anche se il numero di episquamosali \u00e8 spesso variabile, non sembra esserci alcuna relazione con le dimensioni, poich\u00e9 molte volte i giovani mostrano gi\u00e0 il numero massimo di epoccipitali; apparentemente si tratta di una variazione individuale, e non legata all'ontogenesi. Allo stesso modo, in Ceratopsia in generale, le aperture del collare sono presenti fin dalla nascita e non si formano con la crescita dell'individuo. Le aree ossee sottili nel collare di \"Triceratops\", la presunta posizione dei fori incipienti, spieg\u00f2 Farke, sono probabilmente dei siti di attacco muscolare. Non vi sarebbe alcuna relazione coerente tra le aperture e una struttura ossea granulare. Molti esemplari di \"Triceratops\" presentano collari con una superficie profondamente venata, il che indica un'et\u00e0 considerevole; per supportare il cambiamento della forma del collare, l'osso avrebbe dovuto ringiovanirsi nuovamente, per poi divenire nuovamente granulato per iniziare la formazione delle aperture. Una sequenza che Farke considerava improbabile. Infine, Farke sottoline\u00f2 che l'esemplare YPM 1831, nonostante le grandi dimensioni, non era ancora pienamente cresciuto, come dimostrato dalle suture non ancora saldatesi e dalla struttura liscia delle ossa, rendendolo quindi un autentico individuo subadulto di \"Torosaurus\".\nLo stesso anno Scanella e Horner risposero ad alcune delle critiche di Farke. Ammisero che USNM 2412, in considerazione delle sue patologie, non era un candidato ideale per una forma di transizione, ma hanno sottolineato che, oltre ai gonfiori, i fori sul suo collare erano delimitati anche da ossa granulari e diradate. Prendendo in considerazione tutte i dati, ritennero pi\u00f9 probabile che \"Nedoceratops\" rappresentasse un individuo malato di \"Triceratops\", piuttosto che un genere a s\u00e9 stante. Indicarono anche alcuni esemplari di \"Triceratops\" che mostrano precisamente la combinazione di osso venoso, granulare e striato giovanile che Farke considerava improbabile. Respinsero inoltre l'idea che le aree ossee sottili sui collari di \"Triceratops\" fossero siti d'attaccamento muscolare, poich\u00e9 l'osso in questi punti non mostrava la superficie rugosa tipica dell'attaccamento muscolare. Per spiegare la differenza del numero di epoccipitali, Horner e Scanella hanno offerto due spiegazioni aggiuntive: le punte degli osteodermi degli individui pi\u00f9 vecchi durante la vita potrebbero essersi erose in modo tale che ogni osteoderma desse l'impressione che ne fossero presenti due. In questo modo i cinque o sei epiparietali di \"Triceratops\" sarebbero potuti raddoppiare a dieci o dodici, precisamente la quantit\u00e0 vista negli esemplari di \"Torosaurus\". In alternativa, gli esemplari di \"Torosaurus latus\", essendo stati ritrovati in strati pi\u00f9 antichi, potrebbero, in un processo di anagenesi, rappresentare una fase iniziale dell'evoluzione di \"Triceratops\". Il pi\u00f9 antico esemplare databile, MOR 1122, presenta dodici epiparietali, mentre il pi\u00f9 giovane MOR 981 ne possiede dieci, il che sembra indicare una sequenza evolutiva in cui il numero di epiparietali si \u00e8 gradualmente ridotto.\nNel 2012, Longrich studi\u00f2 il problema applicando il principio della falsificazione. Da qualsiasi ipotesi scientifica valida si possono ricavare delle previsioni con le quali pu\u00f2 essere verificata. Longrich sosteneva che l'ipotesi del \"toromorfo\" implicava tre predizioni del genere. In primo luogo, se \"Torosaurus\" fosse identico a \"Triceratops\", i loro fossili sarebbero stati trovati insieme, negli stessi siti. In effetti, le gamme geografiche di entrambi non coincidono perfettamente: nell'estremo nord non sono stati trovati fossili di \"Torosaurus\", mentre a sud sono stati ritrovati solo esemplari di \"Torosaurus utahensis\". Tuttavia, questa situazione potrebbe essere un artefatto della relativa scarsit\u00e0 dei resti di \"Torosaurus\" e il risultato di un campionamento imperfetto. Longrich concluse quindi che l'ipotesi era corroborata dalla prima previsione. In secondo luogo, l'ipotesi prevedeva che tutti gli esemplari di \"Torosaurus\" fossero adulti, mentre nessun esemplare di \"Triceratops\" poteva rappresentare un individuo completamente maturo. Secondo Longrich, quest'ultimo punto non era stato ancora stabilito. Certo, nel 2011 Horner aveva pubblicato uno studio istologico che mostrava che tutti i campioni di \"Triceratops\" esaminati possedevano una struttura ossea subadulta, ma il campionamento era troppo piccolo per consentire una valida generalizzazione per tutti i fossili di \"Triceratops\". Per testare meglio la previsione, Longrich ha proposto un elenco di ventiquattro tratti del cranio esterno, mediante i quali \u00e8 possibile controllare gli esemplari in merito al loro livello di fusione degli elementi del cranio e quindi alla loro crescita e maturazione. Vennero esaminati trentasei esemplari applicando questi criteri. \u00c8 emerso che la fusione avveniva in genere in una determinata sequenza, fornendo ulteriori informazioni sulla loro et\u00e0. In effetti, secondo questi criteri la maggior parte degli esemplari di \"Torosaurus\" erano molto vecchi. Tuttavia, c'erano due eccezioni. Il piccolo individuo ANSP 15192 era, sebbene adulto, ancora relativamente giovane, come dimostrato dalla mancanza di fusione delle ossa del muso. L'esemplare pi\u00f9 giovane era YPM 1831, che aveva il muso, l'epiugale e il condilo occipitale ancora non fuso; inoltre, aveva perso tutti gli osteodermi del collare, apparentemente perch\u00e9 non erano ancora fusi, mentre il bordo del collare aveva un aspetto esteriore in crescita, giovanile, ossea. D'altra parte, Longrich ha scoperto che dieci dei crani di \"Triceratops\" esaminati avevano raggiunto lo stesso livello di maturazione degli esemplari pi\u00f9 vecchi di \"Torosaurus\". Longrich concluse che il test della seconda previsione confutava l'ipotesi. La terza previsione era che si potevano trovare forme transitorie tra \"Torosaurus\" e \"Triceratops\". Longrich consider\u00f2 l'affermazione che le aree ossee sottili dei collari di \"Triceratops\" fossero i precursori delle fenestre parietali di \"Torosaurus\", come la prova pi\u00f9 forte di una fase di transizione. Tuttavia, ha sottolineato che queste strutture differivano in posizione: le depressioni di \"Triceratops\" sono in una parte del collare situata sull'osso squamosale mentre i fori di \"Torosaurus\" sono completamente circondati dall'osso parietale. Inoltre, le depressioni di \"Triceratops\" sono delimitate da un osso molto pi\u00f9 spesso, mentre i fori di \"Torosaurus\" sono circondati da osso sottile. Longrich concluse che l'ipotesi falliva riguardo alla terza previsione. Essendo confutata da due delle tre previsioni, l'ipotesi doveva essere respinta.\nLongrich sugger\u00ec anche alcune obiezioni aggiuntive all'ipotesi del \"toromorfo\": non sono note forme transitorie per quanto riguarda il numero di epiparietali. Inoltre, \u00e8 difficile indicare come il loro numero potesse aumentare man mano che occupavano il bordo pieno del collare e che, in un processo di crescita metaplastica, avrebbero semplicemente aumentato le loro dimensioni insieme al resto del collare. L'idea della scissione degli osteodermi per erosione era stata stabilita solo per gli episquamosali, ma mai per gli epiparietali. \"Torosaurus\" ha uno squamosale ispessito nella parte interna e concavo nella superficie esterna mentre lo squamosale di \"Triceratops\" \u00e8 concavo nella parte interna e piatto nella parte superiore; le forme transitorie sono sconosciute. Lo squamosale di \"Torosauros\" \u00e8 anche, indipendentemente dalle dimensioni assolute, pi\u00f9 allungato. Longrich ha sottolineato che quando gli esemplari di \"Torosaurus\" e \"Triceratops\" sono combinati per creare una singola sequenza di crescita, come avevano fatto Scanella e Horner, gli esemplari di \"Torosaurus\", ANSP 15192 e YPM 1831, erano anomali rispetto alla linea di regressione poich\u00e9 i loro squamosali erano pi\u00f9 allungati di quanto non si potesse spiegare con l'allometria. Longrich ha ammesso che il fatto che Horner nel suo studio istologico sia riuscito a trovare solo esemplari subadulti di \"Triceratops\" fosse suggestivo, ma offr\u00ec una spiegazione alternativa secondo cui \"Triceratops\" differiva dai suoi parenti pi\u00f9 stretti nel mantenere una struttura ossea relativamente giovane fino alla vecchiaia. D'altra parte, il rimodellamento osseo non \u00e8 un dato affidabile per stabilire la maturit\u00e0, alla luce degli studi sperimentali che dimostrano che le differenze nelle condizioni di deformazione meccanica di varie ossa possono alterare in modo significativo il tasso o il grado di tale rimodellamento e possono generare l'illusione di un vecchio tessuto osseo. Longrich sapeva che Scanella e Horner avrebbero tentato di ribattere al suo secondo test delle loro ipotesi affermando che i suoi risultati erano sfalsati dalle variazioni individuali. Secondo Longrich, l'importanza di questo fattore era tuttavia limitata: ad esempio, la differenza nelle dimensioni tra ANSP 15192 e YPM 1831 poteva essere spiegata dal dimorfismo sessuale, in cui il primo esemplare era probabilmente una giovane femmina adulta, mentre il secondo era un maschio subadulto.\nNel 2013, Farke e Leonardo Maiorino pubblicarono una ricerca morfometrica, un'analisi statistica del morfospazio (spazio della forma) che descriveva la variazione dei crani di \"Torosaurus\", \"Triceratops horridus\", \"Triceratops prorsus\" e \"Nedoceratops\" correlati alla crescita e alla maturazione. Il loro studio concluse che i crani di \"Torosaurus latus\" durante la maturazione conservavano una forma diversa da \"T. horridus\" e \"T. prorsus\", mentre le ultime due specie mostravano una sovrapposizione nelle loro proporzioni. Ci\u00f2 \u00e8 vero anche quando la forma del collare viene ignorata. Venne dimostrato che \"Nedoceratops\", con l'eccezione delle dimensioni, non fosse una forma di transizione plausibile tra \"Torosaurus\" e \"Triceratops horridus\". Farke e Maiorino ammisero che il basso numero di esemplari di \"Torosaurus\" riduce l'affidabilit\u00e0 di questi risultati, ma conclusero che \"Torosaurus\" e \"Triceratops\" erano taxa separati, pur consentendo la possibilit\u00e0 di anagenesi, ossia che i vari taxa formassero un'unica cronospecie, una linea di discendenza, in mancanza di buoni dati stratigrafici.\nL'ipotesi che gli esemplari di \"Torosaurus latus\" possano rappresentare una fase \"toromorfa\" della crescita di \"Triceratops\", ha sollevato la questione secondo cui anche la seconda specie di \"Torosaurus\", \"Torosaurus utahensis\", possa rappresentare una fase \"toromorfa\". Questo problema \u00e8 complicato dalla mancanza di materiale fossile sufficiente, in quanto la maggior parte degli esemplari sono costituiti da ossa isolate. \"T. utahensis\" era in gran parte riferito a \"Torosaurus\" a causa di squamosali allungati, indicando un lungo collare. Il numero di epiparietali, le dimensioni, la posizione o addirittura l'esistenza di fenestre parietali sono sconosciuti. I ricercatori hanno affermato che diversi \"Torosaurus\" giovanili sono stati ritrovati in un letto d'ossa nella Formazione Javelina del Parco nazionale di Big Bend, basando la loro identificazione come \"Torosaurus cfr. utahensis\" per via della prossimit\u00e0 di un caratteristico parietale di \"Torosaurus\" adulto. Scanella e Horner hanno concluso che solo risultati futuri potrebbero risolvere questo problema. Suggerirono, inoltre, che questo taxon, che estende la gamma di \"Torosaurus\" pi\u00f9 a sud rispetto a quella di \"Triceratops\", potrebbe rappresentare un genere di chasmosaurino separato o una terza specie di \"Triceratops\". Lo studio morfometrico del 2013 di Farke era inconcludente su questo punto, e il morfospazio di \"T. utahensis\" si colloca tra il \"Triceratops\" e \"Torosaurus latus\" non separandosi abbastanza da entrambi."}
{"id": "429671", "revid": "1005847", "url": "https://it.wikipedia.org/wiki?curid=429671", "title": "Tribunale penale internazionale", "text": "Il Tribunale penale internazionale (TPI) era un organo giurisdizionale istituito \"ad hoc\" con risoluzione del Consiglio di sicurezza dell'ONU per giudicare crimini di guerra e di genocidio in assenza di una Corte penale internazionale stabilmente operativa.\nIn passato sono stati istituiti:\nPrima che l'articolo 8 dello Statuto di Roma codificasse gli \"elements of crimes\" delle principali fattispecie del diritto internazionale penale, i due tribunali \"ad hoc\" erano le uniche sedi giurisdizionali internazionali alla cui giurisprudenza attingere per ricostruire le fattispecie dei crimini di guerra, di genocidio o contro l'umanit\u00e0, fino ad allora definite a livello esclusivamente consuetudinario."}
{"id": "429674", "revid": "1573940", "url": "https://it.wikipedia.org/wiki?curid=429674", "title": "Il Giornale di Calabria", "text": "Il Giornale di Calabria \u00e8 un importante quotidiano calabrese.\nStoria.\nFondato a Catanzaro nel 1962, fu il primo quotidiano calabrese ad approdare in rete nel 2000.\nIl quotidiano \u00e8 edito in un'unica edizione che raccoglie le notizie provenienti da tutte le province calabresi; sul sito del quotidiano viene pubblicata una versione in pdf del giornale, in anteprima rispetto alla versione cartacea.\nNel 2005 il sito ad esso collegato ha avuto un media di 2.700.000 contatti mensili."}
{"id": "429694", "revid": "1573940", "url": "https://it.wikipedia.org/wiki?curid=429694", "title": "Palazzo Delli Ponti", "text": "Il Palazzo Delli Ponti di Taranto \u00e8 uno dei palazzi del Borgo Antico della citt\u00e0.\nFu costruito nel 1709 dai fratelli Cataldo e Niccol\u00f2 Delli Ponti, mediante una complessa opera di accorpamento di due edifici costruiti nel Cinquecento e del Seicento, e cio\u00e8 il palazzo del Marchese Francesco Maria Antoglietta e quello dei Principi di Gaeta. Il palazzo ha l'ingresso principale su largo Immacolata, quello secondario su largo Gennarini e l'accesso alla stalla su via Di Mezzo, collegata al palazzo mediante una scala scavata nella roccia e con affaccio sul Mar Piccolo.\nLa famiglia Delli Ponti, di antica origine romana, giunse a Taranto nel XIV secolo.\nIl palazzo fu restaurato nel XX secolo grazie ai finanziamenti della Federazione lavoratori metalmeccanici, che voleva farne un centro studi e documentazione sulla storia del sindacato. Rimasto per\u00f2 abbandonato, fu rilevato dal Comune per destinarlo a sede universitaria.\nSulla facciata esterna si possono notare mascheroni barocchi con funzione di sgocciolatoi ed una loggia cinquecentesca su largo Immacolata.\nL'edificio si sviluppa su quattro livelli, di cui quello interrato \u00e8 costituito da pozzi e cisterne, e assume una notevole rilevanza archeologica per la presenza di un ipogeo funerario. \nAl piano terra, un'incisione riporta la data di ultimazione dei lavori di costruzione del palazzo (1709). Una scala monumentale conduce all'appartamento nobiliare sito al primo piano, nel cui salone \u00e8 ospitato un altare del settecento, mentre nella camera nuziale figurano i tre archi sormontati da un ponte azzurro dello stemma di famiglia. Il secondo piano \u00e8 pi\u00f9 piccolo e meno prestigioso da un punto di vista architettonico.\nL'ipogeo.\nDurante i lavori di restauro, in corrispondenza dei locali riservati alla stalla, furono scoperti alcuni resti delle antiche mura greche che circondavano l'acropoli, risalenti al V secolo a.C., nonch\u00e9 un ipogeo funerario con 8 tombe a fossa ricavate nella roccia, ed otto tombe ad arcosolio disposte lungo le pareti, tutte di tipo paleocristiano. Nel XIV secolo, il carparo locale fu utilizzato per ricavarne materiale da costruzione per i palazzi, per poi colmare l'area con i residui della lavorazione. \nLe tombe ad arcosolio risultarono tutte violate, probabilmente fin dal VII secolo, mentre quelle a fossa non restituirono oggetti di corredo significativi. All'esterno delle sepolture invece, furono ritrovati oggetti in ceramica di origine nordafricana e lucerne con simboli del Cristianesimo, utilizzati probabilmente durante le cerimonie funebri che prevedevano un banchetto con i defunti, un'usanza tramandataci con il nome di \"Refrigerium\":\"\u00abIl Signore dia refrigerio al tuo Spirito\u00bb\", si pu\u00f2 ancora leggere nelle catacombe dei primi Cristiani."}
{"id": "429695", "revid": "287204", "url": "https://it.wikipedia.org/wiki?curid=429695", "title": "Oscar Romero", "text": ""}
{"id": "429698", "revid": "42020", "url": "https://it.wikipedia.org/wiki?curid=429698", "title": "Jadwiga di Polonia", "text": ""}
{"id": "429699", "revid": "42020", "url": "https://it.wikipedia.org/wiki?curid=429699", "title": "Hedwig di Polonia", "text": ""}
{"id": "429702", "revid": "709406", "url": "https://it.wikipedia.org/wiki?curid=429702", "title": "Reazione di neutralizzazione", "text": ""}
{"id": "429705", "revid": "2026952", "url": "https://it.wikipedia.org/wiki?curid=429705", "title": "Senato degli Stati Uniti", "text": "Il Senato degli Stati Uniti (in inglese: \"United States Senate\") \u00e8 uno dei due rami del Congresso degli Stati Uniti, essendo l'altro la Camera dei rappresentanti. Ha sede nella capitale federale Washington.\nLa sua organizzazione e i suoi poteri sono delineati dall'articolo 1 della costituzione degli Stati Uniti. Il Senato \u00e8 presieduto dal vicepresidente degli Stati Uniti d'America; condivide con la Camera il potere legislativo e le funzioni di controllo dell'operato dell'esecutivo, ma possiede anche alcuni poteri esclusivi, tra cui la ratifica dei trattati internazionali e l'approvazione delle nomine di molti funzionari e dei giudici federali.\nOrigini e caratteristiche.\nGli autori della Costituzione crearono un Congresso bicamerale, poich\u00e9 desideravano che ci fossero due camere che si controllassero reciprocamente. Una delle due (la Camera dei rappresentanti) era intesa come \"camera del popolo\", molto sensibile all'opinione pubblica. L'altra (il Senato) avrebbe dovuto essere un'assemblea di saggi pi\u00f9 riflessiva e ponderata, che rappresentasse in modo eguale tutti gli stati. \nRispetto alla Camera dei rappresentanti, il Senato \u00e8 meno numeroso e i suoi membri hanno un mandato pi\u00f9 lungo, e questo consente un'atmosfera pi\u00f9 collegiale e meno partigiana, meno influenzata dalla pubblica opinione. Il Senato e i suoi membri hanno generalmente maggior prestigio rispetto alla Camera, poich\u00e9 il mandato dei senatori \u00e8 pi\u00f9 duraturo, l'assemblea \u00e8 meno numerosa e i senatori rappresentano interi stati e non singoli distretti come i rappresentanti.\nLa sua aula si trova nell'ala nord del Congresso a Washington, mentre la Camera dei rappresentanti si riunisce nell'ala sud.\nMembri ed elezioni.\nOgni Stato degli Stati Uniti \u00e8 rappresentato da due membri, indipendentemente dalla sua popolazione; pertanto il Senato \u00e8 attualmente composto da cento senatori. Il Distretto di Columbia e i territori non hanno rappresentanza in Senato.\nCiascun senatore \u00e8 eletto per sei anni, ma le scadenze dei mandati sono distribuite nel tempo con un sistema di classi, in modo che un terzo dei senatori sia rinnovato ogni due anni (cos\u00ec, ad esempio, i senatori eletti nel 2016 scadranno nel 2022; quelli eletti nel 2018 scadranno nel 2024; e quelli eletti nel 2020 scadranno nel 2026). Le elezioni dei due senatori che rappresentano ciascuno Stato hanno luogo in anni diversi (cos\u00ec, ad esempio, i due senatori della California sono stati eletti nel 2004 e nel 2006), e ciascun senatore \u00e8 eletto dall'intero corpo elettorale dello Stato. Le elezioni si tengono nell\"Election Day\" (cio\u00e8 il primo marted\u00ec dopo il primo luned\u00ec di novembre) degli anni pari; gli eletti entrano in carica all'inizio di gennaio dell'anno successivo.\nIn origine i senatori erano eletti dai parlamenti dei singoli stati, ma tale sistema si rivel\u00f2 essere inadatto, favorendo casi di corruzione e intimidazione. Inoltre, a volte le divisioni politiche all'interno degli stati erano tali da non permettere la nomina di senatori: in alcuni casi i seggi al Senato rimanevano vacanti per diversi anni. Per questi motivi, e anche a seguito di un sempre pi\u00f9 alto sostegno popolare in favore di un cambiamento, a partire dal 1913 e dopo l'approvazione dell XVII emendamento alla Costituzione degli Stati Uniti, i senatori sono eletti direttamente dal corpo elettorale. Sono eleggibili coloro che hanno compiuto trent'anni di et\u00e0, sono cittadini americani da almeno nove anni, e alla data di elezione sono residenti nello Stato per il quale sono eletti. In quasi tutti gli stati per l'elezione viene utilizzato il sistema maggioritario semplice (detto \"plurality\": ogni elettore vota per un candidato e viene eletto il candidato che ottiene la maggioranza relativa dei voti), mentre la Louisiana e la Georgia adottano un metodo uninominale a doppio turno (detto \"majority\").\nQuando il seggio di un senatore diviene vacante (ad esempio, per morte o dimissioni) prima della scadenza normale di sei anni, si tiene un'elezione suppletiva per scegliere un nuovo senatore, che resta in carica per la parte restante del mandato. Tuttavia in quasi tutti gli stati il governatore ha il potere di nominare un sostituto, che resta in carica fino a quando si tiene l'elezione suppletiva.\nPresidenza e organizzazione interna.\nIl Vice Presidente degli Stati Uniti d'America \u00e8 il presidente del Senato, ma non ne \u00e8 membro e non ha diritto di voto, tranne che in caso di parit\u00e0. Il Vice Presidente solitamente non esercita le sue funzioni di Presidente del Senato, tranne che in occasioni cerimoniali. La presidenza dell'assemblea in caso di assenza del Vice Presidente spetta al Presidente pro tempore.\nCiascuno dei partiti rappresentati nel Senato elegge un capogruppo.\nI lavori del Senato sono regolati in parte da un regolamento interno, e in parte dalla prassi e dalla tradizione. Molte decisioni procedurali sono prese per consenso unanime. Durante i dibattiti, un senatore pu\u00f2 parlare soltanto se colui che presiede la seduta gli concede la parola, ma essa deve sempre essere concessa ai senatori nell'ordine in cui essi la richiedono; tuttavia per prassi viene accordata la precedenza ai capigruppo di maggioranza e di minoranza. Non vi sono limiti alla durata dei singoli interventi, a meno che la stessa assemblea ponga un termine per la discussione. Questa caratteristica della procedura del Senato pu\u00f2 essere utilizzata per praticare l'ostruzionismo (\"filibustering\"), che consiste nel prolungare indefinitamente il dibattito su una determinata questione: in questo modo una minoranza di senatori pu\u00f2 di fatto impedire l'approvazione di una misura a cui \u00e8 contraria. In questa situazione il dibattito pu\u00f2 essere chiuso e l'ostruzionismo superato, solo con l'approvazione di un'apposita mozione (\"cloture\") che - fino al 113\u00ba Congresso - richiedeva sempre la maggioranza dei tre quinti dei membri, in un numero fissato a 60. Il regolamento vieta ad un senatore di intervenire pi\u00f9 di due volte nello stesso giorno sul medesimo argomento (XXI-\"Regola dei due discorsi\"): come \u00e8 tipico in caso di ostruzionismo, ci\u00f2 richiede di prolungare la durata delle sedute a oltranza, finch\u00e9 i rappresentanti delle minoranze non hanno esaurito il tempo a disposizione per esercitare il loro diritto di parola.\nIl Senato comprende sedici commissioni permanenti, ciascuna delle quali competente per una determinata materia (Affari dei veterani; Agricoltura, nutrizione e foreste; Ambiente e lavori pubblici; Attivit\u00e0 bancarie, alloggi e affari urbani; Bilancio; Commercio, scienza e trasporti; Energia e risorse naturali; Finanze; Forze armate; Piccole aziende e imprenditoria; Rapporti con l'estero; Regolamento e amministrazione; Sanit\u00e0, istruzione, lavoro e pensioni; Sicurezza interna e affari governativi; Sistema giudiziario; Stanziamenti). Ciascuna commissione, nelle materie di sua competenza, esamina preliminarmente le proposte di legge e le nomine presidenziali, e ha funzioni di controllo sulle azioni dell'esecutivo. Le commissioni sono presiedute da un senatore del partito di maggioranza, di solito scelto tra quelli con la maggiore anzianit\u00e0 di servizio.\nEsistono anche quattro commissioni speciali (Affari indiani; Etica; Servizi segreti; Terza et\u00e0) e quattro commissioni congiunte, che comprendono anche membri della Camera dei Rappresentanti (Pubblicazioni governative; Fisco; Biblioteca del Congresso; Commissione economica congiunta), che hanno poteri meno estesi rispetto a quelle permanenti.\nPoteri e funzioni.\nIl Senato condivide con la Camera dei Rappresentanti il potere legislativo. I senatori possono presentare proposte di legge; non possono per\u00f2 proporre leggi tributarie (questa funzione spetta in esclusiva ai rappresentanti), anche se possono modificarle senza limitazioni. Ciascuna proposta, per divenire legge, deve essere esaminata e approvata da entrambe le camere. Se le due camere approvano versioni diverse della stessa proposta, di solito viene nominata una commissione congiunta (\"conference committee\") che elabora un testo di compromesso, da sottoporre nuovamente alle due camere per l'approvazione definitiva.\nIl Senato ha alcuni poteri esclusivi, di cui la Camera \u00e8 priva; in particolare, esso ha la facolt\u00e0 di accettare o respingere le nomine di funzionari e giudici federali effettuate dal Presidente. Inoltre, solo il senato ha il potere di concludere trattati internazionali.\nNel procedimento di \"impeachment\" (cio\u00e8 di rimozione dalla carica del Presidente, di un funzionario o di un giudice federale) alla Camera spetta la formulazione dei capi di accusa nei confronti dell'imputato, che poi viene eventualmente rimosso dal suo incarico da parte del Senato in caso di assenso della maggioranza dei due terzi (mentre per la formulazione dei capi d'accusa \u00e8 sufficiente la maggioranza assoluta). Se l'accusato \u00e8 il Presidente degli Stati Uniti, il processo \u00e8 presieduto dal Giudice Capo della Corte Suprema.\nIl Senato ha inoltre il potere di eleggere il Vice Presidente degli Stati Uniti, se nessun candidato ottiene la maggioranza assoluta dei voti dei grandi elettori presidenziali (tuttavia questo si \u00e8 verificato una sola volta, nel 1837, quando elesse Richard Mentor Johnson).\nComposizione.\nIl Presidente \u00e8 la vicepresidente degli Stati Uniti d'America Kamala Harris (democratica); il presidente \"pro tempore\" \u00e8 Patrick Leahy (democratico, eletto nel Vermont); il capogruppo di maggioranza \u00e8 Chuck Schumer (democratico, eletto nello Stato di New York); il capogruppo di minoranza \u00e8 Mitch McConnell (repubblicano, eletto nel Kentucky).\nA seguito delle elezioni del 3 novembre 2020, e delle successive elezioni speciali del 5 gennaio 2021, la composizione del Senato \u00e8 di 50 repubblicani e 50 democratici (tra cui 2 indipendenti, entrambi per\u00f2 affiliati al caucus democratico), creando una situazione di perfetta parit\u00e0 tra le due principali forze politiche."}
{"id": "429706", "revid": "288645", "url": "https://it.wikipedia.org/wiki?curid=429706", "title": "Prete Gianni", "text": "Prete Gianni () \u00e8 un leggendario sovrano cristiano orientale la cui origine risale alla tradizione medievale . Fu Wolfram von Eschenbach che, all'inizio del XIII secolo, mise in relazione la storia del Prete Gianni con la leggenda del santo Graal nel suo poema \"Parzival\", in cui il Prete \u00e8 il figlio della fanciulla del Graal e del cavaliere saraceno Feirefiz, fratellastro di Parzival.\nLa figura di questo personaggio divenne popolare nelle cronache e nella tradizione europea dal XII al XVII secolo. Si diceva che governasse su una nazione cristiana nestoriana. Ispir\u00f2 vari racconti di origine medievale; si fecero varie ipotesi su quale potesse essere il suo regno, dall'India fino all'Etiopia.\nL'origine del mito risale a una lettera in latino della fine del XII secolo con la quale un misterioso personaggio, Prete Gianni, sedicente re e sacerdote di una terra orientale, descrive il proprio regno dall'enorme estensione, popolato da strani esseri come da tradizione dell\u2019immaginario medievale sull'Oriente. Questa lettera ha interessato per secoli storici, cronisti, scrittori e viaggiatori tanto che furono numerose le traduzioni o le rielaborazioni del testo originale; il mito \u00e8 rimasto tale nei secoli e anche in epoca contemporanea ha interessato scrittori e storici., tra cui Umberto Eco nel romanzo Baudolino.\nFurono avanzate varie ipotesi, ma l'origine del nome e l'identit\u00e0 rimangono inspiegati. Per Jacques de Vitry si trattava dello stesso Gengis Khan, per Vincenzo di Beauvais di un imperatore indiano; negli \"Annales sancti Rudberti Salirburgensis\" \u00e8 identificato in Abaka, secondo re mongolo di Persia; per Odorico da Pordenone fu un principe cinese, mentre per Marco Polo e Alberico delle Tre Fontane un sovrano keraita (popolazione mongola convertita al cristianesimo nestoriano).\nAnche l'ubicazione del reame rimane sconosciuta: \"Man mano che i viaggiatori europei si allontanavano dall'Occidente, il Prete Gianni recedeva verso lontananze sempre pi\u00f9 mitiche: dagli Urali alla Persia e all'India, dalla Mongolia alla Cina, all'Indocina e alla Manciuria. Ci\u00f2 che restava fissa era la strabiliante ricchezza del Prete e la sua volont\u00e0 di accostarsi alla dottrina di Roma. (...) Poi quando l'Asia sembr\u00f2 non offrire nuovi appigli alle speranze di trovarvi un valido alleato (...) fu la volta dell'Africa: l'Egitto prima, la Nubia infine l'Etiopia\u00bb..\nVenne romanzato sia nel \"Guerin meschino\", sia nell\u2019\"Orlando furioso\", dove Ludovico Ariosto lo immagina quale re d'Etiopia, di nome Senapo, che Astolfo libera da una maledizione divina che lo costringeva a soffrire la fame.\nFonti della leggenda.\nSebbene la genesi diretta non sia chiara, la leggenda attinge da precedenti resoconti di viaggiatori occidentali in Oriente. Particolarmente influenti furono le storie di proselitismo in India dell'apostolo Tommaso, riportate negli Atti di Tommaso, opera del III secolo, che inculc\u00f2 negli occidentali un'immagine dell'India come un luogo di meraviglie esotiche oltre a descrivere la fondazione da parte di San Tommaso della prima setta cristiana, elementi che saranno presenti nei racconti di Prete Gianni.\nAllo stesso modo altra ispirazione alla leggenda deriva dai resoconti spesso distorti della chiesa nestoriana in Persia, la quale aveva guadagnato ampio seguito nelle nazioni orientali, che avevano impressionato l'immaginazione degli occidentali; particolarmente importanti furono i successi missionari dei Nestoriani tra i mongoli e i turchi dell'Asia centrale; Lo storico francese Ren\u00e9 Grousset suggerisce che una delle origini della storia potrebbe provenire dal clan Kerait, che aveva convertito migliaia di membri al cristianesimo nestoriano poco dopo l'anno 1000. Nel XII secolo, i sovrani di Kerait stavano ancora seguendo un'usanza di portare nomi cristiani, che potrebbe aver alimentato la leggenda.\nInoltre la tradizione potrebbe aver attinto all'oscura figura paleocristiana di Giovanni il Presbitero di Siria, la cui esistenza \u00e8 stata inizialmente ipotizzata dal vescovo Eusebio di Cesarea sulla base della lettura di testi di alcuni padri della chiesa. Si suppose che quest'uomo, che in un documento affermava di essere l'autore di due Epistole di Giovanni, avrebbe dovuto essere l'insegnante del vescovo martire Papia, che a sua volta aveva insegnato Ireneo al maestro di Eusebio. Tuttavia, poco collega questa figura, presumibilmente attiva alla fine del 1 \u00b0 secolo, alla leggenda di Prete Gianni al di l\u00e0 del nome. Il titolo \"Prete\" \u00e8 un adattamento della parola latina tardiva \"presbitero\", che significa letteralmente \"anziano\" e usato come titolo di sacerdoti che ricoprono un alto incarico.\nAltra ispirazione furono i testi letterari riguardanti l'Oriente, incluso il grande corpus di letteratura geografica e di viaggio sia antica che medievale. Alcuni dettagli sembrano provenire da resoconti letterari e pseudoistorici, come il racconto di Sindbad il marinaio o alcuni racconti su Alessandro Magno.\nStoria.\nPrime notizie e origine del nome \"Gianni\".\nGi\u00e0 nel 1122 circolava voce che il \u201cpatriarca delle Indie\u201d avesse fatto visita al papa, Callisto II, parlandogli della sua citt\u00e0, un posto paradisiaco dove vivevano solo fedeli cristiani. In effetti quell\u2019anno un \u201carcivescovo dell\u2019India\u201d - come riporta una lettera di Odone, abate di Saint-Remy di Reims - era venuto in visita a Roma, parlando con esagerazioni dell\u2019opulenza e dei tesori dei paesi in cui si trova il corpo di san Tommaso.\nLa speranza di un remoto e fantastico regno cristiano in Oriente aveva cos\u00ec lasciato spazio ai racconti che concorsero a formare la leggenda del \u201cPrete Gianni\u201d. E la prima volta che compare il suo nome in un\u2019attestazione scritta risale al 1145, a quando Ugo di Gabala, un vescovo siriano, afferm\u00f2 che un \u201ccerto Gianni\u201d, re e prete insieme, proveniente \u201cda oltre la Persia e l\u2019Armenia, in estremo Oriente\u201d e discendente dei re magi, aveva deciso di venire in aiuto alla Chiesa di Gerusalemme e aveva vinto i medi e i persiani, impadronendosi delle terre al di qua del Tigri (spiegando cos\u00ec fantasiosamente la sconfitta del sultano selgiuchide, Sanjar, ad opera della trib\u00f9 mongola dei Karakitai nel 1141).\nSecondo Jacqueline Pirenne, il nome \u201cGianni\u201d deriverebbe da Vizan, figlio del re dell\u2019India, Mazdai (che aveva ucciso san Tommaso), e che per opera dell'apostolo si era convertito al cristianesimo, divenendo Vizan-Gian. E presso i nestoriani la formula \u201cprete Gianni\u201d pass\u00f2 poi a designare i successori di Vizan-Gian come capo spirituale e temporale dei \u201ccristiani di san Tommaso\u201d.\nLa lettera del Prete Gianni.\nUna delle prime notizie sul Prete Gianni giunse in Occidente nel 1165 per mezzo di una lettera inviata all'imperatore bizantino Manuele I Comneno, da lui girata al papa Alessandro III e a Federico Barbarossa; il mittente della missiva si qualificava come \u00abGiovanni, Presbitero, grazie all'Onnipotenza di Dio, Re dei Re e Sovrano dei sovrani\u00bb. La lettera \u00e8 considerata da molti studiosi come un falso.\nLa lettera, con linguaggio ampolloso, descriveva il regno di questo prete e re dell'Estremo Oriente, titolare di domini immensi che, definendosi \u00absignore delle tre Indie\u00bb, diceva di vivere in un immenso palazzo fatto di gemme, cementate con l'oro, e aveva, ogni giorno, non meno di diecimila invitati alla propria mensa; sette re, sessantadue duchi e trecentosessantacinque conti gli facevano da camerieri; tra i suoi sudditi non annoverava solo uomini, ma anche folletti, nani, giganti, ciclopi, centauri, minotauri, esseri cinocefali, blemmi, esseri con un unico e gigantesco piede, che si muovevano strisciando sulla schiena, facendosi ombra del loro stesso piede (abitudine, quest'ultima, da cui deriva il nome di sciapodi), e cos\u00ec via. I suoi domini racchiudevano tutto il campionario di esseri favolosi di cui hanno parlato le letterature e le leggende medioevali.I due imperatori non diedero peso pi\u00f9 di tanto a quel fantasioso testo. Il papa, per puro scrupolo (se davvero in Oriente c'era un re cristiano, per giunta prete, rispondere era un dovere), mand\u00f2 una lettera composta esattamente da mille parole, in cui lo informava che, una volta giunte notizie pi\u00f9 precise, avrebbe inviato presso di lui il vescovo Filippo da Venezia, nella duplice veste di ambasciatore e missionario, per istruire il Prete Gianni nella dottrina cristiana. \u00c8 da notare che il mitico personaggio si era definito seguace del Nestorianesimo, condannato come eresia dal concilio di Efeso, secondo la quale le due nature di Ges\u00f9 erano rigidamente separate, e unite solo in modo morale, ma non sostanziale. La corrispondenza si concluse cos\u00ec.\nCirca venti anni dopo, alla fine del XII secolo, Ottone, abate dell'abbazia di San Biagio nella Foresta Nera, continuando la \"Chronica\" di Ottone di Frisinga, partecipante alla seconda crociata, rifer\u00ec di un suo colloquio in Siria con un vescovo monaco che gli aveva parlato di un sovrano cristiano nestoriano, re e sacerdote, aveva riconquistato la citt\u00e0 di Ecbatana in un grande battaglia \"non molti anni fa\". Successivamente Prete Gianni presumibilmente part\u00ec per Gerusalemme per salvare la Terra Santa, ma le acque gonfie del Tigri lo costrinsero a tornare nel suo paese. La sua favolosa ricchezza fu dimostrata dal suo scettro color smeraldo; la sua santit\u00e0 dalla sua discendenza dai Tre Magi.\nPass\u00f2 un altro mezzo secolo. Fra' Giovanni da Pian del Carpine, che, in veste di ambasciatore del papa in Estremo Oriente, aveva assistito nel 1245 all'incoronazione del terzo Gran Khan Kuyuk, nella cronaca dei suoi viaggi (\"Historia Mongalorum\") narra di come Og\u00fcdai, successore di Gengis Khan, era stato sconfitto dai sudditi di un re cristiano, il Prete Gianni, che erano conosciuti come \u00abQuegli Indiani chiamati Saraceni neri, o anche Etiopi\u00bb.\nMarco Polo, ne \"il Milione\" (1299), fornisce una versione molto pi\u00f9 elaborata della storia. Il Prete Gianni \u00e8 descritto come un grande imperatore, signore di un immenso dominio esteso dalle giungle indiane ai ghiacci dell'estremo nord. I Tartari erano suoi sudditi, gli pagavano tasse ed erano l'avanguardia delle sue truppe. Questo fino al giorno in cui non elessero Gengis Khan loro \"khan\". Quest'ultimo, come riconoscimento della propria indipendenza, chiese in moglie una figlia del Prete Gianni. Avutone un rifiuto, gli mosse guerra. Una serie di eventi sensazionali accompagnarono la campagna militare che si chiuse con la vittoria tartara.\nPer circa un secolo, nessuno pi\u00f9 parl\u00f2 di tale personaggio.\nXIV secolo.\nIl ritorno in auge della storia del Prete Gianni avvenne all'improvviso: sino a quel momento, tutti coloro che avevano parlato del regno del Prete Gianni avevano detto di star riferendo voci. John Mandeville, un viaggiatore inglese, raccont\u00f2 invece di essersi recato in quel regno favoloso durante i suoi viaggi. Nel 1355 egli fu in cura presso Jean de Bourgogne, medico di Liegi, nelle cui mani, al momento del commiato, lasci\u00f2 un manoscritto: erano le sue memorie di viaggio, che da quel momento conobbero un'enorme diffusione. I presunti viaggi del gentiluomo inglese riprendono e accreditano tutte le favole precedenti e ne aggiungono altre. Unica annotazione, il manoscritto sembra alludere a una localizzazione africana anzich\u00e9 asiatica.\nNel 1371, per\u00f2, mentre era in punto di morte, il medico belga confess\u00f2 di essersi inventato tutto.\nDato che l'India, nel tardo medioevo, si presentava agli occhi occidentali come un paese dai contorni confusi, gli Europei, che avevano inutilmente cercato il Prete Gianni in Asia, si rivolsero all'Etiopia, una delle tre Indie nella terminologia dell'epoca.\nMarco Polo aveva trattato dell'Etiopia come di una magnifica terra cristiana, e i rapporti tra Etiopia ed Arabia erano reali: la data di nascita del Profeta Maometto, ad esempio, \u00e8 nota poich\u00e9 avvenne trent'anni dopo l'ultima spedizione con elefanti di Abraha, il quale s'era eletto monarca dell'Arabia meridionale, dopo averla conquistata per conto dell'Imperatore di Axum. Esistevano commerci floridi tra Imperatori e reggenti dell'Arabia Felix - oggi Yemen; d'origine sabea, cio\u00e8 arabo-yemenita, era la cultura abissina. Nel 1306 trenta ambasciatori dell'imperatore Wedem Arad giunsero in Europa, e riportarono che il loro patriarca si chiamava Yohannis, comune nome copto. Circa nel 1329, il missionario domenicano Giordano di S\u00e9verac, nel suo \"Mirabilia Descripta\", tratta della \"terza India\" come landa del Prete Gianni, nome che - egli dice - gli occidentali han dato al Re di quella regione.\nA questo punto una localizzazione etiopica della figura mitica appariva in Europa quasi certa. Il Prete Gianni \u00e8 citato anche su carte geografiche tardo-medievali, come il \"mappamondo di Martin Behaim\".\nDal XV al XIX secolo.\nRe Giovanni II del Portogallo nel 1489 invi\u00f2 un'ambasceria in Egitto, proprio con lo scopo di giungere nel paese del Prete Gianni. I messi raggiunsero l'Etiopia, dove trovarono davvero dei re cristiani sottomessi ad un Negus che si proclamava discendente di re Davide. Allo stabilirsi di relazioni diplomatiche ufficiali tra Lisbona e l'imperatore Dawit II nel 1520, Prete Gianni era il nome con cui gli Europei conoscevano l'imperatore d'Etiopia.\nGi\u00e0 prima, tuttavia, gli Etiopi avevano tentato di mettere in chiaro come nessuno dei vari titoli del loro regnante corrispondesse al nome attribuito dagli europei. Lo fecero ad esempio i messi di Zara Yaqob nel 1441 al Concilio di Firenze. I colti del tempo che usavano il nome sapevano per\u00f2 che non era un onorifico etiopico: Jordanus, ad esempio sapeva trattarsi di un termine familiare in occidente, ma non autentico. In genere gli esperti, fin dal XVII secolo, sono convinti che il mito sia stato adattato al contesto etiope come lo era stato a quello asiatico dal XII secolo. Storici come Giuseppe Scaligero ipotizzarono che, un tempo, i domini etiopi giungessero sino alla Cina. Ancora nel 1751, quando il francescano ceco Prutzky chiese all'imperatore Iyasu II a Gondar, in uno dei circa venti castelli della sua \"Camelot d'Africa\", dell'origine di quel titolo, il monarca stupito disse chiaramente che mai si era sentito di un imperatore di Abissinia chiamato in quel modo. Richard Pankhurst sostiene che questa sia la prima volta in cui un imperatore d'Etiopia abbia mai udito quel titolo.\nMito o figura storica?\nPer alcuni non si tratta unicamente di una figura mitologica. Nel 1926, ad esempio, il giornale cattolico statunitense \"The Catholic World\" pubblic\u00f2 un articolo, firmato John Crowe, in cui si sosteneva che in Asia esistesse effettivamente un Re-sacerdote: il Dalai Lama. Ne conseguirebbe quindi che il regno del Prete Gianni avrebbe coinciso con il Tibet. Pur non potendolo escludere, c'\u00e8 da ricordare che hanno appurato che il pi\u00f9 vicino alla realt\u00e0 era forse proprio Marco Polo.\nLa Chiesa cristiana nestoriana (detta anche \"Chiesa d'Oriente\"), ancor oggi nelle sue forme moderne, ha la sua \"testa\" gerarchica in territori che, politicamente, fanno ora parte di Iraq, Iran e Afghanistan ma che, anticamente, erano in Persia. Inoltre il grosso dei fedeli, oggi concentrato in India, esplet\u00f2, nel corso del VI e VII secolo, un'intensa attivit\u00e0 di proselitismo in Asia Centro-Orientale, in particolare tra le popolazioni turco-mongole, ma anche in Tibet, Siam e nella stessa Cina. Fra tali missionari, si ricorda la figura del monaco siriano Alopen, che, nell'anno 635, ottenne dall'imperatore cinese T'ai-tsung il permesso di costruire chiese e monasteri e di importare 530 libri religiosi e tradurne in cinese 35.\nAnche alcuni sovrani Uiguri (attuale Xinjiang Huihe, Cina occidentale) e Manci\u00f9 (Manciuria, Cina nord-orientale) si convertirono a questa fede. Una popolazione tartaro-uigura, l'etnia dei Kara Khitay (vocabolo turco che vuol dire \"cinesi neri\", da cui forse i \"saraceni neri detti etiopi\" di Fra Giovanni da Pian del Carpine), form\u00f2 un immenso impero esteso, al momento della massima espansione, dalla Cina settentrionale e dall'Altai al Lago d'Aral, che dur\u00f2 tra X, XI e XII secolo. Si tratta degli immediati e diretti eredi della dinastia e del popolo che gli storici cinesi chiamano Liao. Il suo pi\u00f9 grande condottiero fu il khan Yel\u00fc Dashi. Sconfisse Arabi, Tartari, Turchi, Cinesi e Russi, e regn\u00f2 dal 1126 al 1144. Yeliutashi era cristiano nestoriano, come lo erano molti suoi sudditi. Alla sua morte l'impero si divise. L'ultimo della sua dinastia fu Toghrul, di cui Gengis era nominalmente vassallo e che tale rimase finch\u00e9 non lo sconfisse. Ancora ai tempi di Marco Polo un esponente di questa dinastia regnava sugli Uiguri, vassallo di Kublai Khan. Nel 1292 Fra' Giovanni da Montecorvino sostenne di averne conosciuto il successore, di nome Giorgio, e di averlo convertito al cattolicesimo.\nPer l'esoterista Ren\u00e9 Gu\u00e9non il prete Gianni \u00e9 da identificarsi nel re del mondo delle leggende buddhiste e il nome deriverebbe dal titolo mongolo khan.\nInfluenza culturale.\nEditoria\nCinema\nTelevisione\nFumetti"}
{"id": "429713", "revid": "729019", "url": "https://it.wikipedia.org/wiki?curid=429713", "title": "Jean de la Valette", "text": "Nato in Occitania, entr\u00f2 nell'Ordine dei Cavalieri Ospitalieri e combatt\u00e9 a Rodi contro i Turchi, dai quali venne fatto prigioniero e messo ai remi su una galea. Successivamente liberato, fece carriera fino a diventare \"Gran Maestro\", la carica pi\u00f9 alta dell'Ordine. Uomo di eccezionale energia, di lui si diceva che fosse capace \"di governare un regno o di convertire un protestante\".\nDa gran maestro, La Valette fu protagonista dell'assedio di Malta del 1565, talvolta considerato uno dei pi\u00f9 grandi assedi di tutti i tempi., quando l'isola venne assalita da una grande flotta turca: egli organizz\u00f2 e diresse la resistenza, imponendo la tattica della difesa a oltranza di tutti i capisaldi, e partecip\u00f2 di persona a diversi combattimenti, nonostante avesse ormai settantun'anni. In questo modo, nonostante la gravissima inferiorit\u00e0 numerica, i cavalieri di Malta resistettero per ben quattro mesi: infine, il 6 settembre, quando ormai entrambi i contendenti erano stremati, una flotta di soccorso spagnola sbarc\u00f2 e mise i Turchi in fuga.\nPer ricompensarlo della vittoria, il Papa offr\u00ec a La Valette il titolo di cardinale, ma egli declin\u00f2 l'offerta, ritenendo che il combattere fosse un'occupazione inadatta a un principe della Chiesa. Il re di Spagna Filippo II invece gli invi\u00f2 in dono una spada preziosa, con una dedica incisa sulla lama.\nLa Valette inizi\u00f2 quindi la ricostruzione dell'isola, semidistrutta dall'assedio, e fond\u00f2 quella che divenne la nuova capitale di Malta, che in suo onore fu chiamata \"humilissima civitas Valettae\" (\"l'umilissima citt\u00e0 della Valetta\"). Mentre dirigeva i lavori, nel 1568 venne colpito da un'insolazione che lo port\u00f2 alla morte. Fu sepolto con tutti gli onori nella cattedrale di San Giovanni, dove il suo corpo si trova tuttora. Gli successe il Gran Maestro Pierre de Monte.\nPrimi anni.\nJean era nato nella nobile famiglia de la Valette a Quercy, nel sud-ovest della Francia, una famiglia importante in Francia da molte generazioni, con vari membri che avevano partecipato alle Crociate. Il nonno di Jean Parisot, Bernard de la Valette, era un cavaliere e un inserviente del re, e suo padre Guillot era un cavaliere di Francia. Jean Parisot era un lontano cugino (attraverso il loro comune antenato Almaric, Seigneur de Parisot) di Jean Louis de Nogaret de La Valette, primo duca di \u00c9pernon .\nSebbene il suo anno di nascita sia solitamente dato come 1494, entrambi i cronisti del Grande Assedio di Malta, Francisco Balbi di Correggio e Hipolito Sans, affermano che all'epoca aveva 67 anni, il che implica che fosse nato nel 1498. Nella sua storia dell'Ordine di San Giovanni, lo storico del XVIII secolo Abbe Vertot (la cui storia \u00e8 in gran parte basata - ma spesso confonde - quella precedente di Giacomo Bosio) indica che Valette aveva effettivamente la stessa et\u00e0 di Solimano I e K\u0131z\u0131lahmedli Mustafa Pasha (il comandante delle forze di terra ottomane), il che significherebbe che aveva 70 anni al momento dell'assedio.\nCarriera iniziale e crescita all'interno dell'Ordine.\nLa Valette si un\u00ec all'Ordine all'et\u00e0 di 20 anni intorno al 1514, e da quel giorno non torn\u00f2 pi\u00f9 in Francia o nelle sue tenute di famiglia. Jean de La Valette era presente durante il Grande Assedio di Rodi nel 1522, e accompagn\u00f2 il Gran Maestro Philippe Villiers de L'Isle-Adam, dopo l'espulsione dell'Ordine da Rodi da parte dei turchi ottomani sotto il Sultano Solimano il Magnifico.\nDopo la perdita di Rodi, all'ordine furono concesse alle isole maltesi e Tripoli dall'imperatore Carlo V. Nel 1537 La Valette divenne governatore di Tripoli, dove tent\u00f2 di ristabilire l'ordine nella citt\u00e0. Nel 1538 fu incarcerato nella prigione di Gozo per quattro mesi dopo aver attaccato un uomo. Nel 1541 La Valette fu coinvolto in una battaglia navale contro Abd-ur-Rahman Kust Aly, in cui fu ferito e la sua galea, il \"San Giovanni\", fu catturata. La Valette fu preso come schiavo di cambusa per un anno dai pirati barbareschi sotto il comando di Turgut Reis, ma fu successivamente liberato durante uno scambio di prigionieri.\nNel 1554 La Valette fu eletto capitano generale delle galee dell'Ordine. Ci\u00f2 fu un grande onore per la \"Langue\" di Provenza, cui La Valette afferiva, poich\u00e9 per gran parte della storia dell'Ordine la posizione di Gran Ammiraglio era di solito ricoperta da una Grande Croce del Cavaliere della \"Langue\" italiana. In tale veste si fece un nome di grande notoriet\u00e0 in quell'epoca di grandi capitani di mare, e fu tenuto nello stesso rispetto del cavaliere Mathurin Romegas, uno dei pi\u00f9 grandi comandanti marittimi cristiani dell'epoca. In effetti entrambe le parti avevano marinai di grande talento. Se La Valette, Romegas e Giovanni d'Austria potevano essere considerati i migliori comandanti che le forze cristiane avrebbero potuto portare in mare, le forze dell'Islam sarebbero state in grado di invocare le altrettanto eccezionali capacit\u00e0 marittime e di comando di ammiragli come Barbarossa e Dragut. La Valette fu descritto da Abbe de Branthome come un \"uomo di gran bell'aspetto, che parla fluentemente diverse lingue tra cui italiano, spagnolo, greco, arabo e turco\".\nGran Maestro.\nNel 1557, alla morte del Gran Maestro Claude de la Sengle, i cavalieri, consapevoli dell'attacco che sarebbe sicuramente arrivato, elessero La Valette come Gran Maestro. Nel 1560 questi form\u00f2 un'alleanza con l'Impero asburgico per riconquistare Tripoli, ma la spedizione provoc\u00f2 una sconfitta cristiana nella battaglia di Djerba. Nonostante ci\u00f2, le galee dell'Ordine furono in grado di salvare diverse altre navi cristiane, e pi\u00f9 tardi durante il suo regno, La Valette rafforz\u00f2 notevolmente la marina dell'Ordine.\nGrande assedio di Malta.\nLa Valette organizz\u00f2 la difesa di Malta, combatt\u00e9 durante l'assedio e respinse con successo i turchi al Grande assedio di Malta nel 1565. Durante l'assedio i cristiani superarono per oltre 3 mesi contro una forza ottomana di varie volte pi\u00f9 numerosa, con non meno di 30.000 soldati, compresi i giannizzeri, nonch\u00e9 una flotta di circa 193 navi. La battaglia vide la caduta del Forte St. Elmo dopo circa un mese di aspri combattimenti, ma l'Ordine riusc\u00ec a resistere a Birgu e Senglea fino all'arrivo di una forza di soccorso. Gli ingegneri specializzati ottomani, da informatori locali e conducendo missioni di ricognizione, avevano inizialmente valutato che il Forte Sant'Elmo sarebbe caduta tra tre giorni.\nIl comandante del cavaliere Le Sande, che era salpato dalla Sicilia con rinforzi, ordin\u00f2 una carica generale dalle colline maltesi verso la fine dell'assedio. Attaccarono le forze ottomane fino a quando queste non si ritirarono in mare, che a quel punto aveva completamente virato al colore rosso (dal volume di sangue perso). Fu a quel punto che le forze ottomane salirono a bordo delle loro navi, indirizzarono la rotta verso Costantinopoli e lasciarono l'assedio.\nDurante i primi giorni dopo l'assedio un soldato maltese seduto attorno a un fal\u00f2 di notte inizi\u00f2 a incorniciare le parole di una canzone che sarebbe poi diventata famosa nel Mediterraneo:\nCome risultato della vittoria dell'Ordine, La Valette ottenne molto prestigio in Europa, ma declin\u00f2 l'offerta di un cappello da cardinale per mantenere l'indipendenza dal papato. Ci\u00f2 \u00e8 stato attribuito al suo senso di modestia e alla sua umilt\u00e0 come monaco guerriero.\nCostruzione della Valletta e morte.\nDopo il grande assedio, nel 1566 de Valette commission\u00f2 la costruzione della nuova citt\u00e0, poi denominata Valletta, posando la prima pietra con le proprie mani. Ci\u00f2 avvenne sul promontorio di Sciberras, dove il fiore dell'esercito turco era morto mentre cercava di prendere d'assalto il Forte Sant'Elmo, che i turchi pensavano sarebbe caduto entro tre o quattro giorni, ma che, a causa del coraggio dei difensori, venne tenuto per 30 giorni.\nLa citt\u00e0 che prende il nome dal suo fondatore - Humilissima Civitas Vallettae - divenne nota come la fortezza pi\u00f9 aristocratica ed esclusiva in Europa - una citt\u00e0 pi\u00f9 spesso chiamata \"Superbissima\" - la \"Pi\u00f9 orgogliosa\". La Valletta rimane la capitale maltese fino ad oggi.\nLa Valette sub\u00ec un ictus mentre pregava in una cappella e mor\u00ec poco dopo il 21 agosto 1568, esattamente undici anni dopo essere diventato Gran Maestro. La Valletta non vide mai completata la citt\u00e0 della Valletta. La sua tomba (a forma di sarcofago) si trova nella Cripta della chiesa conventuale dell'Ordine (oggi concattedrale di San Giovanni), situata all'interno delle mura della Valletta. L'iscrizione sulla sua tomba, che \u00e8 stato composta dal suo segretario latino, Sir Oliver Starkey, l'ultimo cavaliere della \"Langue\" inglese al momento del Grande Assedio, afferma in latino:\nVita privata.\nLa Valette \u00e8 stato indicato come uno che non ha mai infranto i suoi voti, ma \u00e8 stato affermato che avesse una concubina mentre si trovava a Rodi, Catherine detta \"Greque\" (greca), e che avesse un figlio illegittimo da lei che si chiamava Barth\u00e9lemy de La Valette. Prove documentali sono state trovate da Bonello che dimostrano che Barth\u00e9lemy fu legittimato nel 1568 da un decreto del re Carlo IX di Francia.\n\u00c8 stato inoltre affermato che La Valette avesse almeno un'altra figlia, Isabella Guasconi, dopo una presunta relazione con la moglie di un nobile rhodiota di origine fiorentina. Isabella in seguito spos\u00f2 il gentiluomo fiorentino Stefano Buonaccorsi, ma costui la uccise il 31 luglio 1568, qualche tempo dopo il loro matrimonio. Dopo l'omicidio Buonaccorsi fugg\u00ec dalle isole con la ricchezza di Isabella e non ne fu mai pi\u00f9 sentito parlare.\nEredit\u00e0.\nLa Valette \u00e8 noto per essere il Gran Maestro che vinse il Grande Assedio e fond\u00f2 La Valletta. Una strada nella citt\u00e0 di Naxxar e la nave maestra della Virtu Ferries M/V Jean de La Valette prendono entrambi il nome da lui. La Valette \u00e8 stata anche illustrato pi\u00f9 volte su francobolli, monete, banconote e carte telefoniche maltesi.\nPiazza Jean de Valette.\nNel 2012, alla Valletta \u00e8 stata inaugurata una piazza chiamata Pjazza Jean de La Valette che presenta anche una statua del Gran Maestro. La statua \u00e8 alta 2,5 m ed \u00e8 stata fusa in bronzo dallo scultore locale Joseph Chetcuti. Nella statua La Valette \u00e8 raffigurato in armatura mentre tiene in una mano il piano della Valletta e nell'altra una spada.\nPer molti anni, la versione ampiamente accettata del cognome del Gran Maestro fu \"de La Valette\" . Tuttavia, durante la presentazione della statua a Pjazza Jean de Valette nel novembre 2012, il giudice e storico Giovanni Bonello ha dichiarato che il Gran Maestro ha sempre firmato il suo nome come \"de Valette\" senza \"La\". Una settimana dopo, D\u00e9sire\u00e9 von la Valette Saint Georges, discendente del Gran Maestro, dichiar\u00f2 che il cognome era \"de la Valette\" non \"de Valette\" e da allora \u00e8 iniziata una disputa su quale fosse il suo vero nome.\nI membri dei vari rami della famiglia Valette in quel momento usavano entrambe le versioni, ma lo stesso Grandmaster non us\u00f2 mai \"La.\" In effetti, tutte le 138 monete e 19 medaglie emesse dall'Ordine durante il regno di de Valette mostrano i nomi \"de Valette\", \"de Valetta\" o solo \"Valette\". Bonello ha inoltre affermato che il \"La\" potrebbe aver avuto origine poich\u00e9 la nuova citt\u00e0 era comunemente chiamata \"La Valletta\", quindi la gente inizi\u00f2 a includere il \"La\" e talvolta la doppia L anche nel nome del Gran Maestro.\nNel 1539, quando de Vallette aveva circa 45 anni e gi\u00e0 a Malta, Francesco I, vedendo l'ampia disparit\u00e0 linguistica nell'uso di varie lingue romanze e germaniche in Francia, eman\u00f2 l'ordinanza di Villers-Cotter\u00eats che prescriveva l'uso del francese standard, principalmente come parlato nella Francia settentrionale e nell'area di Parigi dove prevalgono le \"lingue d'oui\" .\nIl nome \"de Valette\" \u00e8 ora usato a Malta, anche se molti lo chiamano ancora \"de La Valette a\" causa della memoria collettiva. Il successore dell'Ordine, il Sovrano Militare Ordine di Malta, chiama il Gran Maestro \"Fra' Jean de La Vallette-Parisot\" .\nIn letteratura.\nA causa del suo ruolo chiave nella difesa di Malta durante l'assedio del 1565, de Valette \u00e8 apparso come personaggio principale e di supporto in diverse opere letterarie:"}
{"id": "429720", "revid": "339392", "url": "https://it.wikipedia.org/wiki?curid=429720", "title": "Senato statunitense", "text": ""}
{"id": "429726", "revid": "42020", "url": "https://it.wikipedia.org/wiki?curid=429726", "title": "Santa Edvige Regina", "text": ""}
{"id": "429728", "revid": "10652", "url": "https://it.wikipedia.org/wiki?curid=429728", "title": "Volvaria bombycina", "text": ""}
{"id": "429731", "revid": "478814", "url": "https://it.wikipedia.org/wiki?curid=429731", "title": "Palazzo della Ragione (Padova)", "text": "Il palazzo della Ragione (detto anche Salone, per sineddoche) era l'antica sede dei tribunali cittadini e del mercato coperto di Padova. La parte inferiore era gi\u00e0 esistente nel 1166, ma si stima che sia stato eretto tra il 1218 e il 1219, e tra il 1306 e il 1309 Giovanni degli Eremitani fece aggiungere il porticato e le logge e fece innalzare la copertura a cui diede la caratteristica forma di carena di nave rovesciata. Il piano superiore \u00e8 occupato da quella che era stata pi\u00f9 grande sala pensile del mondo, detta \"Salone\", che misura circa 80 metri per 27 e ha un'altezza di quasi 40 metri, con soffitto ligneo a carena di nave. Il piano inferiore (\"sotto il Salone\") ospita invece lo storico mercato coperto della citt\u00e0. Il palazzo fa parte dei musei civici di Padova. Grazie agli affreschi presenti nel Salone, realizzati in origine da Giotto e rifatti dopo l'incendio del 1420, nel 2021 \u00e8 stato incluso dall'UNESCO tra i patrimoni dell'umanit\u00e0 nel sito dei cicli di affreschi del XIV secolo di Padova.\nDescrizione.\nPalazzo.\nIl palazzo si trova tra la piazza della Frutta a nord e la piazza delle Erbe a sud, sedi dell'importante mercato che si svolge fin dai tempi remoti. Nonostante le apparenze, l'antico edificio \u00e8 a pianta leggermente trapezoidale in quanto fu costruito lungo i canali d'acqua che attraversavano quell'area e che non erano perpendicolari tra loro; assomiglia a un'enorme nave capovolta e poggia su 90 piloni, disposti in quattro ordini. Le facciate principali sono quelle che danno sulle piazze e al piano superiore presentano un'ampia loggia, mentre al piano inferiore si trova una bassa loggetta veneziana che sporge dal resto dell'edificio e copre buona parte della preesistente loggia formata da alti e ampi archi.\nSul lato orientale il Palazzo della Ragione \u00e8 collegato al Palazzo Comunale da un grande passaggio ad arco noto come Volto della Corda, che ha preso questo nome perch\u00e9 sotto l'arco venivano colpiti sulla schiena con una corda falliti, imbroglioni e debitori insolventi. L'angolo del palazzo sotto al Volto della Corda \u00e8 chiamato \"canton delle busie\" (angolo delle bugie) perch\u00e9 era il luogo dove si incontravano i commercianti. Nei pressi del Volto sono scolpite su pietra bianca le antiche misure padovane, che servivano a quel tempo ai clienti per non farsi imbrogliare dai venditori.\nSalone.\nCome il resto dell'edificio, anche la pianta del Salone \u00e8 di forma trapezoidale. Si trova al piano superiore e si accede mediante quattro scalinate che hanno inizio in corrispondenza degli angoli del palazzo e che prendono il nome dalle attivit\u00e0 tenute in passato in quelle quattro zone del mercato: le scale degli uccelli e del vino sul lato di piazza delle Erbe, e quelle della frutta e dei ferri lavorati dalla parte di piazza della Frutta. Come ideale congiunzione alla sua primitiva funzione, sul lato a est \u00e8 fisicamente collegato all'attuale sede municipale attraverso la porta che d\u00e0 su un passaggio sotto al quale si trova il Volto della Corda. \u00c8 stato invece da lungo tempo eliminato il passaggio sul lato opposto conducente al Palazzo delle Debite, che era sede del carcere per i debitori insolventi. Il Salone \u00e8 utilizzato per importanti esposizioni artistiche ed eventi.i\nAffreschi.\nIl ciclo pittorico originale \u00e8 stato attribuito a Giotto, che all'inizio del XIV secolo decor\u00f2 le volte delle tre sale in cui era suddiviso il Salone con motivi astrologici, soggetti religiosi e figure allegoriche. Queste opere furono distrutte nell'incendio del 1420, il palazzo fu ricostruito senza le pareti divisorie nel piano degli affreschi, con una sala unica appoggiata su archi e pilastri con volte a crociera, secondo il progetto dell'architetto Bartolomeo Rizzo, esperto in costruzioni navali. Il nuovo grande Salone venne decorato da un grandioso ciclo di affreschi a soggetto astrologico sulla traccia di quelli preesistenti, che erano basati sugli studi di Pietro d'Abano, seguace di Averro\u00e8, e furono realizzati tra il 1425 e il 1440 da Niccol\u00f2 Miretto e Stefano da Ferrara,\nGli affreschi si svolgono nelle \"tre fasce superiori\" delle quattro pareti su oltre 200 metri lineari (il punto di partenza \u00e8 l'angolo sud-est, parete su piazza delle Erbe, dove sta il segno dell'Ariete, corrispondente all'equinozio di primavera. Il tema astrologico \u00e8 diviso in dodici comparti corrispondenti ai mesi, articolati ciascuno in tre fasce di nove ripiani. Ogni comparto comprende le raffigurazioni di un apostolo, dell'allegoria del mese, del segno zodiacale, del pianeta, delle occupazioni tipiche, dei mestieri, delle costellazioni: tutto intorno sono rappresentate le attivit\u00e0 e i caratteri individuali delle persone definiti dalle influenze astrali, a loro volta legate alla data di nascita e all'ascendente. Il ciclo \u00e8 di fatto un grande orologio solare perch\u00e9 all'alba i raggi solari battono sul segno zodiacale che corrisponde alla posizione astronomica del sole in quel momento.\nNella \"fascia inferiore\" compaiono le quattro virt\u00f9 cardinali, le tre virt\u00f9 teologali, i santi protettori di Padova (come santa Giustina e Antonio di Padova) e i dottori della Chiesa. Questi soggetti religiosi sono inframmezzati da dischi in cui sono raffigurati animali, sotto ai quali si sedevano i giudici e i notai del tribunale. A quel tempo l'analfabetismo era molto diffuso e a chi veniva citato in processo veniva consegnata una carta recante la figura dell'animale simboleggiante il giudice incaricato del giudizio, che veniva cos\u00ec individuato anche da chi non sapeva leggere. Tra gli affreschi del 1420 vi sono inoltre frequenti riferimenti alla Serenissima, che da alcuni anni aveva assoggettato Padova, e in seguito furono aggiunti altri affreschi votivi. Dal 2000 gli affreschi sono stati al centro di un progetto di restauro, realizzato anche grazie ai fondi del Gioco del Lotto, in base a quanto regolato dalla legge 662/96.\nCavallo ligneo.\nNella sala \u00e8 conservato un gigantesco cavallo ligneo, copia rinascimentale di quello del monumento al Gattamelata di Donatello, regalato al comune dalla famiglia Emo Capodilista. Il cavallo era stato commissionato dai Capodilista per una spettacolare parata a Padova del 1466 e venne quindi tenuto nel palazzo di famiglia. Giorgio Vasari lo vide e lo descrisse come: \"un'ossatura di cavallo di legname senza collo, cos\u00ec ben fatta da ritenersi opera ... di Donatello.\" Priva della testa e della coda, la scultura rimase nel palazzo fino a quando i discendenti Giorgio e Giordano Emo Capodilista la donarono al Comune l'11 dicembre 1837. Fu portato in Salone e il restauro fu affidato allo scultore Antonio Rinaldi, che intagli\u00f2 i pezzi mancanti e il cavallo torn\u00f2 al suo splendore originario, diventando uno dei segni distintivi del Salone. Un nuovo restauro della statua fu portata a termine nel 2004. Le sue misure sono 5,75 metri di altezza, circonferenza di 6,20 metri e presenta una botola sul dorso che ne permette l'accesso all'interno. \nPendolo di Foucault.\nNel Salone \u00e8 installato un esemplare di pendolo di Foucault formato da un filo lungo 20 metri fissato alla volta del Salone, con appesa una sfera in acciaio e alluminio del peso di 13\u00a0kg. L'oscillazione della sfera \u00e8 mantenuta costante da un campo magnetico pulsato prodotto da un elettromagnete, che attrae la sfera durante i quarti di periodo in cui essa si avvicina al centro. L'apparente rotazione del piano di oscillazione rispetto al sistema solidale alla Terra \u00e8 evidenziata da 180 LED che si accendono in sequenza. L'arco di LED accesi si allunga mano a mano che il piano ruota. \nAltre decorazioni.\nSul pavimento si trova lungo l'asse sud-nord una striscia bianca e nera raffigurante il 12\u00ba meridiano che passa per Padova. Sulla parete a est si trova una lapide tombale risalente all'Antica Roma, attribuita a Tito Livio, e il medaglione raffigurante l'esploratore padovano Giovan Battista Belzoni. Nelle vicinanze \u00e8 conservata la \"pietra del Vituperio\", su cui i debitori insolventi erano obbligati a sedersi per tre volte annunciando la rinuncia ai propri beni per poi venire esiliati. Prima di sedersi erano costretti a spogliarsi e a restare in camicia e mutande, pratica che \u00e8 all'origine della popolare espressione \"restare in braghe de tea\" (restare in pantaloni di tela). Sempre vicino alla parete est, ai fianchi della porta di accesso agli uffici comunali erano posizionate due statue della dea egiziana Sekhmet, donate nell'Ottocento da Belzoni che le aveva portate con s\u00e9 dall'Egitto, e che sono poi state trasferite al Museo archeologico di Padova.\nSotto il Salone.\nSotto il Salone, lungo due gallerie parallele e una perpendicolare a esse, nonch\u00e9 lungo i lati che si affacciano sulle piazze, trovano posto numerose e caratteristiche botteghe di generi alimentari. Costituiscono uno degli angoli pi\u00f9 suggestivi di Padova e la qualit\u00e0 dei prodotti in vendita fa parte della tradizione cittadina.\nStoria.\nSi \u00e8 ipotizzato che il luogo dove sorge l'attuale Palazzo sia stato edificato e abitato in et\u00e0 precedenti. Sotto il Palazzo rimane infatti memoria dell'et\u00e0 romana e le testine romaniche scolpite poste sugli stipiti degli archi di accesso al mercato sotto il Salone, ne sono una riprova. Scavi archeologici effettuati negli anni 1990 nei sotterranei del palazzo hanno rinvenuto i resti di varie costruzioni medievali come torri e pi\u00f9 in profondit\u00e0 i resti di una \"domus\" romana del I/II secolo d.C.. Non si conosce la data esatta della costruzione primitiva ma gi\u00e0 nel 1166 esisteva la parte inferiore dell'edificio che aveva funzioni pubbliche.\nLa prima realizzazione risale al 1219, e aveva lo scopo di ospitare i tribunali e gli uffici finanziari, ruolo che ebbe non solo in et\u00e0 comunale, ma, sia pure con uso ridotto, anche durante la signoria Carrarese e tutta la dominazione Veneziana, fino al 1797. Fu per\u00f2 anche sede commerciale, unica funzione questa che ha mantenuto nel tempo. Vi \u00e8 quindi uno stretto rapporto tra il Salone e la giustizia. L'intensificarsi della mercatura nell'area delle piazze invitava il Comune a un intervento regolarizzatore che affermasse anche materialmente la protezione pubblica sulle attivit\u00e0 mercantili. I primi statuti che regolano la vita delle citt\u00e0 comunali risalgono all'inizio del XII secolo e riguardano soprattutto il commercio e le istituzioni politiche.\nLa forma attuale la si deve a frate Giovanni degli Eremitani che tra il 1306 e il 1309 fece alzare la grande volta in legno a due calotte e aggiungere il porticato e le logge coprendo le scale, allargando cos\u00ec la base dell'edificio. Il tetto fu rifatto a capriate in legno di larice, senza colonne centrali e ricoperto da piastre di piombo. Fu in questa occasione che venne creato il Salone, la cui area era in precedenza divisa in tre sale separate.\nIn epoca comunale esisteva un passaggio sospeso che dalla piccola loggia portava al dirimpettaio Palazzo delle Debite, sede delle carceri pretorili destinate ad accogliere i debitori insolventi. L'antico edificio venne demolito nel 1873 e sostituito dall'attuale palazzo, che porta lo stesso nome, progettato da Camillo Boito. \u00c8 invece tuttora esistente il collegamento a est con il palazzo comunale, sotto al quale si trova il Volto della Corda.n Il termine Palazzo della Ragione entr\u00f2 in uso nell'epoca veneziana, che ebbe inizio quando nei primi anni del Quattrocento la Serenissima assoggett\u00f2 Padova, ponendo fine al dominio dei Carraresi.\nNel 1430 vi fu l'incendio che distrusse gli affreschi originali e, oltre al rifacimento degli affreschi, vi fu l'ulteriore allargamento della base dell'edificio con le nuove basse loggette veneziane costruite lungo i lati che danno sulle piazze, che coprono parzialmente le alte logge del pian terreno fatte costruire da Giovanni degli Eremitani. Questa soluzione fu determinata dall'esigenza di aumentare la superficie coperta destinata al commercio, il grande porticato fu parzialmente tamponato e al suo interno trovarono posto nuovi locali, mentre le loggette garantirono la continuit\u00e0 dei portici che caratterizza le due piazze.\nIl 17 agosto 1756 un furioso turbine sconvolse il grande edificio distruggendone il tetto e scoperchiandolo. La riedificazione fu affidata a Bartolomeo Ferracina, orologiaio e ingegnere della Serenissima, noto per la ricostruzione dell'orologio di Piazza San Marco a Venezia e del ponte palladiano di Bassano del Grappa. I tribunali furono trasferiti nel 1797 e il Salone fu poi utilizzato per riunioni popolari, feste e ricorrenze."}
{"id": "429733", "revid": "116106262", "url": "https://it.wikipedia.org/wiki?curid=429733", "title": "Pabo Post Prydein", "text": "Biografia.\nSarebbe stato figlio di re Arthuis dell'Ebrauc (area attorno all'odierna York), anche se, secondo le fonti pi\u00f9 antiche, questi due sarebbero invece stati fratelli.\nAvrebbe contrastato con successo gli invasori pitti.\nIn tarda et\u00e0 si convert\u00ec Cristianesimo, abdicando poi in favore dei figli Dunaut Bwr e Sawyl Penuchel, che si spartirono il regno. A questo punto, Pabo si ritir\u00f2 nel Gwynedd (in Galles), dove fond\u00f2 la chiesa di Llanabo (nell'isola di Anglesey).\nCollegamenti esterni.\nEarly british kingdom\nSanti e Beati"}
{"id": "429740", "revid": "767487", "url": "https://it.wikipedia.org/wiki?curid=429740", "title": "David Desrosiers", "text": "Biografia.\nI suoi genitori divorziarono quando aveva 12 anni, ha una sorella maggiore di nome Julie. Durante la sua adolescenza, ha lavorato come cameriere in una catena di fast food.\nHa sostituito il cantante Pierre Bouvier (attuale cantante dei Simple Plan) nella band Reset, ma nel 2000 \u00e8 stato ricontattato dallo stesso Pierre e da Chuck Comeau (attuale batterista dei Simple Plan) per entrare a far parte dei Simple Plan, accettando dopo varie esitazioni.\nNel 2017, a causa di alcuni episodi di depressione che da tempo lo affliggono, Desrosiers decise di prendersi una pausa temporanea dal mondo della musica. David torna successivamente a suonare con il gruppo solo a partire da giugno 2019.\nIl 10 luglio 2020 lascia il gruppo a seguito di alcune accuse di molestie sessuali."}
{"id": "429749", "revid": "38120", "url": "https://it.wikipedia.org/wiki?curid=429749", "title": "Dohko di Libra", "text": ""}
{"id": "429761", "revid": "1869172", "url": "https://it.wikipedia.org/wiki?curid=429761", "title": "Castello di Santo niceto", "text": ""}
{"id": "429762", "revid": "1602064", "url": "https://it.wikipedia.org/wiki?curid=429762", "title": "Franz Kaiser", "text": "Kaiser lavor\u00f2 all'Osservatorio di Heidelberg-K\u00f6nigstuhl dal 1911 al 1914, mentre era impegnato per il suo Ph.D., che ottenne nel 1915. In quel periodo, Heidelberg fu un centro di scoperta di asteroidi, e Kaiser ne scopr\u00ec un buon numero durante la sua permanenza all'osservatorio. Nel 1925 Kaiser insieme ad astrofili locali fond\u00f2 l\"'Astronomical Society of URANIA Wiesbaden\", un'associazione astronomica amatoriale che ad oggi \u00e8 una delle pi\u00f9 antiche associazioni del suo genere in Germania che gestisce l'osservatorio cittadino.\nL'asteroide 3183 Franzkaiser \u00e8 stato intitolato al suo nome.\nAsteroidi scoperti.\nKaiser ha scoperto 21 asteroidi:"}
{"id": "429769", "revid": "22475", "url": "https://it.wikipedia.org/wiki?curid=429769", "title": "Dictyostelium", "text": "Dictyostelium \u00e8 un genere di amebe appartenente all'ordine Dictyosteliida della classe Stelamoebea.\nComprende specie che vivono in forma unicellulare nel terreno del sottobosco.\nDescrizione e biologia.\nQuesti organismi si cibano di batteri e si riproducono asessualmente, ma possiedono la singolare capacit\u00e0 di formare aggregati pluricellulari in caso di condizioni ambientali avverse, in particolare in carenza di cibo. La forma aggregata, prende il nome di pseudoplasmodio, assomiglia ad una lumaca e come tale \u00e8 in grado di spostarsi alla ricerca di condizioni migliori. In condizioni ambientali opportune, la forma migrante, d\u00e0 origine ad un corpo fruttifero, supportato da un peduncolo, in grado di produrre spore di resistenza che germinano in condizioni ambientali favorevoli, dando origine a nuove amebe. La specie maggiormente studiata \u00e8 \"Dictyostelium discoideum\", considerata un modello della biologia dello sviluppo, in quanto \u00e8 in grado di effettuare la chemiotassi, ossia \u00e8 in grado di indirizzare il proprio movimento verso una maggiore concentrazione di sostanze attraenti; attua inoltre un processo di embriogenesi, di differenziazione cellulare, comunica per formare aggregati, trasduce i segnali e compie fagocitosi."}
{"id": "429771", "revid": "767487", "url": "https://it.wikipedia.org/wiki?curid=429771", "title": "Frida (film)", "text": "Frida \u00e8 un film del 2002 diretto da Julie Taymor, incentrato sulla sofferta e tormentata vita privata della pittrice messicana Frida Kahlo, interpretata da Salma Hayek.\nLa pellicola \u00e8 un adattamento cinematografico del libro \"Frida: A Biography of Frida Kahlo\" di Hayden Herrera.\nTrama.\nNel 1925 Frida Kahlo \u00e8 una giovane studentessa messicana, appassionata di arte, la cui vita trascorre tranquillamente fino al giorno in cui l'autobus che la portava a casa da scuola va fuori strada, provocandole diverse e serie ferite. Dopo mesi di riposo, ingessata nel letto di casa sua, Frida sente il bisogno di liberarsi, di mostrare alla famiglia che la sua situazione di infermit\u00e0 \u00e8 solo temporanea, e che anche lei pu\u00f2 aiutare suo padre economicamente; inizia quindi a dipingere.\nNonostante sembri che tutte le speranze siano perdute, Frida riprende a camminare e, sperando di avere un futuro come pittrice per poter dare cos\u00ec una mano alla famiglia, va in cerca di Diego Rivera, famoso pittore messicano dell'epoca, iscritto al partito comunista, noto per la sua fama di seduttore; egli era gi\u00e0 stato sposato in precedenza con Guadalupe Marin. Quest'ultimo, dopo averla motivata a dipingere ancora, insistendo sul fatto che lei abbia un grandissimo talento, la introduce nel mondo dell'arte e della politica, presentandole illustri personaggi dell'epoca, tra i quali Tina Modotti, con la quale Frida stringer\u00e0 un rapporto di buonissima amicizia. Tra Frida e Diego nasce un rapporto pi\u00f9 forte dell'amicizia: i due si fidanzano, e dopo pochissimo tempo si sposano.\nLa coppia trascorre i primi tempi assai felicemente, ma ben presto Frida si trova a dover mettere una pietra sopra ai continui tradimenti del marito, tanto da iniziare anch'essa ad avere relazioni libere. Dopo qualche tempo i due partono per New York, dove Nelson Rockefeller ha incaricato Diego di dipingere un importante parete di un edificio; \u00e8 un bel momento per la coppia, Frida \u00e8 incinta e la loro carriera va a gonfie vele. Tuttavia il sogno finisce presto: dopo pochissimo tempo, Frida perde il bambino che aspettava, ricevendo la conferma che il suo corpo \u00e8 troppo leso all'interno per poter sopportare una gravidanza, e perde la madre, mentre Diego viene congedato da Rockefeller, in quanto aveva dipinto Lenin nel murale dell'edificio.\nI due tornano in Messico in cerca di nuova felicit\u00e0, ma una sera, Frida scopre una relazione tra sua sorella Cristina e Diego. Dopo aver sopportato troppi tradimenti, Frida \u00e8 stanca del rapporto con il marito ed i due si separano. Dopo un periodo di depressione, per\u00f2, torna in rapporti con Diego, e la coppia ospita a casa loro l'esule russo Lev Trockij, con il quale Frida inizia una relazione. Dopo la partenza di Trockij, Frida si reca a Parigi, dove Andr\u00e9 Breton inaugura una mostra di sue opere; l\u00ec vive un momento felice e spensierato, che per\u00f2 presto finisce: sentendo la mancanza di Diego, torna a casa. Tornata in Messico, incolpata per aver dato ospitalit\u00e0 a Trockij (che nel frattempo \u00e8 stato assassinato), la aspetta la prigione, ma presto Diego la fa rilasciare. I due si risposano, Frida perdona Cristina e ricomincia a vivere un periodo apparentemente felice, nonostante l'amputazione di una gamba a causa della gangrena.\nPassato del tempo, la pittrice si ammala di polmonite, e non potendo alzarsi dal letto, le viene impedito di recarsi alla sua prima mostra nel suo paese; a malincuore, lascia che sia Diego a presentare i suoi quadri, promettendogli di aspettarlo. Nonostante le promesse, Frida si fa trasportare con il letto sino al museo, dove viene accolta con clamore e sorpresa da Diego e dalla folla in attesa di assistere alla sua mostra. Il film si conclude con Frida che, ormai morente a causa della polmonite (nonostante avesse solo quarantasette anni), regala un anello a Diego in vista dell'anniversario di nozze che si sarebbe presto celebrato. I due si abbracciano, e Frida, dopo aver chiesto di essere cremata, muore il 13 luglio 1954.\nProduzione.\nLe riprese del film si sono svolte nel corso del 2002 in Messico.\nAlcuni dei quadri attribuiti nel film a Frida Kahlo sono in realt\u00e0 stati dipinti da Salma Hayek.\nDistribuzione.\nIl film fu proiettato in anteprima mondiale il 29 agosto 2002 alla Festival di Venezia, dove \u00e8 stato il film d'apertura. Fu distribuito nelle sale cinematografiche statunitensi il 25 ottobre 2002 con distribuzione limitata, mentre in quelle italiane il 17 gennaio 2003."}
{"id": "429773", "revid": "486946", "url": "https://it.wikipedia.org/wiki?curid=429773", "title": "Castello di San Niceto", "text": ""}
{"id": "429775", "revid": "339392", "url": "https://it.wikipedia.org/wiki?curid=429775", "title": "Gemini Saga", "text": ""}
{"id": "429776", "revid": "1543377", "url": "https://it.wikipedia.org/wiki?curid=429776", "title": "Dictyostelium discoideum", "text": "Dictyostelium discoideum \u00e8 una ameba appartenente al genere \"Dictyostelium\", molto studiata come organismo modello in biologia dello sviluppo, biologia molecolare e recentemente in tossicologia ambientale.\nCome le altre specie appartenenti a questo genere, il \"D. discoideum\" \u00e8 un'ameba unicellulare che vive nello strato di terriccio e foglie in decomposizione del sottobosco, nutrendosi essenzialmente di batteri. Nel caso in cui il cibo inizi a scarseggiare o comunque le condizioni ambientali diventino avverse, una moltitudine di amebe si aggregano rispondendo a stimoli chimici mediati da cAMP. Si origina cos\u00ec una forma pluricellulare talvolta definita pseudoplasmodio, somigliante ad una lumaca, in grado di spostarsi. Lo pseudoplasmodio migra verso zone fortemente illuminate e l\u00ec inizia un processo di differenziamento con la formazione una base, uno stelo e un corpo fruttifero nel quale le amebe si differenziano in spore, mentre le amebe che costituiscono lo stelo sono destinate a morire per disseccamento. Le spore vengono liberate e, in presenza di un ambiente favorevole, dal rivestimento protettivo emergono individui ameboidi unicellulari.\n\u00c8 un Eucariota, che condivide molti percorsi metabolici con gli organismi superiori. Inoltre possiede caratteristiche peculiari che lo rendono un buon modello per lo studio di: chemiotassi, differenziamento cellulare, trasduzione del segnale e fagocitosi.\nGenoma.\nLa forma unicellulare possiede un corredo cromosomico aploide sequenziato interamente dal genetista Ludwig Eichinger. Contiene approssimativamente 12.500 geni su 6 cromosomi (per raffronto, il genoma umano ha 20.000-25.000 geni su 23 cromosomi). Presenta un alto livello dei nucleosidi adenosina e timina (~77%).\nIl genoma completo \u00e8 di circa 34 Mb."}
{"id": "429777", "revid": "339392", "url": "https://it.wikipedia.org/wiki?curid=429777", "title": "Death Mask", "text": ""}
{"id": "429778", "revid": "38120", "url": "https://it.wikipedia.org/wiki?curid=429778", "title": "Leo Aiolia", "text": ""}
{"id": "429779", "revid": "38120", "url": "https://it.wikipedia.org/wiki?curid=429779", "title": "Leo Aioria", "text": ""}
{"id": "429780", "revid": "38120", "url": "https://it.wikipedia.org/wiki?curid=429780", "title": "Aioria", "text": ""}
{"id": "429781", "revid": "38120", "url": "https://it.wikipedia.org/wiki?curid=429781", "title": "Aiolia", "text": ""}
{"id": "429784", "revid": "38120", "url": "https://it.wikipedia.org/wiki?curid=429784", "title": "Aioros di Sagitter", "text": ""}
{"id": "429785", "revid": "38120", "url": "https://it.wikipedia.org/wiki?curid=429785", "title": "Aioros", "text": ""}
{"id": "429786", "revid": "38120", "url": "https://it.wikipedia.org/wiki?curid=429786", "title": "Aiolos", "text": ""}
{"id": "429787", "revid": "38120", "url": "https://it.wikipedia.org/wiki?curid=429787", "title": "Micene Sagitter", "text": ""}
{"id": "429790", "revid": "287204", "url": "https://it.wikipedia.org/wiki?curid=429790", "title": "Lanny Barby", "text": "Biografia.\nLanny Barby inizia a lavorare nel mondo del cinema hard all'et\u00e0 di 18 anni, e la sua carriera prosegue abbastanza lentamente fino a quando nel 2001 appare in \"World Sex Tour 24: Canada\", un porno a basso costo, e un anno pi\u00f9 tardi con un'apparizione in \"2 on 1 #14\" e \"Lewd Conduct 15\".\nDurante questo periodo Lanny Barby lavora per alcuni siti erotici canadesi sotto il nome di Lenny Barbie. Questo materiale, incluse scene con Bruno B, appare in molti siti del web.\n\u00c8 a questo punto della sua vita che Barby prende seriamente la sua carriera nell'industria del porno. Nel 2003 recita in 10 film e le cose le vanno solo per il meglio.\n\u00c8 comparsa sulle copertine delle maggiori riviste per soli uomini, tra cui Hustler, Club e \"Penthouse\" (in quest'ultima \u00e8 stata modella del mese nel giugno 2003).\nNel mese di aprile 2005 ha firmato un contratto pluriennale con Vivid Entertainment, diventando cos\u00ec la prima vivid girl di Montreal.\n\u00c8 stata finalista nella prima edizione del premio annuale F.A.M.E., dedicato agli interpreti porno pi\u00f9 apprezzati dal pubblico. Le categorie per cui \u00e8 stata nominata sono: \"Favorite Adult Actress\", \"Favorite Anal Starlet\", \"Hottest Body\" e \"Favorite Butt\".\nAnche la sua sorellastra Kimberly Franklin \u00e8 una pornostar, ed \u00e8 famosa una scena di sesso che Lanny ha avuto con questa in un film.\nNel 2009 decide di concludere la sua carriera hard e ritorna in Canada."}
{"id": "429793", "revid": "647919", "url": "https://it.wikipedia.org/wiki?curid=429793", "title": "Restauro Basilica superiore di Assisi", "text": ""}
{"id": "429798", "revid": "26630", "url": "https://it.wikipedia.org/wiki?curid=429798", "title": "Aphrodite", "text": ""}
{"id": "429799", "revid": "1305887", "url": "https://it.wikipedia.org/wiki?curid=429799", "title": "Shiryu", "text": ""}
{"id": "429802", "revid": "38120", "url": "https://it.wikipedia.org/wiki?curid=429802", "title": "Shiryu di Dragon", "text": ""}
{"id": "429804", "revid": "14214", "url": "https://it.wikipedia.org/wiki?curid=429804", "title": "Renato D'Angi\u00f2", "text": ""}
{"id": "429822", "revid": "1232112", "url": "https://it.wikipedia.org/wiki?curid=429822", "title": "Roccapipirozzi", "text": "Roccapipirozzi \u00e8 l'unica frazione del comune di Sesto Campano (IS): si trova all'estremit\u00e0 sudoccidentale del Molise e sede di una fortezza dalle antiche origini Medievali.\nBorgate.\n\u00c8 diviso in due borgate: Roccapipirozzi Alta, sita sulla cima di un colle, e Masserie di Roccapipirozzi, comunemente denominata Roccapipirozzi Bassa, che si estende nella pianura sottostante.\nLa popolazione del centro abitato si aggira intorno ai 780 abitanti, di cui circa 180 a Roccapipirozzi Alta e circa 600 a Roccapipirozzi Bassa.\nMonumenti e luoghi d'interesse.\nRocca Piperocii (Castello angioino).\nTorrione del 1320 e braca merlata di epoca successiva.\nLa fortezza medievale fu costruita prima del 1320, e ha mantenuto il suo aspetto originale.\nCastello rettangolare con beccatelli di coronamento e merlature varie, \u00e8 di interesse la grande torre cilindrica con tracce di merlature sulla sommit\u00e0. Sullo spigolo meridionale vi \u00e8 una seconda torre a scarpa per protezione di riserva del castello. Fino all'epoca delle guerre del XV secolo il castello serv\u00ec come roccaforte principale per difendere il Molise da invasioni della Campania o del Lazio.\nGeografia fisica.\nLa frazione, ai confini con Lazio e Campania, si trova in una valle fra i monti Cesima, Calvello e Sambucaro. Da Sesto Campano dista circa 6\u00a0km, 5\u00a0km da Venafro, 12 da San Pietro Infine, 26 da Isernia e 24 da Cassino."}
{"id": "429823", "revid": "245276", "url": "https://it.wikipedia.org/wiki?curid=429823", "title": "Maria Maddalena de' Pazzi", "text": "Visse spesso una profonda meditazione della Sacra scrittura riflettendo particolarmente sulla Trinit\u00e0. Le sue consorelle annotarono le sue parole, i suoi gesti e molte lettere (solo alcune furono inviate ai destinatari), finalizzate alla riforma della Chiesa in relazione con l'opera di rinnovamento promossa dal Savonarola. La sua spiritualit\u00e0 influenz\u00f2 profondamente la societ\u00e0 fiorentina del Seicento ma il suo magistero spirituale segn\u00f2 l'arte e la storia della mistica fino a marcare alcune figure come la Serva di Dio Leonora Ramirez de Montalvo e Diomira Allegri di Firenze o la venerabile Rosa Maria Serio di Fasano.\nBiografia.\nL'infanzia.\nNata in una delle famiglie pi\u00f9 in vista della nobilt\u00e0 fiorentina, da Maria Buondelmonti e da Camillo di Geri de' Pazzi, Maddalena era la secondogenita, battezzata come Caterina, anche se fu comunemente chiamata Lucrezia in onore della nonna paterna. Aveva altri tre fratelli: Geri, Alamanno e Braccio.\nNella sua infanzia respir\u00f2 l'atmosfera raffinata di una casa patrizia, come lei stessa ebbe a ricordare: \u00abAmo per natura la grandezza, e non le cose brutte, ma ricche e belle\u00bb (PRO I, 68-69).\nBambina timida, poi adolescente schiva, fu seguita da due gesuiti, Rossi e Blanca, come confessori e direttori. Essi la introdussero al Cristianesimo e la educarono alla preghiera. Pi\u00f9 tardi, sarebbe stata seguita al Carmelo dal celebra padre gesuita Virgilio Cepari, pi\u00f9 tardi redattore di una sua biografia e della biografia di S. Luigi Gonzaga SJ. In due periodi (dal 25 febbraio 1574 al 1578 e dal 16 marzo 1580 al maggio/agosto 1581) fu educanda in San Giovannino dalle Dame di Malta.\nA partire dal maggio 1581, mentre il padre era governatore a Cortona, esistono delle possibilit\u00e0 che sia vissuta per qualche tempo nel monastero cortonese delle Poverelle del Terzo Ordine di San Francesco.\nTale esperienza potrebbe illuminare i tratti francescani della sua vita, il suo amore per la povert\u00e0 e il perch\u00e9, pi\u00f9 tardi, avrebbe chiamato Francesco \"serafico padre\" (PRO II, 222) e Chiara \"sua avvocata\" (PRO I, 198).\nLa vita monastica.\nForse ancora troppo giovane, scelse di diventare monaca carmelitana, entrando nel monastero di Santa Maria degli Angeli, in Oltrarno, a soli sedici anni (27 novembre 1582).\nIl Carmelo di Santa Maria degli Angeli fu il primo ad accogliere ufficialmente le donne alla professione nell'Ordine del Carmelo, grazie alla Bolla \"Cum nulla\" del 7 ottobre 1452, a firma di Niccol\u00f2 V, durante il generalato del Soreth.\nOggi solo il sito ambientale, occupato dal locale seminario, \u00e8 ancora in San Frediano in Cestello, mentre il suo Carmelo (Santa Maria degli Angeli e Santa Maria Maddalena dei Pazzi) si trova in zona Careggi.\nQuesto monastero, sotto la guida di don Leone Bartolini e madre Arcangela Del Garbo, inizi\u00f2 a collocarsi nell'ambito dei circoli savonaroliani, fatto testimoniato anche dalla presenza, sotto l'altar maggiore, della sepoltura del corpo di Maria Bartolomea Bagnesi, si respirava un clima di impegno evangelico e di seriet\u00e0 esistenziale, si attendeva con trepidazione una santa.\nI primi cinque anni di vita monastica sono i pi\u00f9 noti della biografia maddaleniana. Astrazioni, ratti, drammatizzazioni di episodi evangelici si intrecciavano con la vita ordinaria della giovane carmelitana. In realt\u00e0, sotto queste etichette, si raggruppano una variet\u00e0 di fenomeni assai diversificati che vanno da una meditazione orante della Parola o sul tempo liturgico, a sospensioni di coscienza, fino a scene di mimo, alla dettatura di lettere e a dialoghi con le consorelle. Un dato costante e trasversale rimane la loro interruzione per la celebrazione della Liturgia delle Ore, l'Eucaristia e, talora, pi\u00f9 prosaicamente, per prender cibo.\nLe sorelle, in parte stupite, in parte ammirate, si mobilitarono per curare talvolta, con una complessa procedura, la redazione di appunti contemporanei, dei veri \"reportages\" delle sue parole-gesti, talvolta delle trascrizioni di colloqui di sintesi.\nI processi attestano ampiamente simili opzioni: \u00ab\"Come Sr. Maria Maddalena haveva proferito un periodo, quella monaca che l'haveva tenuto a mente lo dettava a una di quelle che scrivevono et mentre quella scriveva un'altra teneva a mente quello che seguitava di dire et lo dettata et ricordava a un'altra di quelle che scrivevono; et cos\u00ec seguitavono\u2026e ciascuna faceva il numero al periodo che haveva scritto, cio\u00e8: la prima il numero uno, la seconda il numero dua, la terza il numero tre et poi ripigliava la prima il numero quattro et cos\u00ec seguitavono di un in uno per ordine.\"\u00bb (\"Processus\").\nIl loro lavoro \u00e8 la fonte principale della conoscenza di Maddalena e ci\u00f2 spiega il loro particolarissimo genere letterario che conserva il vigore e i limiti di un'oralit\u00e0 viva e palpitante.\nPi\u00f9 tardi, alla scuola di santa Caterina da Siena e del Savonarola, si convinse di dover partecipare alla \"rinnovazione della Chiesa\" dettando delle lettere, pi\u00f9 che nel tracciato disciplinare del Concilio di Trento, sulla falsariga di un profondo ritorno al Vangelo, esortando e ammonendo tutte le vocazioni ecclesiali, anche ecclesiastiche ad una maggiore autenticit\u00e0 di vita.\nDett\u00f2 alcune lettere per papa Sisto V e ai cardinali della curia romana. Tre lettere furono indirizzate all'arcivescovo di Firenze Alessandro de' Medici, dove pare che gli predisse il suo brevissimo pontificato (di ventuno giorni).\nPer circa vent'anni fu impegnata silenziosamente nell'intreccio di preghiera e lavoro proprio della vita monastica.\nGi\u00e0 vicaria per l'accoglienza delle giovani che venivano in foresteria (1586-1589), fu coinvolta, a vario titolo, nella formazione delle giovani dal 1589 al 1607 e sottopriora dal 1604 al 1605.\nAmmalatasi, pass\u00f2 gli ultimi tre anni travagliata nel corpo e nello spirito, morendo il 25 maggio 1607 a quarantun'anni.\nCulto e canonizzazione.\nAncora in vita veniva considerata una \"santa vivente\" per la comunit\u00e0 religiosa e laica fiorentina.\nNel 1611 iniziarono i processi per la beatificazione. L'8 maggio 1626 fu proclamata beata da Urbano VIII e il 28 aprile 1669 fu canonizzata da Clemente IX.\nLe sue spoglie vennero trasferite in Borgo Pinti, in quella che sar\u00e0 dedicata a lei come chiesa di Santa Maria Maddalena de' Pazzi, a seguito del trasferimento di tutto il monastero. Nel 1888, a seguito di un nuovo trasloco, vennero spostate nel monastero di santa Maria Maddalena dei Pazzi a Careggi, dove tuttora si trovano sotto la cura di consorelle carmelitane.\nLa memoria liturgica \u00e8 il 25 maggio.\nLa questione delle \"estasi\".\nNel Carmelo fiorentino circolavano da tempo testimonianze e fonti manoscritte su donne celebri e stimate come Caterina de' Ricci da Prato, terziaria regolare domenicana e Bartolomea Bagnesi, laica consacrata nell'Ordine dei Domenicani, ma non terziaria (il cui confessore era dal 1563, lo stesso governatore del monastero), dense di fenomeni straordinari, astrazioni e ratti. Le donne del tempo crescevano con l'idea che un intenso percorso spirituale, prima o poi, non poteva essere estraneo a una qualche manifestazione esteriore, temuta, ma attesa come sigillo di un intervento divino.\n\u00abNel contesto cinquecentesco, visioni e rivelazioni erano parte integrante della vita religiosa. Un contesto in cui il visionario \u00e8 presenza ordinaria nella societ\u00e0, le sue funzioni, in un certo qual modo, vengono a sovrapporsi, anche se non a confondersi, con quella mediazione istituzionale offerta dal clero\u00bb (A. Gentili\u00a0\u2013 M. Regazzoni, \"La spiritualit\u00e0 della riforma cattolica\", 1993).\nNon bisogna dimenticare, poi, che le donne, nel dopo concilio di Trento, non potevano certo parlare in pubblico di temi teologici, tanto meno commentare la Scrittura. Non potevano, \u00e8 cosa fin troppo ovvia, studiare teologia, riservata ai presbiteri. Conclusione: forse solo attraverso un segno dall'alto, come le \"estasi\" (che potevano avere una qualche componente psicologica), potevano salvaguardare le donne da un facile incontro con i tribunali dell'Inquisizione, ma non esoneravano da numerosi interrogatori e verifiche delle stesse.\nSi fa fatica a ipotizzare un'espressivit\u00e0 al femminile in contesti cinquecenteschi, del tutto aliena da una certa esuberanza emotiva. Solo rari autori, come Giovanni della Croce, avrebbero chiaramente scritto e predicato che le \"estasi\" non sono affatto essenziali per una seria avventura spirituale.\nD'altra parte, non si pu\u00f2 dimenticare che una ricca efflorescenza anche esteriore \u00e8 segno, per molti aspetti iniziale, \u00ab...del contraccolpo emotivo (transitorio e accidentale, ma quasi inevitabile) dell'esperienza contemplativa sulla dimensione psicologica e psicosomatica dell'esistenza\u00bb (B. Callieri, \"Esperienza mistica e psichiatria\", 1984). La stessa Teresa d'Avila dichiar\u00f2 che nella maturit\u00e0 spirituale le \"estasi\" scompaiono.\nInfine, anche solo il contesto sociologico, per un'autonoma espressivit\u00e0 al femminile avrebbe richiesto una maturit\u00e0 psicologica non comune, come si osserva in Domenica del Paradiso, comunque coperta da un'obbedienza (pi\u00f9 o meno sollecitata) come si pu\u00f2 osservare per santa Teresa d'Avila.\nInfatti, secondo le sorelle di S. Maddalena, fattori temperamentali come la timidezza e la giovane et\u00e0, avrebbero frenato la libera espressione della giovanissima carmelitana se, da un punto di vista credente, non ci fossero state le \"estasi\" (PRO II, 548).\nSingole frasi delle sue meditazioni, estrapolate dal contesto di origine, sono diventate oggetto di un lavoro di teatro musicale del compositore italiano Salvatore Sciarrino dal titolo \"Infinito Nero \"(1998) per mezzosoprano e ensemble. Una delle visioni della santa fiorentina \u00e8 alla base del Sanguis Christi, composizione ideata da Gian Lorenzo Bernini."}
{"id": "429826", "revid": "2159805", "url": "https://it.wikipedia.org/wiki?curid=429826", "title": "Gretta", "text": "Gretta \u00e8 un quartiere (secondo lo Statuto di Trieste) di Trieste, limitrofo a Roiano e Barcola.\nIl suo territorio, diviso com'\u00e8 in porzioni distinguibili, prende diversi nomi: Serbatoio, Gretta Alta, Cisternone, Monte Radio (o Terstenico).\nNell'antichit\u00e0 era presente in zona un piccolo santuario dedicato ad Ercole. Sono stati trovati infatti resti di statuette raffiguranti il semidio greco.\nL'abitato ha avuto diversi sviluppi: fino alla seconda met\u00e0 del Novecento era prevalentemente occupato da piccole case, giardini e campi coltivati. Poi, nel 1950, sotto l'amministrazione del GMA (Governo Militare Alleato), gli Americani hanno contribuito alla costruzione delle case popolari tuttora presenti. Infine, dagli anni '80 in poi, c'\u00e8 stato un secondo sviluppo urbanistico, caratterizzato dalla costruzione su ripidi pendii di villette e piccole case.\nTra i suoi edifici pi\u00f9 importanti, si trovano la chiesa di Santa Maria del Carmelo, Villa Cosulich (ora in stato di abbandono) e Villa Prinz, sede della III Circoscrizione, di cui il rione fa parte. Fa parte del rione anche Monte Radio, localit\u00e0 dove sono presenti le antenne per le onde medie della emittenti radiofoniche della RAI. Inoltre, nel rione, si trova anche il Faro della Vittoria.\nNel passato Gretta \u00e8 stata un rione con importante presenza della comunit\u00e0 linguistica slovena. Secondo l'ultimo censimento austriaco del 1911, l'46,3% della popolazione era di madrelingua slovena (contro un 43,3% di madrelingua italiana). Durante il Novecento, la percentuale degli abitanti di madrelingua slovena \u00e8 andata diminuendo fino a scomparire quasi del tutto.\nRiconosciuto come rione storico, Gretta \u00e8 oggi zona di passaggio pressoch\u00e9 obbligato per l'abitato di Prosecco, quartiere del comune di Trieste.\nOdonimia.\nAlcune strade del quartiere sono dedicate ai comuni del Friuli-Venezia Giulia."}
{"id": "429839", "revid": "38120", "url": "https://it.wikipedia.org/wiki?curid=429839", "title": "Doko di Libra", "text": ""}
{"id": "429840", "revid": "38120", "url": "https://it.wikipedia.org/wiki?curid=429840", "title": "Dohko", "text": ""}
{"id": "429841", "revid": "116327089", "url": "https://it.wikipedia.org/wiki?curid=429841", "title": "Neoimpressionismo", "text": "Il neoimpressionismo \u00e8 un movimento pittorico ispirato alla ripresa delle teorie dell'impressionismo. Nasce dalle riflessioni della \"Soci\u00e9t\u00e9 des Ind\u00e9pendants\" presieduta da Odilon Redon e composta da Paul Signac, Georges Seurat, Henri-Edmond Cross, Charles Angrand, Albert Dubois-Pillet, Hippolyte Petitjean, Th\u00e9o van Rysselberghe, L\u00e9o Gausson e altri ancora.\nIl nome.\nIl termine fu coniato dall'editorialista F\u00e9lix F\u00e9n\u00e9on sulla rivista \"L'Art Moderne\" del 19 settembre 1886, e poi ripresa in un proprio saggio sul movimento. Nel dicembre dello stesso anno fu usata anche da Ars\u00e8ne Alexandre, editorialista de \"L'Ev\u00e9nement\".\nCaratteri.\nI caratteri del \"neoimpressionismo\" - codificati da F\u00e9n\u00e9on, confermati da Signac sul suo \"Journal\" e da Seurat in una lettera a Maurice Beaubourg del 1890 - sono:\nI punti elencati costituiscono la tecnica della \"division\", con i benefici della colorazione, della luminosit\u00e0 e dell'armonia, ma differiscono dagli elementi costitutivi della vituperata - da parte dei neoimpressionisti - tecnica \"pointilliste\", la quale difetta di equilibrio e di contrasto.\nLa scienza nella pittura.\nDurante il XIX secolo, scrittori-scienziati come Michel Eug\u00e8ne Chevreul, Nicholas Ogden Rood e David Sutter pubblicarono trattati sul colore e gli effetti ottici della percezione. Riuscirono a tradurre le ricerche di Newton e Helmholtz in un linguaggio comprensibile anche ai profani. Chevreul fu quello che influenz\u00f2 maggiormente gli artisti dell'epoca; il suo maggior contributo riguard\u00f2 la \"ruota dei colori primari e secondari\".\nChevreul era un chimico francese che si occupava di restauro di arazzi antichi: grazie a questo lavoro, not\u00f2 che l'unico modo per restaurare correttamente una sezione era tener conto dell'influenza dei colori presenti attorno alla lacuna. Scopr\u00ec cos\u00ec che due colori giustapposti, leggermente sovrapposti o molto vicini, avrebbero avuto l'effetto di un altro colore se visti da una certa distanza. La scoperta di questo fenomeno divenne la base della tecnica \"Pointillist\" usata dai pittori neoimpressionisti.\nChevreul scopr\u00ec anche che \"l'ombra\" che si vede dopo aver guardato un colore, \u00e8 l'opposto, o complementare. Per esempio, osservando un oggetto rosso, si pu\u00f2 notare un'ombra verde, della forma dell'oggetto. Il complementare \u00e8 dovuto alla persistenza sulla retina dell'immagine.\nI pittori neoimpressionisti si interessarono dell'interazione dei colori e fecero grande uso dei colori complementari nei loro dipinti. Nei suoi lavori, Chevreul avvis\u00f2 gli artisti che non avrebbero dovuto solamente dipingere il colore dell'oggetto rappresentato, ma avrebbero dovuto aggiungere anche altri colori, con opportuni adattamenti per raggiungere l'armonia.\nUn altro testo fondamentale per le teorie neoimpressioniste fu la \"Grammatica dell'arte del disegno\", scritto nel 1867 da Charles Blanc, che citava gli studi di Chevreul e che era indirizzato ad artisti e dilettanti. Per Blanc, il colore aveva un significato emozionale: sosteneva che il colore non avrebbe dovuto essere basato su un \"giudizio di gusto\", ma piuttosto avrebbe dovuto essere il pi\u00f9 vicino possibile alla realt\u00e0.\nAltra importante influenza sui Neoimpressionisti l'ebbe Nicholas Ogden Rood, che studi\u00f2 anche i colori e gli effetti ottici. Mentre le teorie di Chevreul erano fondate sugli studi di Newton sulla mescolanza della luce, quelle di Rood si basavano sugli scritti di Helmholtz, che analizzava gli effetti delle mescolanze e delle giustapposizioni dei pigmenti. Per Rood, i colori primari erano rosso, verde e blu-violetto: come Chevreul, sosteneva che se due colori si trovano vicini, da una certa distanza sembrano un terzo colore. Inoltre, la giustapposizione di tinte primarie avrebbe creato un colore pi\u00f9 intenso e gradevole di quanto si sarebbe ottenuto mescolando direttamente i pigmenti. Poneva anche l'attenzione sulla differenza tra colori additivi e sottrattivi, poich\u00e9 la luce e la materia colorata si mescolano in modi diversi:\nSeguaci.\nOltre ai gi\u00e0 elencati pionieri, aderirono all'ideologia neoimpressionista Lucie Cousturier, Maximilien Luce, Hippolyte Petitjean, Lucienne Pissarro, Th\u00e9o van Rysselberghe, Jeanne Salmersheim-Desgranges, Henry van de Velde, Willy Finch, Louis Hayet, L\u00e9o Gausson e Antoine de la Rochefoucauld.\nDiffusione.\nLa diffusione del neoimpressionismo fu particolarmente significativa in Belgio, e si afferm\u00f2 in Italia con il divisionismo. Ricopr\u00ec molta importanza anche per il futurismo."}
{"id": "429855", "revid": "125792255", "url": "https://it.wikipedia.org/wiki?curid=429855", "title": "Ararat", "text": "Il monte Ararat (: ; \"A\u011fr\u0131 Da\u011f\u0131\" in turco, \u0531\u0580\u0561\u0580\u0561\u057f in armeno: \"Agir\u00ee\" in curdo, \u0622\u0631\u0627\u0631\u0627\u062a in persiano) \u00e8 il pi\u00f9 alto monte della Turchia (), si trova nella Turchia orientale sul confine tra la regione dell'Agri e dell'I\u011fd\u0131r, a a nord di Dogubeyazit (o Dogubayazit) (39\u00b040'60.00\"N 44\u00b017'60.00\"E), nel territorio che storicamente aveva fatto parte dell'Armenia; infatti il nome Ararat proviene dalla Bibbia e deriva da Urartu. In lingua turca invece il suo nome significa \"Montagna del dolore\"; la provincia stessa in cui si trova, A\u011fr\u0131, significa \"dolore\".\nGeografia antropica.\nIl monte Ararat \u00e8 ubicato nelle immediate vicinanze del confine tra Turchia, Armenia, Azerbaijan e Iran: la sua vetta, compresa nel territorio turco, \u00e8 situata a sedici chilometri di distanza verso ovest dal confine iraniano e dall'exclave Nakhchivan dell'Azerbaijan, e trentadue chilometri a sud del confine armeno. I tripunti turco-armeno-azero e turco-iraniano-azero sono a otto chilometri di distanza, separati da un sottile segmento di territorio turco.\nDal sedicesimo secolo fino al 1828 la vetta del Grande Ararat e le sue pendici settentrionali, insieme alle pendici orientali del piccolo Ararat, facevano parte della Persia, mentre la catena era parte del confine ottomano-persiano. Dopo la guerra russo-persiana del 1826-28 e la stipula del trattato di Turkmenchay, il territorio precedentemente controllato dai Persiani fu ceduto all'Impero Russo. Il piccolo Ararat divenne il punto in cui convergevano le frontiere imperiali turche, persiane e russe. Gli attuali confini internazionali sono stati istituiti nel corso del ventesimo secolo. La montagna pass\u00f2 sotto il controllo turco durante la guerra tra Turchia e Armenia del 1920. Formalmente divenne parte della Turchia secondo il Trattato di Mosca del 1921 e il Trattato di Kars. Verso la fine degli anni venti la Turchia attravers\u00f2 il confine iraniano e occup\u00f2 il versante orientale del piccolo Ararat come parte del suo tentativo di reprimere la ribellione curda di Ararat, durante la quale i ribelli curdi sfruttarono l'area come un rifugio sicuro contro lo stato turco. Alla fine, l'Iran ha accettato di cedere l'area alla Turchia in uno scambio territoriale. Il confine tra Iran e Turchia si estende a est del piccolo Ararat, la vetta pi\u00f9 bassa del massiccio dell'Ararat.\nA partire dal 2004 la montagna \u00e8 aperta agli scalatori solo con \u00abpermesso militare\u00bb. La procedura per ottenere il permesso comporta la presentazione di una richiesta formale a un'ambasciata turca per uno speciale \u00abvisto per l'Ararat\u00bb, ed \u00e8 obbligatorio assumere una guida ufficiale della Federazione turca per l'alpinismo. L'accesso \u00e8 ancora limitato, anche per gli scalatori che ottengono il permesso necessario, e i militari possono sparare senza preavviso a coloro che si discostano sul sentiero approvato o che vi si recano senza permesso.\nEtimologia.\nArarat (a volte \"Ararad\") \u00e8 la versione greca della grafia ebraica (\u05d0\u05b2\u05e8\u05b8\u05e8\u05b8\u05d8; 'RR\u1e6c) del nome Urartu, un regno che dominava l'altopiano armeno nel IX-VI secolo a.C. L'orientalista tedesco e critico biblico Wilhelm Gesenius ipotizz\u00f2 che la parola \"Ararat\" derivasse dalla parola sanscrita Arjanwartah, che significa \u00abterra santa\u00bb. Gli storici armeni legano solitamente l'origine della parola \u00abArarat\u00bb alla radice dell'endonimo delle popolazioni indigene dell'altopiano armeno (\"ar-\"), compresi gli armeni. La montagna \u00e8 conosciuta come Ararat nelle lingue europee; tuttavia, nessuno dei popoli autoctoni in tale zona si riferisce tradizionalmente alla montagna utilizzando questo nome. Nell'antichit\u00e0 classica, in particolare nella \"Geografia\" di Strabone, le vette dell'Ararat erano note in greco antico come \u1f0c\u03b2\u03bf\u03c2 (Abos) e \u039d\u03af\u03b2\u03b1\u03c1\u03bf\u03c2 (Nibaros).\nIl nome armeno tradizionale \u00e8 Masis (mas [masis], a volte \"Massis\"). Tuttavia, oggigiorno, i termini Masis e Ararat sono entrambi impiegati dagli Armeni ampiamente, spesso in modo intercambiabile. L'etimologia popolare, riportata nella \"Storia dell'Armenia\" di Movses Khorenatsi, deriva dal nome dal re Amasya, pronipote del leggendario patriarca armeno Hayk, che si dice abbia chiamato la montagna Masis in proprio onore. Secondo l'orientalista russo Anatoly Novoseltsev il termine Masis deriva dal masist del Medio Persiano, \u00abil pi\u00f9 grande\u00bb. Secondo lo storico armeno Sargis Petrosyan la radice \"mas\" di Masis significa \"montagna\", cfr. Proto-Indo-Europeo *m\u0146s -. Secondo l'archeologo Armen Petrosyan, esso deriva dalla montagna M\u0101\u0161u (Mashu) menzionata nell'epopea di Gilgamesh.\nIl nome turco \u00e8 A\u011fr\u0131 Da\u011f\u0131 [\u0251\u02d0r\u026f d\u0251.\u026f], turco ottomano: \u0627\u063a\u0631 \u0637\u0627\u063a A\u011f\u0131r Da\u011f), ovverosia \u00abMontagna di A\u011fr\u0131\u00bb. A\u011fr\u0131 si traduce letteralmente in \"dolore\" o \"sofferenza\". Questo nome \u00e8 noto sin dal tardo Medioevo. Il grande e il piccolo Ararat sono noti rispettivamente come B\u00fcy\u00fck A\u011fr\u0131 e K\u00fc\u00e7\u00fck A\u011fr\u0131. Il nome persiano tradizionale \u00e8 \u06a9\u0648\u0647 \u0646\u0648\u062d, [ku\u02d0he nu\u02d0h], K\u016bh-e N\u016b\u1e25, letteralmente la \u00abmontagna di No\u00e8\u00bb. Il nome curdo della montagna \u00e8 \u00e7iyay\u00ea Agir\u00ee [t\u0361\u0283\u026aja\u02d0je a\u02d0g\u026ari\u02d0], che si traduce in \u00abmontagna infuocata\u00bb.\nGeografia.\nIl Monte Ararat si trova nella regione orientale dell'Anatolia, tra le province di A\u011fr\u0131 e I\u011fd\u0131r, vicino al confine con l'Iran, l'Armenia e l'exclave Nakhchivan dell'Azerbaigian, tra i fiumi Aras e Murat. La sua cima si trova circa sedici chilometri a ovest del confine tra Turchia e Iran e trentadue chilometri a sud del confine turco-armeno. La pianura dell'Ararat corre lungo il suo lato nord-ovest e quello occidentale.\nElevazione.\nUn'elevazione di ( piedi) per il Monte Ararat \u00e8 data da alcune enciclopedie e opere di riferimento analoghe. Tuttavia, un certo numero di fonti, come il \"Geological Survey\" degli Stati Uniti e numerose mappe topografiche altrettanto attendibili, indicano un'altezza pari a ( piedi), probabilmente pi\u00f9 plausibile e accurata. L'altezza attuale pu\u00f2 essere di ( piedi) a causa dello scioglimento della calotta di ghiaccio innevata sommitale.\nCalotta glaciale.\nIl monte Ararat presenta una calotta glaciale sulla sua cima. Almeno verso il 1957, si \u00e8 ridotto. Verso la fine degli anni cinquanta Blumenthal osserv\u00f2 che esistevano undici ghiacciai in uscita che emergevano da una massa di neve sommitale che copriva un areale di circa dieci chilometri quadrati. A quel tempo, si \u00e8 constatato che gli attuali ghiacciai sulla cima dell'Ararat si estendono fino a un'altitudine di metri ( piedi) sul versante esposto a nord e un'altezza di metri ( piedi) sul suo pendio rivolto a sud. Facendo ricorso a immagini aeree preesistenti e dati di telerilevamento, Sar\u0131kaya e altri hanno studiato l'estensione della calotta glaciale sul Monte Ararat tra il 1976 e il 2011, scoprendo che questa si era ridotta a (3,1 miglia quadrate) nel 1976 e a (2,2 miglia quadrate) entro il 2011. Hanno calcolato che tra il 1976 e il 2011, la calotta glaciale in cima al Monte Ararat aveva perso il 29% della sua superficie totale, con un tasso medio di perdita di ghiaccio di all'anno per un arco temporale di trentacinque anni. Questo dato \u00e8 coerente con i tassi generali di ritiro di altri ghiacciai e calotte glaciali sommitali turchi documentati da altri studi.\nBlumenthal stim\u00f2 che il piano nivale si elevasse a tremila metri ( piedi) sul livello del mare durante il Pleistocene superiore. Un tale piano avrebbe comportato una calotta di ghiaccio di (39 miglia quadrate) di estensione. Tuttavia, osserv\u00f2 una mancanza di chiare prove di morene preistoriche diverse da quelle che erano vicine alle lingue del ghiacciaio del 1958. Blumenthal ha spiegato l'assenza di tali morene dalla mancanza di creste confinanti per controllare i ghiacciai, il carico di detriti insufficiente nel ghiaccio per formare morene e la loro sepoltura da successive eruzioni. Anni dopo, Birman osserv\u00f2 sulle pendici rivolte a sud una possibile morena che si estende per almeno trecento metri (980 piedi) di altezza sotto la base della calotta del 1958 ad un'altitudine di metri ( piedi). Ha anche individuato due depositi morenici che sono stati creati da un ghiacciaio della valle del Monte Ararat del Pleistocene, probabilmente dell'et\u00e0 del Wisconsin (ultimo massimo glaciale), gi\u00f9 dal Lago di Bal\u0131k. La morena superiore si trova ad un'altitudine di circa metri ( piedi) e la morena inferiore si trova ad un'altitudine di circa metri ( piedi). La morena inferiore si trova a circa 15 chilometri (9,3 miglia) a valle del lago di Bal\u0131k. Entrambe le morene sono alte circa 30 metri (98 piedi). Si sospetta che il lago di Bal\u0131k occupi un bacino glaciale.\nGeologia.\nIl monte Ararat \u00e8 uno stratovulcano composto poligenico. Comprende un'area di ed \u00e8 il pi\u00f9 grande edificio vulcanico della regione. Lungo il suo asse longitudinale in direzione nord-ovest, il monte Ararat ha una lunghezza di circa 45 chilometri ed \u00e8 lungo circa 30 chilometri lungo il suo asse corto. Insiste su circa di detriti piroclastici dacitici e riolitici e di lave dacitiche, riolitiche e basaltiche.\nIl monte Ararat si compone di due distinti coni vulcanici, il Grande e il Piccolo Ararat. Il cono vulcanico occidentale, il Grande Ararat, \u00e8 pi\u00f9 grande e alto del cono vulcanico orientale. Il Grande Ararat ha una larghezza di circa 25 chilometri alla base e sorge a circa 3 chilometri dai piani adiacenti ai bacini di I\u011fdir e Do\u011fubeyaz\u0131t. Il cono vulcanico orientale, il piccolo Ararat, \u00e8 alto metri e 15 chilometri. Questi coni vulcanici, distanti 13 chilometri l'un dall'altro, sono separati da un'ampia fessura tendente a nord-sud. Questa crepa \u00e8 l'espressione superficiale di un difetto estensionale. Numerosi coni parassiti e cupole di lava sono sorti in seguito a eruzioni laterali lungo questa faglia e sui fianchi di entrambi i principali coni vulcanici.\nAscensioni.\nUn missionario del tredicesimo secolo, William di Rubruck, scrisse che \u00abMolti hanno provato a scalarlo [l'Ararat], ma nessuno \u00e8 stato in grado\u00bb.\nLa Chiesa apostolica armena era storicamente contraria alle ascensioni di Ararat per motivi religiosi. Thomas Stackhouse, un teologo inglese del XVIII secolo, ha osservato che \u00abTutti gli armeni sono fermamente persuasi che l'arca di No\u00e8 esista fino ai giorni nostri sulla cima del Monte Ararat, e che per preservarla, a nessuno \u00e8 permesso avvicinarsi\u00bb. In risposta alla sua prima ascensione da parte di Parrot e Abovian, un sacerdote della Chiesa Apostolica Armena di alto rango ha commentato che scalare la montagna sacra era \u00ablegare il ventre della madre di tutta l'umanit\u00e0 in una modalit\u00e0 dragante\u00bb. Al contrario, nel XXI secolo scalare l'Ararat divenne \u00abl'obiettivo pi\u00f9 apprezzato di alcuni dei pellegrinaggi patriottici organizzati in numero crescente dall'Armenia e dalla diaspora armena\u00bb.\nLa prima ascensione certa della montagna nei tempi moderni ebbe luogo il 9 ottobre [O.S. 27 settembre] 1829. Il naturalista baltico tedesco Friedrich Parrot dell'Universit\u00e0 di Dorpat arriv\u00f2 a Etchmiadzin a met\u00e0 settembre del 1829, quasi due anni dopo la cattura russa di Erivan, per il solo scopo di esplorare i pendii dell'Ararat. Il famoso scrittore armeno Khachatur Abovian, allora diacono e traduttore ad Etchmiadzin, gli fu assegnato dal Catholicos Yeprem, il capo della Chiesa armena, come interprete e guida.\nParrot e Abovian attraversarono il fiume Aras nel distretto di Surmali e si diressero verso il villaggio armeno di Akhuri situato sul versante settentrionale di Ararat, a metri ( piedi) sul livello del mare. Allestirono un campo base nel monastero armeno di Sant'Hakob, a un'altitudine di metri ( piedi). Dopo due tentativi falliti, raggiunsero la vetta al loro terzo tentativo alle 15:15. il 9 ottobre 1829. Il gruppo comprendeva Parrot, Abovian, due soldati russi (Aleksei Zdorovenko e Matvei Chalpanov) e due paesani armeni (Akhuri-Hovhannes Aivazian e Murad Poghosian). Parrot, in quest'occasione, misur\u00f2 e fiss\u00f2 l'elevazione della montagna a metri ( piedi) usando un barometro a mercurio. Questa non fu solo la prima ascensione di Ararat, ma anche la seconda ascensione pi\u00f9 alta scalata dall'uomo fino a quella data fuori dal Monte Licancabur nelle Ande cilene. Abovian scav\u00f2 un buco nel ghiaccio ed eresse una croce di legno rivolta a nord; raccolse, inoltre, anche un pezzo di ghiaccio dalla cima e lo port\u00f2 con s\u00e9 in una bottiglia, considerando l'acqua dotata di santit\u00e0. L'8 novembre [O.S. 27 ottobre] 1829, Parrot e Abovian, insieme al cacciatore di Akhuri, il fratello di Sahak, Hako, mentre faceva da guida ascesero sul piccolo Ararat.\nTra gli altri primi scalatori illustri dell'Ararat figurano il climatologo e meteorologo russo Kozma Spassky-Avtonomov (agosto 1834), Karl Behrens (1835), il mineralogista e geologo tedesco Otto Wilhelm Hermann von Abich (29 luglio 1845), e il politico britannico Henry Danby Seymour (1848). Pi\u00f9 tardi, nel XIX secolo, due politici e studiosi britannici - James Bryce (1876) e H.F. B. Lynch (1893) - anche raggiunsero la cima della montagna. La prima ascensione invernale \u00e8 stata compiuta da Bozkurt Erg\u00f6r, l'ex presidente della Federazione turca di alpinismo, che ha scalato la vetta il 21 febbraio 1970.\nSignificato religioso.\nSecondo il quarto versetto dell'ottavo capitolo del Libro della Genesi (Genesi 8:4), in seguito ad un'alluvione, l'Arca di No\u00e8 si pos\u00f2 sulle \u00abmontagne di Ararat\u00bb (ebraico biblico: \u05d4\u05b8\u05e8\u05b5\u05d9 \u05d0\u05b2\u05e8\u05b8\u05e8\u05b8\u05d8, \"hare ararat\"). La maggior parte degli storici e degli studiosi della Bibbia concordano sul fatto che \u00abArarat\u00bb sia il nome ebraico di Urartu, il predecessore geografico dell'Armenia, e si riferiva alla regione pi\u00f9 ampia al momento, e non alla specifica montagna oggi nota come Ararat. Effettivamente, la frase \u00e8 tradotta come \u00abmontagne dell'Armenia\u00bb (\"montes Armeniae\") nella \"Vulgata\", la traduzione latina del IV secolo della Bibbia. Tuttavia, il Monte Ararat \u00e8 considerato il sito tradizionale del luogo di riposo dell'Arca di No\u00e8. Per questo motivo viene sovente denominata una montagna \"biblica\".\nIl monte Ararat \u00e8 stato associato alla storia del diluvio di Genesi sin dai secoli XII-XIII: la popolazione armena locale, infatti, cominci\u00f2 a identificarla come il sito di approdo dell'arca proprio durante quei secoli. F.C. Conybeare ha scritto che la montagna era \u00abun caleidoscopico fulcro dove convergevano miti e culti pagani [...] e fu solo nell'undicesimo secolo, dopo che questi erano svaniti dalla mente popolare, che i teologi armeni si avventurarono a localizzare sulle sue eterne masse innevate il luogo di riposo dell'arca di No\u00e8\u00bb. Un missionario francescano del XIII secolo, Guglielmo di Rubruck, \u00e8 generalmente considerato il primo riferimento per la tradizione del monte Ararat come punto di approdo dell'arca nella letteratura europea. Un viaggiatore inglese del XIV secolo, John Mandeville, \u00e8 un altro autore che ha menzionato il Monte Ararat riallacciandolo alla tradizione biblica, indicandolo dove il luogo \u00abdove si trovava la nave di No\u00e8, che riposa ancora l\u00ec\u00bb.\nPrevalenza della leggenda.\n\"La discesa di No\u00e8 dall'Ararat\" di Ivan Aivazovsky (1889, Galleria Nazionale dell'Armenia) raffigura No\u00e8 con la sua famiglia e una processione di animali nell'atto di attraversare la pianura dell'Ararat, seguendo la loro discesa dal monte omonimo, visibile sullo sfondo.\nLa maggior parte dei cristiani, malgrado siano stati proposti altri sei possibili approdi, identifica il monte Ararat con le \u00abmontagne dell'Ararat\u00bb di biblica memoria, \u00abin gran parte perch\u00e9 sarebbe stato il primo picco ad emergere dalle acque dilaganti\u00bb. L'Ararat \u00e8 dove la tradizione europea e la maggior parte del cristianesimo occidentale pongono lo sbarco dell'arca di No\u00e8. Secondo Spencer e Lienard la tradizione \u00absembra essere ben radicata nel mondo cristiano\u00bb. Un dizionario biblico del 1722 di Austin Calmet e del 1871 Jamieson (\"Jamieson-Fausset-Brown Bible Commentary\") pure indica il Monte Ararat come il luogo in cui la tradizione dice che l'arca si sia posata. Il missionario americano H. G. O Dwight scrisse nel 1856 che questa costituiva \u00abl'opinione generale dei dotti in Europa\u00bb. James Bryce, pur ammettendo che il brano biblico implica che l'arca poggiava su una \u00abgenerica montagna del distretto che gli ebrei conoscevano come Ararat, o Armenia\u00bb, scrisse in un articolo del 1878 per la Royal Geographical Society che lo scrittore biblico doveva necessariamente pensare proprio al massiccio dell'Ararat mentre redigeva il versetto perch\u00e9 \u00ab\u00e8 molto pi\u00f9 alta, pi\u00f9 evidente e pi\u00f9 maestosa di qualsiasi altra cima in Armenia\u00bb.\nDurante la sua visita in Armenia nel 2001, Papa Giovanni Paolo II ha dichiarato nella sua omelia nella Cattedrale di San Gregorio Illuminatore di Yerevan: \u00abSiamo vicini al Monte Ararat, dove la tradizione dice che l'Arca di No\u00e8 sia venuta a riposare\u00bb. Il Patriarca Cirillo I, il capo della Chiesa ortodossa russa, ha anche menzionato il Monte Ararat come luogo di riposo dell'Arca di No\u00e8 nel suo discorso alla Cattedrale di Etchmiadzin durante la sua visita in Armenia nel 2010.\nQuanti si oppongono a questa tradizione sottolineano invece che Ararat era il nome del paese, non della montagna, nel momento in cui fu scritta la \"Genesi\". Arnold ha scritto nel suo commento della \"Genesi\" del 2008: \u00abLa posizione \"sulle montagne\" dell'Ararat indica non una montagna specifica con quel nome, ma piuttosto la regione montuosa della terra di Ararat\u00bb.\nRicerche.\nArarat \u00e8 stato tradizionalmente il centro principale delle ricerche dell'Arca di No\u00e8. Augustin Calmet scrisse nel suo dizionario biblico del 1722: \u00abSi afferma, ma senza prove, che ci sono ancora resti dell'arca di No\u00e8 sulla cima di questa montagna, ma M. de Tournefort, che visit\u00f2 questo luogo, ci ha assicurato che non c'era nulla inaccessibile come la cima del monte Ararat, sia per la sua grande altezza, sia per la neve che la copre perennemente\u00bb. Le spedizioni archeologiche, a volte sostenute da chiese evangeliche e millenaristiche, sono state condotte dal XIX secolo alla ricerca dell'Arca. Secondo un libro del 1974, circa duecento persone provenienti da oltre venti paesi affermarono di aver visto l'Arca su Ararat dal 1856. Un frammento dell'arca apparentemente trovato su Ararat \u00e8 esposto al museo della cattedrale di Etchmiadzin, il centro della chiesa armena. Nonostante numerose segnalazioni di avvistamenti di arche (si pensi all'anomalia dell'Ararat), al momento \u00abnessuna prova scientifica dell'arca \u00e8 emersa\u00bb. Le ricerche sull'arca di No\u00e8 sono considerate dagli studiosi un esempio di pseudoarcheologia. In tal senso Kenneth Feder scrive: \u00abPoich\u00e9 la stessa storia dell'alluvione non \u00e8 supportata da alcuna prova archeologica, non bisogna sorprendersi se non vi sono testimonianze archeologiche di un'imbarcazione impossibilmente larga risalente a pi\u00f9 di cinquemila anni fa\u00bb.\nSignificato simbolico.\nNonostante si trovi fuori dai confini della moderna Repubblica di Armenia, Ararat \u00e8 un monte storicamente associato a tale nazione. \u00c8 ampiamente considerato il principale simbolo nazionale del paese e della sua capitale, Erevan. L'effigie dell'Ararat, solitamente inquadrata in un discorso nazionalista, \u00e8 onnipresente nella cultura materiale quotidiana in Armenia. Secondo l'etnografo Tsypylma Darieva, gli armeni hanno \u00abun senso di possesso di Ararat nel senso di propriet\u00e0 culturale simbolica\u00bb.\nL'Ararat \u00e8 pertanto conosciuto come la \u00abmontagna santa\u00bb del popolo armeno.\n Gi\u00e0 sacralizzata dalla mitologia armena pre-cristiana, dove era la casa degli dei, con l'avvento del cristianesimo, la mitologia associata all'adorazione pagana della montagna and\u00f2 perduta. Ararat era il centro geografico degli antichi regni armeni: basti pensare che uno studioso defin\u00ec la grande Armenia (Armenia Maior) come \u00abl'area a circa 320 miglia [] in ogni direzione dal monte Ararat\u00bb. Nel XIX secolo, in un'epoca intrisa di nazionalismo romantico, quando uno stato armeno non esisteva ancora, il monte Ararat simboleggiava lo storico stato-nazione armeno. La prima Repubblica dell'Armenia, il primo stato moderno armeno esistente tra il 1918 e il 1920, era talvolta chiamata Repubblica Ararata o Repubblica di Ararat poich\u00e9 era centrata nella pianura di Ararat.\nIl monte Ararat \u00e8 stato rappresentato sullo stemma dell'Armenia in modo sistematico dal 1918. Lo stemma della Prima Repubblica \u00e8 stato ideato dall'architetto Alexander Tamanian e dal pittore Hakob Kojoyan. Questo stemma ha subito lievi modifiche attuate dal parlamento della Repubblica di Armenia il 19 aprile 1992, dopo che l'Armenia ha riacquistato l'indipendenza. Ararat \u00e8 raffigurato insieme all'arca sul suo picco sullo scudo con uno sfondo arancione. L'emblema della Repubblica socialista sovietica armena (Armenia sovietica) fu creato dai pittori Martiros Saryan e Hakob Kojoyan nel 1921. Il Monte Ararat \u00e8 raffigurato al centro e ne costituisce una gran parte.\nImpatto culturale.\nL'etnografo Levon Abrahamian ha osservato che l'Ararat impone la propria massiccia presenza per gli Armeni sia dal punto di vista visivo (pu\u00f2 essere visto da molte case di Erevan e da vari altri insediamenti nella pianura di Ararat) che da quello simbolico (attraverso molte rappresentazioni visive, come sugli stemmi armeni), e culturale - cio\u00e8 in numerose e varie rappresentazioni poetiche, politiche e architettoniche di stampo nostalgico. I primi tre francobolli emessi dall'Armenia nel 1992 dopo aver ottenuto l'indipendenza dall'Unione Sovietica raffiguravano proprio il monte Ararat.\nIl monte Ararat \u00e8 stato raffigurato su varie banconote del dram armeno emesse nel 1993-2001; sul retro delle banconote di 10 dram emesse nel 1993 e di quelle da 50 dram emesse nel 1998, sul dritto delle banconote da 100 e 500 dram emesse nel 1993, e sul rovescio delle banconote emesse nel 2001. \u00c8 stato anche raffigurato sul retro delle banconote da 100 lire turche del 1972-1986.\nL'Ararat \u00e8 raffigurato nei loghi di due delle principali universit\u00e0 dell'Armenia: l'Universit\u00e0 Statale di Erevan e l'Universit\u00e0 Americana di Armenia. \u00c8 raffigurato nei loghi del Football Club Ararat Yerevan (sin dai tempi sovietici) e della Federcalcio armena. Anche il logo di Armavia, l'attuale porta bandiera dell'Armenia, raffigurava Ararat. Le pubblicazioni del Partito Socialdemocratico Hunchakian in Libano e California prendono entrambe il nome dalla montagna. Il brandy Ararat, prodotto dalla Yerevan Brandy Company dal 1887, \u00e8 considerato il pi\u00f9 prestigioso brandy dell'Est europeo. Gli hotel di Erevan spesso, per rendere le loro camere pi\u00f9 appetibili, ne pubblicizzano la visibilit\u00e0 di Ararat ivi offerta, percepita come un grandioso vantaggio dai turisti.\nNelle arti figurative.\nEuropa.\nL'Ararat \u00e8 stato sovente raffigurati nei libri di tutti quegli Europei, di cui molti britannici, che si sono recati in viaggio in Armenia tra l'Ottocento e il Novecento.\nArmenia.\nSecondo una fonte, il primo artista armeno a rappresentare la montagna fu Ivan Konstantinovi\u010d Ajvazovskij, autore di un dipinto dell'Ararat eseguito durante la sua visita in Armenia nel 1868. Altri importanti artisti armeni che si sono cimentati in raffigurazioni dell'Ararat sono Yeghishe Tadevosyan, Gevorg Bashinjaghian, Martiros Saryan, e Panos Terlemezian.\nNella letteratura.\nIl poeta romantico inglese William Wordsworth nel suo poema \"Sky-prospect \u2014 From the Plain of France\" scrive:\nA ricordare le cime nevose dell'Ararat \u00e8 anche il celebre poeta russo Aleksandr Pushkin, autore di un'opera denominata \"Viaggio verso Arzrum\" (\u041f\u0443\u0442\u0435\u0448\u0435\u0441\u0442\u0432\u0438\u0435 \u0432 \u0410\u0440\u0437\u0440\u0443\u043c; 1835\u201336) dove, narrando le sue avventure nel Caucaso ai tempi della guerra russo-turca (1829-29), ci lascia una descrizione del massiccio montuoso assai vivida:\nAltri poeti e letterati non armeni che hanno parlato dell'Ararat nelle proprie opere sono Valery Bryusov, autore di due poemi dedicati al monte editi nel 1917 dove questo viene immaginato come la personificazione dell'antichit\u00e0 della cultura e della popolazione armena, e Vasily Grossman, per il quale \u00abcon i suoi declivi gentili, teneri, sembra crescere non dalla terra ma dal cielo, come se si fosse condensato dalle sue bianche nuvole e dal suo blu liquido\u00bb.\nAncora pi\u00f9 pregnante \u00e8 la presenza dell'Ararat nella letteratura armena: come osservato da Melin\u00e9 Karakashian, i poeti armeni \u00abattribuiscono al monte valori simbolici di unit\u00e0, libert\u00e0 e indipendenza\u00bb. Secondo Kevork Bardakjian, l'Ararat \u00abincarna le aspirazioni e le sofferenze armene, e in special modo le funeste conseguenze del genocidio del 1915: uno sterminio quasi totale, la perdita di una cultura pressoch\u00e9 unica...\u00bb.\nL'Ararat viene menzionato nel poema del 1920 \"Amo la mia Armenia\" (\u0535\u057d \u056b\u0574 \u0561\u0576\u0578\u0582\u0577 \u0540\u0561\u0575\u0561\u057d\u057f\u0561\u0576\u056b) di Yeghishe Charents (\u00abE nel mondo intero non troverai mai una cima montuosa come l'Ararat / Come un'irraggiungibile vetta di gloria io amo il mio monte Masis\u00bb) e in una composizione del 1926 di Avetik Isahakyan. Particolarmente intensa la ricorrenza dell'Ararat nella poetica di Hovhannes Shiraz, autore di una raccolta di poesie, \"Knar Hayastani\" [Lira di Armenia] intrisa di \u00abforti connotazioni nazionalistiche, in particolare rispetto al monte Ararat (in Turchia) e all'irredentismo da esso comportato\u00bb. In un poema, \"Ktak\" [Lascito], Shiraz prega il figlio di \u00abmantenere l'Ararat per sempre, / Come lingua di noi armeni, come il pilastro della casa di tuo padre\u00bb."}
{"id": "429860", "revid": "1305772", "url": "https://it.wikipedia.org/wiki?curid=429860", "title": "Cimitero degli inglesi (Firenze)", "text": "Il cimitero degli inglesi \u00e8 situato in piazzale Donatello a Firenze.\nStoria.\nIl cimitero fu fatto edificare - in quanto protestante - fuori delle mura cittadine su una montagnola in prossimit\u00e0 della porta a Pinti (oggi distrutta), a spese di una societ\u00e0 che rappresentava la Chiesa evangelica riformata svizzera e che aveva acquistato l'area dal governo granducale nel 1827 per realizzare un cimitero internazionale ed ecumenico, anche per i russi e i greco-ortodossi. Prima di allora i non cattolici e non ebrei che morivano a Firenze potevano essere sepolti solo a Livorno (all'antico cimitero degli inglesi). Carlo Reishammer, allora giovane studente di architettura, disegn\u00f2 per primo quello che venne poi chiamato il cimitero \"degli Inglesi\", con un recinto poligonale diverso dall'attuale. Nel 1858 fu eretta alla sommit\u00e0 della montagnola una colonna offerta da Federico Guglielmo IV di Prussia, che tuttora segna l'incrocio tra i due principali vialetti inghiaiati che dividono in quattro settori la superficie. Al 1860 \u00e8 documentata un'ulteriore cessione di terreno per ampliare l'area cimiteriale che, in questa stessa data, si arricch\u00ec ugualmente del semplice edificio che ancora oggi ne segna l'entrata.\nGiuseppe Poggi gli diede la sua attuale forma ovale quando a Firenze, divenuta capitale d'Italia nel 1865, demol\u00ec le mura e cre\u00f2 i viali di Circonvallazione, ideando l'ovale di piazza Donatello con l'\"isola\" cimiteriale. Il cimitero si defin\u00ec quindi come area soprelevata al centro del nuovo piazzale, delimitata dalle due corsie di scorrimento dei nuovi viali, tanto da acquisire, in questo suo isolamento, l'appellativo di \"isola dei morti\", appunto. Fu in questa occasione che all'originaria forma poligonale si and\u00f2 a sostituire l'attuale pianta ovale, pi\u00f9 consona ad essere lambita dagli assi stradali.\nNel 1877, essendo oramai il cimitero compreso all'interno della nuova citt\u00e0, fu proibito alla comunit\u00e0 protestante l'uso del luogo per nuove sepolture (recentemente ripreso) per cui per lungo tempo l'isola mantenne inalterato il proprio carattere ottocentesco che ancora fortemente la caratterizza: la comunit\u00e0 non cattolica da allora inizi\u00f2 ad usare il cimitero degli Allori in zona Galluzzo.\nLe inumazioni tra il 1828 e il 1877 avevano d'altra parte portato a saturare in buon parte l'isola, con la realizzazione i 1409 tombe riferibili a sedici nazioni diverse, con una prevalenza di inglesi (760 tombe), fatto che - assieme all'uso di identificare i protestanti con questi - aveva portato a far definire dai fiorentini il cimitero come \"degli Inglesi\", nonostante la propriet\u00e0 svizzera.\nLa presenza di tombe coronate da statue o da altri elementi scolpiti, l'irregolare disposizione delle sepolture, il tracciato dei vialetti che salgono sulla montagnola, la presenza di una certa variet\u00e0 di essenze arboree ed arbustive, rendono il luogo di grande suggestione e assolutamente rappresentativo di quella dimensione pittoresca che l'Ottocento romantico - e in particolare la colonia di stranieri che aveva scelto Firenze come seconda patria - coniugava con la storia medioevale e rinascimentale della citt\u00e0.\nTra gli interventi che hanno consentito la conservazione nel tempo del cimitero si ricorda quello sommario ma complessivo della struttura promosso in cooperativa con l'Azienda autonoma di turismo nel 1946 (a riparare i danni inferti da un bombardamento americano), e i molti cantieri che negli ultimi decenni sono intervenuti sui singoli monumenti e lapidi.\nPersonalit\u00e0 sepolte.\nQuesto \"giardino della memoria\" accoglie 1409 tombe di letterati, artisti, mercanti ed altre personalit\u00e0 di 16 nazioni diverse, a documentare l'importanza e la vivacit\u00e0 anche culturale della colonia degli stranieri protestanti nella citt\u00e0.\nFra le molte persone famose sepolte ci sono:\nAnche lo svizzero Giovan Pietro Vieusseux, fondatore del Gabinetto Vieusseux nel quale tennero lezioni anche John Ruskin, F\u00ebdor Michajlovi\u010d Dostoevskij e Robert Browning, \u00e8 qui sepolto insieme allo storico connazionale Jacques Augustin Galiffe, il quale, con Jean Charles L\u00e9onard Simonde de Sismondi, fu tra i primi ricercatori di archivistica e genealogia.\nLa monarchica francese in esilio F\u00e9licie de Fauveau ha qui scolpito due tombe.\nSuggestioni del periodo romantico.\nLa colonna al centro del poggio venne offerta da Federico Guglielmo IV di Prussia nel 1858.\nEmily Dickinson rimase colpita da una foto della tomba di Elizabeth Barrett Browning e scrisse a proposito \"The soul selects her own society\" (\"L'anima sceglie la sua societ\u00e0\"), utilizzando anche estratti dall'opera \"Aurora Leigh\" della stessa Barrett Browning.\nElizabeth Barrett Browning scrisse un sonetto sulla scultura di Hiram Powers chiamata \"Schiava Greca\", che fu anche esposta al Crystal Palace a Londra.\nIl pittore svizzero Arnold B\u00f6cklin (che qui aveva sepolto una figlia, Beatrice, morta in tenera et\u00e0) si ispir\u00f2 a questo cimitero isolato fra le strade per realizzare la famosa opera de \"L'isola dei morti\", un capolavoro del Simbolismo europeo di fine Ottocento. A questo quadro si ispir\u00f2 il celebre compositore Sergei Rachmaninoff per la sua Op. 29, \"L'isola dei Morti\".\nIl cimitero \u00e8 una specie di enciclopedia della creativit\u00e0 tardo ottocentesca occidentale, dall'America alla Russia, dalla Scandinavia alla Nubia, al tempo del Risorgimento italiano.\nLe tombe inglesi sono la maggioranza dato che la loro comunit\u00e0 in Firenze era la pi\u00f9 numerosa nel XIX secolo. Le iscrizioni sulle tombe sono in caratteri ebraici, greci, cirillici, fraktur e Romani, e in molte lingue, Ebraico, Russo, Francese, Tedesco, Danese, Inglese, e includono passaggi della Bibbia in varie lingue, cosa al tempo proibita ai Cattolici.\nAttualmente si stanno conducendo ricerche nei registri mortuari in Inghilterra, Russia e Italia, pubblicate sul web, mentre la Biblioteca del Cimitero raccoglie libri scritti dalle persone qui sepolte o scritti a proposito di esse.\nFra i progetti di restauro, si cerca di riportare il Cimitero al suo splendore dell'et\u00e0 vittoriana, usando come testimonianza le prime foto riportate sui libri di fine Ottocento, in particolar modo quelle scattate dal figlio di Hiram Powers, Longworth Powers, ora custodite nel Gabinetto Vieusseux.\nLapidi.\nSull'ingresso del cimitero degli Inglesi si legge:\nSull'altro lato del cancello una traduzione in inglese, con altri nomi:"}
{"id": "429889", "revid": "38120", "url": "https://it.wikipedia.org/wiki?curid=429889", "title": "Topin", "text": ""}
{"id": "429891", "revid": "1982", "url": "https://it.wikipedia.org/wiki?curid=429891", "title": "Prete Giovanni", "text": ""}
{"id": "429896", "revid": "1318658", "url": "https://it.wikipedia.org/wiki?curid=429896", "title": "Aree naturali protette della Sardegna", "text": "Le aree naturali protette della Sardegna comprendono tre parchi nazionali e diversi parchi regionali, riserve naturali ed oasi minori.\nIl territorio rappresenta un'importante risorsa per la Sardegna. Con la legge quadro n. 31 del 7 giugno 1989 sono state definite le finalit\u00e0 e le modalit\u00e0 di istituzione e gestione delle aree naturali da tutelare, individuando 8 parchi regionali, 60 aree protette, 24 monumenti naturali e 16 aree di rilevante interesse naturalistico. A queste aree si aggiungono le oasi del WWF, organizzazione da tempo attivamente presente nell'Isola.\nParchi nazionali.\nIn Sardegna sono stati istituiti tre parchi nazionali, inseriti nell'elenco ufficiale del Ministero dell'ambiente:\nPer quanto riguarda il parco nazionale del Golfo di Orosei e del Gennargentu vanno citate le difficolt\u00e0 riscontrate nella fase di istituzione dell'area protetta e legate alle resistenze ed alla contrariet\u00e0 delle comunit\u00e0 locali, che non furono coinvolte nella fase decisionale che avrebbe portato alla perimetrazione del Parco. Questo dissenso era dovuto al fatto che alcuni dei comuni interessati avrebbero avuto una buona parte del loro territorio sottoposto a tutela, con vincoli incerti sulle attivit\u00e0 produttive praticabili e sull'ammontare dei finanziamenti previsti per le attivit\u00e0 compatibili con il progetto del parco. A queste critiche si aggiungeva la scarsa rappresentanza che le popolazioni locali avrebbero avuto nel Consiglio direttivo del parco, con cinque componenti su un totale di dodici.\nNel 2008, con la sentenza numero 626 emessa dal Tribunale amministrativo regionale della Sardegna, \u00e8 stato dichiarato improcedibile il ricorso per l'annullamento del decreto istitutivo del parco nazionale del Golfo di Orosei e del Gennargentu. Tale decisione \u00e8 stata presa in seguito alle modifiche introdotte dalla legge numero 266/2005, che prevedono l'applicazione delle misure di tutela disposte dal decreto istitutivo del parco, solamente previa intesa tra lo Stato e la regione Sardegna.\nParchi regionali.\nNel 2009, 31, fu prevista l'istituzione di nove parchi regionali in altrettante aree di grande interesse naturalistico. A distanza di anni la maggior parte di questi parchi non \u00e8 diventata operativa. Per alcuni vige ancora lo \"status\" di parco in via di istituzione (per esempio il parco naturale regionale del Monte Arci) mentre per altri sono in corso provvedimenti istitutivi alternativi che ne modificano l'estensione, le finalit\u00e0 e la forma di gestione (per esempio il parco del Sulcis vedr\u00e0 dimezzata la sua estensione e assumer\u00e0 la denominazione di \"parco regionale di Gutturu Mannu\"). A questi parchi si \u00e8 aggiunta un'istituzione pi\u00f9 vasta, denominata Parco geominerario storico ed ambientale della Sardegna, con il compito di gestire i beni immobili dismessi e tutelare la memoria del passato minerario della Sardegna.\nDopo il 1989 sono stati inoltre istituiti altri parchi regionali, non compresi nel disegno originario, ed attualmente registrati nell'elenco ufficiale del Ministero dell'ambiente:\nI parchi individuati ai sensi dalla legge regionale numero 31 del 1989, ma non ancora istituiti, sono:\nAree e riserve naturali marine.\nIn Sardegna sono istituite cinque aree marine protette registrate nell'elenco ufficiale del Ministero dell'Ambiente:\nAll'elenco si aggiunge inoltre il Santuario per i mammiferi marini, che si estende in una porzione del Mediterraneo, che coinvolge tre regioni italiane (Liguria, Toscana e Sardegna), la Francia e il Principato di Monaco.\nZone umide secondo la convenzione di Ramsar.\nLa Sardegna \u00e8 caratterizzata da un rilevante numero di zone umide rappresentate da lagune e stagni costieri, di grande o piccola estensione. L'importanza naturalistica di questi ecosistemi si deve alla presenza di specie vegetali rare o endemiche e, soprattutto, alla presenza di numerose specie di uccelli, sia stanziali sia migratori. Alcune di queste aree sono inserite nella lista ufficiale della convenzione di Ramsar:\nLa lista delle zone umide di importanza internazionale presenti in Sardegna \u00e8 completata dallo stagno di Sale 'e Porcus e dallo stagno di Molentargius, quest'ultimo compreso nell'omonimo parco naturale regionale.\nMonumenti naturali.\nNumerose sono le formazioni classificate come monumenti naturali per la specificit\u00e0 sotto l'aspetto geologico o botanico e paesaggistico.\nI siti istituiti con decreto dell'Assessorato regionale della difesa dell'ambiente della Regione Sardegna sono i seguenti:\nSolo alcuni tra i precedenti sono inclusi nell'elenco ufficiale delle aree protette del Ministero dell'ambiente e tutela del territorio e del mare.\nSono inoltre inclusi nel piano dei monumenti naturali dalla legge regionale 31/1989, ma non ancora istituiti, i seguenti siti:\nSiti di importanza comunitaria.\nSono inoltre presenti nella regione \"siti di rilevante importanza in ambito CEE riferiti alla regione biogeografica mediterranea\" o \"siti di interesse comunitario\" (SIC). Le localit\u00e0, definite siti di importanza comunitaria (SIC), sono state proposte sulla base del decreto ministeriale 25 marzo 2005, pubblicato sulla Gazzetta Ufficiale della Repubblica Italiana numero 157 dell'8 luglio 2005 e predisposto dal Ministero dell'Ambiente e della Tutela del Territorio e del Mare ai sensi della direttiva CEE."}
{"id": "429904", "revid": "729019", "url": "https://it.wikipedia.org/wiki?curid=429904", "title": "Battaglia del Guadalete", "text": "La battaglia del Guadalete, anche nota come battaglia del Rio Barbate o battaglia della laguna di La Janda, fu combattuta il 19 luglio 711 nei pressi del fiume Guadalete, nella Betica (Andalusia, Spagna), tra l'esercito dei Visigoti guidato da re Rodrigo e le forze arabo-berbere comandate da \u1e6c\u0101riq b. Ziy\u0101d nel quadro della conquista islamica della penisola iberica. La sconfitta e morte di Rodrigo pose fine al dominio visigoto in Spagna e segn\u00f2 l'inizio della conquista araba.\nBattaglia.\nSecondo quanto riportano le fonti storiche e cronachistiche a nostra disposizione, \u1e6c\u0101riq sarebbe stato agli ordini di M\u016bs\u0101 ibn Nu\u1e63ayr, governatore (\"wali\") di Qayrawan (Nordafrica, o Ifriqiya), il quale, d'intesa col conte di Ceuta Giuliano (secondo altre fonti esarca di Septem/Ceuta), governatore e vassallo di re Rodrigo ma complice del detronizzato re Witiza, avrebbe pianificato l'invasione della Penisola Iberica, traversando pertanto lo Stretto di Gibilterra (dall'arabo \"Jabal al-\u1e6c\u0101riq\", \"il Monte di \u1e6c\u0101riq\") nella notte fra il 27 e il 28 aprile 711.\nLe antiche cronache, come di consueto, sopravvalutano eccessivamente il numero degli effettivi di ambo le parti che presero parte alla battaglia, giungendo fino a parlare di 100.000 soldati da parte musulmana. \u00c8 assai probabile che T\u0101riq sbarcasse a \u1e6car\u012bfa con 7.000 fanti berberi, raggiungendo Carteya (Cadice) e quindi Algeciras, respingendo l'attacco sferratogli da Bancho o Sancho, cognato di Rodrigo, che gli si era fatto incontro.\nMentre tutto ci\u00f2 avveniva, il re visigoto si stava scontrando nel nord della Penisola Iberica con i Baschi a Pamplona. La notizia lo raggiunse solo 2 o 3 settimane pi\u00f9 tardi. La crisi che minava il regno visigoto in quegli anni fatidici, con continui complotti e guerre fratricide all'interno della nobilt\u00e0 per impadronirsi del trono limitarono considerevolmente i margini di manovra di Rodrigo al momento di reclutare un esercito col quale far fronte all'invasione, obbligandolo ad accettare l'interessata offerta dei sostenitori del suo avversario Witiza, senza capire quale tradimento si stava per perpetrare da parte di costoro. Sia come sia, pot\u00e9 organizzare affrettatamente uno stuolo armato a Cordova di 40.000 uomini e partire per affrontare T\u0101riq.\nL'urto ebbe luogo al Wadi Lakka, nell'attuale regione di Cadice, malgrado vi siano storici che situano il luogo dello scontro nelle vicinanze del fiume Barbate, sulla sponda del Guadarranque o a Medina-Sidonia. Durante due giorni entrambe le parti si saggiarono in cruente scaramucce. Una volta avviatasi la battaglia, i figli di Witiza e i loro sostenitori seminarono la discordia all'interno dei ranghi di Rodrigo, tradendolo e ritirandosi, lasciando cos\u00ec esposti i fianchi del suo esercito, atterrendo i sostenitori del monarca. Il centro dell'esercito di Rodrigo resist\u00e9 quanto gli fu possibile ma alla fine cedette.\nLa distruzione della forza visigota per l'inganno di Witiza, la totale ignoranza del modo di combattere arabo-berbero e la probabile morte di Rodrigo (che una tradizione vuole invece solo ferito, sia pur gravemente, tanto da morire qualche giorno dopo in una localit\u00e0 tenuta segreta) spalanc\u00f2 a T\u0101riq le porte del regno, consentendogli di impadronirsi di Toledo nel 714. Indifesa a causa della fuga di Rodrigo e del suo seguito, compresi gli \"spatari\" della sua guardia regia, la citt\u00e0 non oppose resistenza.\nConseguenze.\nLa fulminea avanzata musulmana \u00e8 stata in seguito motivata dallo sconcerto provocato nelle file visigote dalla schiacciante rotta dell'esercito regio e dalla morte del monarca, incrementato dalla rapida caduta della capitale che non procedette all'elezione di un nuovo re e ad organizzare la resistenza. I congiurati erano ben lungi dal supporre che la loro richiesta d'aiuto ai musulmani per recuperare il trono sarebbe costata loro tanto cara e dal capire quali fossero le vere intenzioni di conquista dei musulmani.\nNello sviluppo degli eventi che seguirono tali fatti, numerosi furono i fattori propiziatori dell'affermazione islamica, come il gran numero di scontenti che si unirono alle forze dell'invasore che usufru\u00ec della collaborazione della popolazione iberico-romana - che non aveva alcun diritto di partecipare al governo visigoto (salvo a quello della Chiesa) e che vedeva nel nuovo invasore un possibile alleato contro i Germanici. Si parla anche dell'aiuto della popolazione ebraica la quale era stata perseguitata e minacciata di espulsione dalla monarchia cristiana visigota e da gran parte del resto della popolazione che non solo non oppose resistenza ma, esasperata dalle continue carestie ed epidemie, era desiderosa di stabilit\u00e0 politica.\nQualche tempo dopo M\u016bs\u0101 ibn Nu\u1e63ayr, (forse ingelosito dal successo di T\u0101riq, che era un suo \"mawl\u0101\") sbarc\u00f2 a sua volta ad Algeciras al comando di 18.000 Arabi che rafforzarono il contingente di T\u0101riq, proseguendo nell'occupazione delle terre iberiche arrivando fino ai territori confinanti con le valli dell'Ebro, delle Asturie e della Galizia, non \u00e8 chiaro se vi fosse anche l'intento di raggiungere i Pirenei per poi invadere il resto d'Europa attraversando il Regno franco merovingio. A questa corrente si ricollega il mito di Pelagio, nobile visigoto delle Asturie precursore della Reconquista che con la battaglia di Covadonga interpreta bene i desideri successivi dei cristiani spagnoli, i quali si riferivano a un incorrotto e pugnace nucleo gotico, in grado pi\u00f9 tardi di destinare la Spagna a destini assai pi\u00f9 radiosi."}
{"id": "429922", "revid": "125658058", "url": "https://it.wikipedia.org/wiki?curid=429922", "title": "Le profezie della monaca di Dresda", "text": "Le profezie della monaca di Dresda \u00e8 un libro di Renzo Baschera che analizza alcuni presunti manoscritti, ritrovati all'inizio del XIX secolo, contenenti alcune profezie sugli ultimi papi, sulle grandi dinastie europee, sul progresso tecnico, su alcuni catastrofi \ndisastri e sulla fine dei tempi, attraverso un arco di tempo che va dalla fine del XVII secolo alla fine del XXX secolo.\nDubbi sull'esistenza della Monaca di Dresda.\nTutte le notizie sull'esistenza della cosiddetta Monaca di Dresda derivano dai libri di Renzo Baschera. Nessun'altra fonte storica ne fa cenno, il che fa fortemente dubitare che sia mai realmente esistita. Anche l'abate Nicolas Holb, che ne avrebbe scritto nel 1808, esiste solo nei libri di Renzo Baschera.\nDato che l'autore non fornisce alcuna informazione che possa permettere la consultazione di questi documenti da parte di altri studiosi e neppure indica in quale archivio o biblioteca pubblica o privata si trovino, si pu\u00f2 ritenere che la monaca di Dresda sia un personaggio fittizio e che il \"saggio\" di Baschera sia semplicemente un romanzo.\nStruttura del libro.\nIntroduzione.\n\"Le profezie della monaca di Dresda\" inizia con una presentazione nella quale sono esposte le poche notizie storiche sull'origine dei manoscritti profetici. Questi scritti furono nominati per la prima volta da un certo abate Nicolas Holb nel 1808 a Vienna. L'autrice dei manoscritti, pervenuti sotto forma di lettere, era una monaca e chiaroveggente tedesca di cui non si conosce il nome esatto; si sa solo che era \"una pia religiosa nata a Dresda nel 1680 e morta nel 1706... il suo convento si trovava sulle rive dell'Elba\".\nAlcune delle lettere sono scritte in tedesco, altre in latino e altre in entrambe le lingue; questo risulta sorprendente, soprattutto se si considerano le umili origini della monaca, che si ritiene essere stata analfabeta.\nNella terza edizione del saggio l'autore aggiunge una premessa nella quale si spinge a interpretare gli eventi contemporanei (1986) alla luce degli scritti della monaca, aspettandosi il compimento delle predizioni entro la fine del XX secolo.\nAnalisi delle lettere.\nNella parte centrale del saggio l'autore analizza i documenti di cui \u00e8 in possesso; si tratta di trentuno lettere dirette a personaggi vissuti tra la fine del XVII secolo e l'inizio del XVIII, alcune in buono stato, altre molto rovinate e altre ancora ricopiate. Le analisi sono divise in tre gruppi:\nNelle lettere indirizzate ai personaggi storici sono predetti alcuni eventi principali che sarebbero accaduti a loro stessi e in seguito anche alla loro discendenza o alla loro nazione. Nelle lettere indirizzate agli altri religiosi sono invece predetti eventi di carattere generale che riguardano alcuni sviluppi storici, alcuni disastri e qualche progresso tecnico. Le lettere della monaca di Dresda profetizzano eventi che attraversano un arco di tempo che va dalla fine del XVII secolo alla fine del XXX secolo.\nConclusione.\nIl saggio si chiude con una rapida analisi di un aspetto peculiare: le lettere parlano quasi tutte di una voce che suggerisce alla monaca ci\u00f2 che deve scrivere.\nAll'inizio il rapporto della monaca con questa voce \u00e8 distaccato, come accade per la maggior parte dei chiaroveggenti; successivamente, a differenza di altri che mantengono il distacco in tutte le loro visioni, la donna accetta sempre pi\u00f9 la presenza di quella che nelle ultime lettere diventa la \"soave voce\", anche quando preannuncia eventi disastrosi.\nLe profezie.\nLe profezie sul papato e sulla chiesa cattolica.\nSecondo l'autore, e similmente alla profezia di Malachia, anche la monaca di Dresda d\u00e0 un motto, limitandosi agli ultimi undici papi:\nL'autore fa notare che il nome scelto da alcuni papi \u00e8 collegato al segno profetizzato nel motto.\nL'autore fa anche notare un collegamento tra il colore dei cavalli, riconducibile al simbolo dei Cavalieri dell'Apocalisse, e il periodo storico in cui ha vissuto il papa:\nNella lettera a Federico I di Prussia la monaca predice che \"l'ultimo Pietro giunger\u00e0 dalla tua terra\"; la Prussia \u00e8 una regione storica oggi compresa tra i confini della Lituania, della Russia, della Polonia e della Germania.\nLe profezie su casa Savoia.\nNella lettera a Vittorio Amedeo II di Savoia la veggente tedesca fa alcune profezie su casa Savoia; la lettera \u00e8 divisa in tre parti: nella prima parte la monaca ammonisce il duca per la sua condotta ed \u00e8 pi\u00f9 un componimento morale che una profezia. Nella seconda parte sono contenute le profezie sul duca stesso: gi\u00e0 dall'incipit, la monaca si rivolge a Vittorio Amedeo II chiamandolo \"futuro re\", in quanto sarebbe di l\u00ec a poco diventato re di un'isola (la Sicilia, cosa realmente avvenuta nel 1713), poi re di un'altra isola (la Sardegna, avvenuta nel 1720) e infine re delle montagne (cosa che invece non si verific\u00f2).\nNella terza parte della lettera sono contenute le profezie su casa Savoia. Il regno dei Savoia \u00e8 paragonato a una carrozza e ogni re \u00e8 rappresentato da un cavallo; le carrozze in realt\u00e0 sono due: otto cavalli avrebbero trainato la carrozza pi\u00f9 piccola (ossia il Regno di Sardegna) e cinque cavalli avrebbero trainato la carrozza pi\u00f9 grande (ossia il Regno d'Italia). Ad oggi, i regnanti di casa Savoia sono stati in totale undici: di questi, otto sono stati re di Sardegna, da Vittorio Amedeo II a Vittorio Emanuele II, e quattro sono stati Re d'Italia, da Vittorio Emanuele II a Umberto II; quindi, secondo l'autore, i conti tornano se si conta due volte Vittorio Emanuele II, che fu sia re di Sardegna che re d'Italia. La monaca predice che tra il quarto e il quinto \"cavallo della carrozza grande\" (ossia tra il quarto e quinto re d'Italia) ci sarebbe stata una pausa, in cui la carrozza sarebbe stata guidata dai \"morelli\", cosa che l'autore interpreta come un governo repubblicano o oligarchico; secondo l'interpretazione di questa profezia data da Baschera, l'Italia si troverebbe ora in questo momento di pausa e ci potrebbe essere in futuro un quinto re d'Italia, dodicesimo e ultimo re di casa Savoia, rappresentato da un cavallo con la croce bianca che dovrebbe regnare per breve tempo.\nLa monaca d\u00e0 un'indicazione sulla durata sia del Regno di Sardegna sia del Regno d'Italia, prima della pausa repubblicana: il primo avrebbe avuto una durata pari a dodici volte dodici anni (dur\u00f2 in realt\u00e0 141 anni ossia tre anni in meno) mentre il secondo avrebbe avuto una durata pari \"agli anni capovolti\" del primo re d'Italia (il quale mor\u00ec all'et\u00e0 di quasi 58 anni e il regno dur\u00f2 poco pi\u00f9 85 anni). La monaca prevede anche come sarebbero morti i cinque re d'Italia di casa Savoia:\nquindi, secondo l'interpretazione dell'autore, anche il profetizzato quinto e ultimo re d'Italia di casa Savoia dovrebbe morire in esilio, di morte naturale.\nAltre opere.\nSullo stesso argomento, Baschera scrisse anche un altro libro:"}
{"id": "429932", "revid": "919135", "url": "https://it.wikipedia.org/wiki?curid=429932", "title": "Superficie di Riemann", "text": "In matematica e in particolare in analisi complessa una superficie di Riemann, dal matematico Bernhard Riemann, \u00e8 una variet\u00e0 complessa uno-dimensionale. In altre parole, si tratta di una superficie, modellata per\u00f2 localmente con aperti del piano complesso formula_1. \nNonostante la superficie sia fatta localmente come un aperto di un piano, la sua\ntopologia globale pu\u00f2 essere abbastanza differente. Per esempio, pu\u00f2 avere l'aspetto di una sfera, di un toro o di una superficie di genere pi\u00f9 alto.\nDefinizione.\nUna superficie di Riemann formula_2 \u00e8 una variet\u00e0 topologica connessa, di Hausdorff, bidimensionale, a base numerabile, dotata di una \"struttura complessa\". La struttura complessa \u00e8 data dalla presenza di un \"atlante complesso\": si tratta di un ricoprimento di formula_2 tramite aperti formula_4 e di omeomorfismi \na valori in aperti formula_6 appartenenti al piano complesso formula_7, i cui \"incollamenti\" siano olomorfi. Si chiede cio\u00e8 che, per ogni coppia formula_8 e formula_9 di aperti con intersezione non vuota, la funzione \nsia olomorfa.\nEsempi.\nEsempi basilari.\nOgni sottoinsieme aperto del piano complesso \u00e8 una superficie di Riemann. \nLa superficie di Riemann pi\u00f9 semplice che non \u00e8 sottoinsieme del piano complesso \u00e8 la sfera di Riemann.\nCurve algebriche.\nLo studio delle superfici di Riemann, iniziato nel XIX secolo, fu originariamente motivato dal fatto che una curva algebrica complessa che non presenta singolarit\u00e0 \u00e8 una superficie di Riemann.\nUna curva algebrica pu\u00f2 essere definita ad esempio come luogo di zeri di un polinomio con due variabili (una curva in formula_12), del tipo\noppure di un polinomio omogeneo in 3 variabili (curva nel piano proiettivo complesso), del tipo\nIl fatto che non presenti singolarit\u00e0 si traduce in questo caso nella condizione che le derivate parziali non siano mai contemporaneamente nulle.\nQuozienti.\nSe formula_15 \u00e8 un gruppo di biolomorfismi di una superficie di Riemann formula_2, che agisce in modo libero e propriamente discontinuo, lo spazio quoziente formula_17 \u00e8 una superficie di Riemann e la proiezione formula_18 \u00e8 un rivestimento.\nAd esempio, formula_15 pu\u00f2 essere un gruppo di traslazioni del piano complesso. Se formula_15 \u00e8 il gruppo generato da una singola traslazione, lo spazio quoziente \u00e8 omeomorfo ad una corona circolare aperta, se \u00e8 generato da due traslazioni indipendenti, ad esempio\ndove formula_22 \u00e8 un numero complesso non reale (ad esempio formula_23), lo spazio quoziente \u00e8 omeomorfo ad un toro. Bench\u00e9 la topologia non dipenda dalla scelta di formula_22 (\u00e8 sempre un toro), la struttura complessa cambia per\u00f2 sensibilmente al variare di formula_25.\nPropriet\u00e0.\nOrientabilit\u00e0.\nUna superficie di Riemann \u00e8 orientabile. Quindi non pu\u00f2 essere ad esempio una bottiglia di Klein o un nastro di M\u00f6bius. Questo perch\u00e9 le funzioni di transizione formula_26 sono olomorfe, e quindi hanno tutte Jacobiano positivo e preservano l'orientazione.\nStruttura conforme.\nUna superficie di Riemann \u00e8 dotata di una \"struttura conforme\": \u00e8 presente cio\u00e8 la nozione di angolo (fra due curve reali nella superficie che si intersecano in un punto), pur non essendo presente quella di distanza fra punti.\nMappe.\nFunzioni olomorfe.\nCome in altri ambiti della geometria, la categoria delle superfici di Riemann ha i suoi morfismi. Una funzione \nfra due superfici di Riemann \u00e8 olomorfa se \u00e8 tale letta su ogni carta. Pi\u00f9 precisamente, se formula_28 \u00e8 una carta per formula_29 e formula_30 \u00e8 una carta per formula_31, la funzione formula_32 \u00e8 olomorfa nell'aperto in cui \u00e8 definita.\nBiolomorfismi.\nUn biolomorfismo fra superfici di Riemann \u00e8 una funzione olomorfa biiettiva. Teoremi generali di analisi complessa garantiscono che in questo caso anche la funzione inversa \u00e8 olomorfa.\nIl biolomorfismo gioca quindi il ruolo dell'isomorfismo nella categoria delle superfici di Riemann. Due superfici di Riemann sono \"intrinsecamente differenti\" quanto non vi \u00e8 un biolomorfismo fra queste. Due superfici di Riemann biolomorfe sono necessariamente omeomorfe, ma non \u00e8 vero il contrario: i tori descritti sopra dipendenti da un parametro formula_33 forniscono al variare del parametro molti esempi di superfici omeomorfe ma non biolomorfe.\nUniformizzazione e geometria.\nIl teorema di uniformizzazione di Riemann, dimostrato da Riemann nel XIX secolo, \u00e8 un importante risultato che fornisce una descrizione completa della topologia delle superfici di Riemann, e una descrizione equivalente in termini di metrica e curvatura.\nIl teorema asserisce che ogni superficie di Riemann connessa ammette una metrica riemanniana completa con curvatura costante 1, 0 oppure -1, che induce sulla superficie la stessa struttura conforme (cio\u00e8 gli stessi angoli) della struttura complessa originaria. Una superficie con curvatura 1, 0 e -1 \u00e8 detta rispettivamente ellittica, piatta e iperbolica. La suddivisione in superfici di questi tre tipi \u00e8 molto netta ed \u00e8 determinata dalla topologia della superficie: ad esempio, una superficie compatta \u00e8 ellittica, piatta o iperbolica se la sua caratteristica di Eulero \u00e8 rispettivamente positiva, nulla o negativa.\nSuperfici semplicemente connesse.\nEsistono solo tre superfici di Riemann semplicemente connesse a meno di biolomorfismo. Queste sono il piano complesso formula_1, la sfera di Riemann formula_35 ed il disco aperto\nQueste tre superfici non sono affettivamente biolomorfe: la sfera di Riemann non \u00e8 neppure omeomorfa alle altre due superfici, mentre il piano ed il disco sono omeomorfi ma non biolomorfi. Un biolomorfismo dal piano sul disco infatti sarebbe una funzione olomorfa non costante con modulo limitato, e quindi contraddirebbe il teorema di Liouville.\nLa sfera ed il piano con le loro usuali metriche complete hanno curvatura 1 e 0. Il disco, con la usuale metrica piatta, non \u00e8 per\u00f2 completo: ammette per\u00f2 una metrica completa e di curvatura -1; il disco con questa metrica \u00e8 detto disco di Poincar\u00e9.\nEsistenza di strutture complesse.\nOgni superficie orientabile astratta, cio\u00e8 ogni variet\u00e0 topologica di Hausdorff di dimensione 2, ammette almeno una struttura complessa. \nRivestimento universale.\nIl rivestimento universale di una superficie di Riemann formula_2 \u00e8 una superficie di Riemann formula_17 semplicemente connessa, ed \u00e8 quindi la sfera, il piano oppure il disco. La superficie formula_2 \u00e8 quindi ottenuta come spazio quoziente di formula_17 tramite un gruppo formula_15 di biolomorfismi che agisce su formula_17 in modo libero (cio\u00e8 ciascun biolomorfismo non ha punti fissi) e propriamente discontinuo.\nSfera.\nI biolomorfismi della sfera sono esattamente le trasformazioni di M\u00f6bius. Una trasformazione di M\u00f6bius ha sempre almeno un punto fisso, e quindi la sfera non ha quozienti.\nPiano.\nI biolomorfismi del piano complesso sono le traslazioni. I gruppi di traslazioni che agiscono in modo propriamente discontinuo hanno uno o due generatori, sono isomorfi a formula_43 oppure formula_44, e danno luogo rispettivamente ad una superficie di Riemann che \u00e8 topologicamente una corona circolare oppure un toro. La struttura complessa dipende dal tipo di traslazioni (il toro ammette una infinit\u00e0 di strutture diverse, dipendenti in modo continuo dalle traslazioni scelte).\nLe traslazioni sono anche isometrie rispetto alla metrica piatta del piano. Quindi la superficie quoziente ha anch'essa una metrica piatta, conforme con la struttura complessa iniziale.\nDisco.\nUn gruppo di biolomorfismi del disco che agisce in modo libero e propriamente discontinuo \u00e8 detto un gruppo fuchsiano. Esistono molti gruppi fuchsiani, ed il loro studio \u00e8 un ramo importante della geometria moderna. Tramite i loro quozienti, si ottengono tutte le superfici compatte aventi caratteristica di Eulero negativa, cio\u00e8 aventi genere maggiore di uno.\nCome per il piano, ogni biolomorfismo del disco risulta essere una isometria per la metrica iperbolica, la metrica di Poincar\u00e9. Per questo anche la superficie quoziente ha una metrica iperbolica completa, conforme alla struttura complessa iniziale.\nSuperfici di tipo finito.\nUna superficie di tipo finito \u00e8 una superficie ottenuta topologicamente rimuovendo un numero finito formula_45 di punti da una superficie compatta. Topologicamente, una tale superficie \u00e8 determinata da formula_45 e dal genere formula_47 della superficie compatta. \nPer le superfici di tipo finito \u00e8 definita la caratteristica di Eulero. Questa \u00e8 \nEscludendo il caso formula_49, per quanto scritto sopra, una tale superficie \u00e8 ellittica se formula_50, piatta se formula_51 e iperbolica se formula_52. Ad esempio, la superficie compatta di genere 2 e la sfera con 3 punti rimossi sono iperboliche (hanno rispettivamente formula_53 e formula_54."}
{"id": "429955", "revid": "2043251", "url": "https://it.wikipedia.org/wiki?curid=429955", "title": "Prosdocimo di Padova", "text": "Secondo la tradizione, sarebbe vissuto nel I secolo, sarebbe stato discepolo di san Pietro apostolo da cui sarebbe stato consacrato vescovo; avrebbe convertito al Cristianesimo gli abitanti della Sabina e di Rieti (della cui diocesi \u00e8 considerato il Fondatore), dopodich\u00e9 si sarebbe diretto in Veneto. \nDiventato il primo vescovo di Padova, sarebbe morto in tarda et\u00e0 attorno all'anno 100.\nLe sue spoglie sono venerate nel sacello a lui dedicato, una delle pi\u00f9 antiche costruzioni della citt\u00e0 presso la Basilica di Santa Giustina a Padova. \u00c8 patrono di Padova con sant'Antonio, santa Giustina e san Daniele.\nTradizione.\nLa tradizione cristiana lo vuole primo vescovo della citt\u00e0 di Padova. Secondo la tradizione, Prosdocimo sarebbe stato il secondo evangelizzatore della diocesi di Belluno, dopo sant'Ermagora, primo vescovo di Aquileia e discepolo di san Marco evangelista. La tradizione vorrebbe anche vedere in san Prosdocimo il primo evangelizzatore di Feltre. \nTracce del suo passaggio si hanno anche nell'alto vicentino dove, sempre per tradizione, la sua predicazione ha convertito le genti della Val Leogra e l'insediamento della prima chiesa locale in quel di Pievebelvicino (VI) al posto dell'esistente tempio dedicato a Diana dea della caccia.\nDal suo nome si deduce che era di origine elleniche: il nome Prosdocimo significa \"l'atteso\" in greco. Poche e tardive sono le testimonianze scritte di questo vescovo, riportate in testi agiografici pittoreschi. Le tardive fonti scritte sono anche dovute al fatto che Padova in epoca longobarda venne completamente rasa al suolo e impieg\u00f2 molto tempo prima di riprendersi. Questo evento non riusc\u00ec comunque a cancellare dalla memoria dei credenti il suo primo vescovo. \nLa tradizione lo vuole instancabile battezzatore: l'iconografia del XV secolo lo raffigura con il pastorale e con una brocca, simbolo di quel sacramento. Prosdocimo non sub\u00ec il martirio ma mor\u00ec in tarda et\u00e0, amato dalla sua gente e venerato come santo confessore.\nCulto di san Prosdocimo a Rieti.\nProsdocimo avrebbe convertito gli abitanti di Rieti al Cristianesimo e sarebbe stato il fondatore della diocesi. Il culto di san Prosdocimo \u00e8 ricordato dalla Chiesa cattolica nella diocesi di Rieti il 7 novembre, come attesta il calendario diocesano di Rieti.\nNel duomo di Rieti \u00e8 raffigurato in una statua situata in una delle quattro nicchie del vestibolo alla cappella di Santa Barbara.\nNel Medioevo la citt\u00e0 di Rieti coni\u00f2 delle monete con l'immagine di San Prosdocimo; si \u00e8 pertanto ipotizzato che egli avesse in qualche modo contribuito all'evangelizzazione del territorio reatino, ma l'ipotesi \u00e8 rigettata dalla storiografia moderna, poich\u00e9 mancano altre prove a sostegno."}
{"id": "429972", "revid": "17351", "url": "https://it.wikipedia.org/wiki?curid=429972", "title": "Chance-Vought F4U Corsair", "text": ""}
{"id": "429977", "revid": "86599", "url": "https://it.wikipedia.org/wiki?curid=429977", "title": "Cratere Chr\u00e9tien", "text": "Chr\u00e9tien \u00e8 un cratere lunare di 98,63 km situato nella parte sud-occidentale della faccia nascosta della Luna, a sud del Mare Ingenii, uno dei pochi mari presenti in questo emisfero. Chr\u00e9tien si trova a met\u00e0 strada tra i crateri Garavito, ad ovest-nord-ovest, e Oresme, a est-nord-est, entrambi pi\u00f9 piccoli del cratere centrale.\nLa principale caratteristica di questo cratere \u00e8 la bassa albedo del suo interno, simile a quella del Mare Ingenii, pi\u00f9 a nord. Il cratere satellite Chr\u00e9tien C, \u00e8 irregolare e condivide il bordo nord-est, sottile e rettilineo, del cratere principale. Anche questo piccolo cratere \u00e8 coperto di lava basaltica. Il bordo esterno di Chr\u00e9tien \u00e8 di forma irregolare, con numerosi crateri satelliti che ne alterano la forma, piegandola verso l'interno. I maggiori sono Chr\u00e9tien S a sud-ovest e Chr\u00e9tien W a nord-ovest.\nIl bordo settentrionale ha una frattura che mette in comunicazione il pianoro interno con una pianura irregolare, coperta dalla stessa colata che riveste l'interno. Verso sud, il bordo interno forma una terrazzatura ampia ed irregolare, mentre il margine \u00e8 rigonfio verso mezzogiorno.\nIl cratere \u00e8 dedicato all'astronomo francese Henri Chr\u00e9tien.\nCrateri correlati.\nAlcuni crateri minori situati in prossimit\u00e0 di Chr\u00e9tien sono convenzionalmente identificati, sulle mappe lunari, attraverso una lettera associata al nome."}
{"id": "429996", "revid": "1318658", "url": "https://it.wikipedia.org/wiki?curid=429996", "title": "Arrondissement di Belley", "text": "L\"arrondissement\" di Belley \u00e8 un \"arrondissement\" dipartimentale della Francia situato nel dipartimento dell'Ain, nella regione dell'Alvernia-Rodano-Alpi.\nStoria.\nFu creato nel 1800, sulla base dei preesistenti distretti.\nComposizione.\nL\"arrondissement\" \u00e8 composto da 107 comuni raggruppati in 9 cantoni:"}
{"id": "430049", "revid": "290948", "url": "https://it.wikipedia.org/wiki?curid=430049", "title": "Mosca (zoologia)", "text": "Mosca \u00e8 il nome comune con cui si indica un generico insetto dell'ordine dei Ditteri che nell'immaginario collettivo presenta alcune caratteristiche di ordine morfologico ed etologico. L'uso di questo nome fa riferimento, in contesti differenti, a diverse accezioni e non \u00e8 possibile indicare una rigorosa definizione del nome comune su base esclusivamente tassonomica.\nSecondo un'analisi statistica di ScienceAlert del 28 febbraio 2018, dal titolo \"Deadliest creatures worldwide by annual number of human deaths as of 2018\", le mosche sono tra gli animali che ogni anno provocano maggiori morti umane. Precisamente le mosche si trovano al settimo posto, dopo le zanzare, gli stessi esseri umani, i serpenti, i cani, le lumache e le cimici. Tali morti sono in particolare da ricondurre alla malattia del sonno, causata dalla mosca tze tze.\nAntonomasia.\nPer antonomasia si associa il nome di \"mosca\" alla \"mosca domestica\" (\"Musca domestica\"), dittero cosmopolita e ubiquitario, comune in tutti gli ambienti frequentati dall'uomo, aperti o chiusi. La stretta relazione di commensalismo che lega la mosca domestica all'uomo ne rende familiare sia l'aspetto esteriore sia il comportamento. Per estensione si tende spesso ad associare il termine \"mosca\" a qualsiasi dittero che pi\u00f9 o meno vagamente possa ricordare la mosca domestica nel comportamento e soprattutto nell'aspetto.\nAccezione comune.\nNel linguaggio comune l'uso appropriato del termine \u00e8 correlato alla capacit\u00e0 di percepire in modo consapevole le differenze morfologiche ed etologiche che intercorrono tra la mosca domestica e un qualsiasi altro dittero. Gli stessi esperti, almeno nel linguaggio informale, indicano con il nome di mosca non solo la specie \"Musca domestica\", ma anche le specie del genere \"Musca\" e per estensione quelle della famiglia Muscidae. L'uso frequente di questa estensione fra gli specialisti comporta la necessit\u00e0 di aggiungere l'aggettivo \"domestico\" quando in genere si fa specifico riferimento alla \"M. domestica\".\nNei profani la capacit\u00e0 di percepire le specificit\u00e0 morfologiche ed etologiche nell'ambito dei ditteri si riduce e aumentano perci\u00f2 i contesti in cui il termine \"mosca\" \u00e8 usato in senso esteso e pi\u00f9 o meno inappropriato, fino a comprendere tutti i ditteri che per vaga somiglianza e per dimensioni ricordano la mosca domestica. A rigore in questi casi il termine \u00e8 sinonimo di \"dittero muscoide\" e fa riferimento ad un qualsiasi dittero che nell'immediata percezione non \u00e8 riconducibile ad una zanzara o ad un moscerino o che comunque non presenta particolari specificit\u00e0 morfologiche. Per esempio la percezione di una marcata differenza delle dimensioni comporta l'uso comune del termine moscone per indicare i ditteri muscoidi di grandi dimensioni, come i Sarcofagidi, e l'uso comune del termine moscerino per indicare non solo i Nematoceri, ma anche i ditteri muscoidi di piccole dimensioni come per esempio i Drosofilidi. La percezione di marcate differenze nella pigmentazione comporta differenti approcci. Per esempio l'aposematismo e l'etologia che caratterizzano i Sirfidi difficilmente li porta ad essere associati alla mosca propriamente detta, pur avendo molte specie un aspetto muscoide, poich\u00e9 ad un'osservazione non attenta sono facilmente scambiati dagli inesperti per imenotteri apoidei. Al contrario nel caso delle \"Lucilia\" (Diptera: Calliphoridae), la percezione della morfologia prevale su quella cromatica nonostante i caratteristici colori metallici le rendano facilmente riconoscibili; infatti questi insetti sono associati alle mosche e nel linguaggio comune ci si limita per lo pi\u00f9 ad aggiungere un aggettivo che specifica il colore.\nAspetto muscoide.\nIn generale i principali caratteri che possono identificarsi nell'aspetto muscoide e che associano un dittero alla mosca domestica sono i seguenti:\nAlla percezione delle caratteristiche morfologiche possono eventualmente aggiungersi alcuni aspetti etologici, tra cui l'abilit\u00e0 nel volo, l'emissione del ronzio, la capacit\u00e0 di camminare su qualsiasi superficie, anche il vetro, indipendentemente dall'orientamento, la molestia, la frequentazione di particolari ambienti.\nAccezioni specifiche.\nNel linguaggio comune e nel linguaggio tecnico informale si associa al sostantivo \"mosca\" un aggettivo o una locuzione per far riferimento ad una specie o ad un gruppo di specie simili, generalmente caratterizzate da specifici comportamenti, spesso delle larve. In questi casi l'adozione del termine mosca prescinde dalla distanza filogenetica che intercorre fra il dittero in questione e la mosca domestica. In genere il termine \u00e8 comunque applicato ad un dittero del sottordine dei Brachiceri, ma esistono casi in cui si applica anche ad insetti appartenenti ad altri ordini.\nNel caso di ditteri brachiceri, la locuzione \u00e8 spesso sostituita dal semplice sostantivo (\"mosca\") quando il riferimento non lascia alcun dubbio. Per esempio in una conversazione o un testo che trattano della \"mosca delle olive\", si pu\u00f2 usare spesso il semplice nome \"mosca\" per fare riferimento alla specie \"Bactrocera oleae\" senza alcuna ambiguit\u00e0.\nNella seguente tabella sono riportati alcuni esempi di accezioni specifiche del termine \"mosca\".\nLa mosca nella cultura.\nIn araldica l'insistenza tipica della mosca nel molestare gli altri esseri \u00e8 stata sublimata in tenacia in battaglia e con tale significato compare come elemento decorativo dei blasoni. La mosca araldica \u00e8 generalmente rappresentata rampante, ovvero con la testa rivolta verso l'alto.\nIn astronomia la Mosca \u00e8 una delle dodici costellazioni introdotte da Petrus Plancius nel XVI secolo. Originariamente rappresentava un'ape verso cui il Camaleonte protendeva la propria lingua. Nel XVIII secolo Nicolas Louis de Lacaille la ribattezz\u00f2 \"Mosca Australe\". L'aggettivo cadde in disuso quando fu soppressa la costellazione della Mosca Boreale.\nLa piccolezza.\nLa mosca, in quanto insetto di minuscole dimensioni, viene talvolta impiegata in denominazioni metaforiche che fanno allusione alla piccolezza e/o alla leggerezza.\nIn ambito biologico \"uccello-mosca\" \u00e8 una denominazione corrente dei colibr\u00ec, una famiglia di uccelli dalle dimensioni estremamente ridotte; il colibr\u00ec di Elena \"Mellisuga helenae\", che ne fa parte, \u00e8 il pi\u00f9 piccolo uccello vivente. Analogamente nella boxe la categoria dei pesi mosca \u00e8 quella col limite di peso pi\u00f9 basso, almeno nella European Boxing Union.\nReligione.\nBelzeb\u00f9, il nome di una divinit\u00e0 filistea adorata in epoca biblica nella citt\u00e0 di Ekron, significa letteralmente \"Signore delle Mosche\".\nLetteratura.\nLa mosca e i ditteri in generale sono insetti che hanno avuto da sempre una particolare presenza in letteratura.\nNumerose sono le opere che contengono questo animale menzionato nel titolo e tantissimi sono quelle in cui questo dittero fa la propria apparizione nel testo. Luciano di Samosata, autore greco del II secolo d.C., scrisse un'operetta retorica intitolata \"Elogio della mosca\", che consiste in un encomio paradossale (paignion) in cui l'autore esalta le caratteristiche fisiche e persino morali dell'insetto. Ai giorni nostri sono numerose le intrusioni nelle pagine di letterati di tutto rispetto come Pirandello (\"La mosca\"), Sartre (\"Le mosche\", 1943), Camus, Simenon, William Golding (\"Il signore delle mosche\"). Inoltre nella celebre fiaba dei fratelli Grimm \"Sette in un colpo\", il sarto protagonista si vanta di aver ucciso sette mosche in un colpo solo facendo credere a tutti i personaggi che incontra che si tratti di uomini. Questo equivoco permette al protagonista di compiere le imprese pi\u00f9 temerarie che si possano immaginare.\nPittura.\nUn aneddoto di Giorgio Vasari sulla giovinezza del pittore Giotto e sul suo carattere riguarda un curioso trompe-l'\u0153il: nell'aneddoto si narra che Giotto, ancora apprendista di Cimabue, dipinse su un'opera del maestro una mosca in modo cos\u00ec convincente da far s\u00ec che Cimabue cercasse di scacciarla.\nLeggende metropolitane.\nSecondo una leggenda metropolitana particolarmente diffusa nel nord Italia e non basata su ricerche scientifiche, affiggere un cartello con scritto in nero a caratteri grandi il numero 58 terrebbe lontano le mosche. Questa tesi si basa sulla presupposizione che l'insetto vedrebbe nel cartello il pericolo di una ragnatela, tenendosi quindi a distanza."}
{"id": "430070", "revid": "44627", "url": "https://it.wikipedia.org/wiki?curid=430070", "title": "Condizioni al contorno", "text": ""}
{"id": "430111", "revid": "56620", "url": "https://it.wikipedia.org/wiki?curid=430111", "title": "Gwrthefyr", "text": ""}
{"id": "430114", "revid": "1318658", "url": "https://it.wikipedia.org/wiki?curid=430114", "title": "Fodom", "text": ""}
{"id": "430119", "revid": "7381", "url": "https://it.wikipedia.org/wiki?curid=430119", "title": "Lingue neo-latine", "text": ""}
{"id": "430130", "revid": "121272619", "url": "https://it.wikipedia.org/wiki?curid=430130", "title": "Beatrix Kiddo", "text": "Beatrix Kiddo, nota anche come la Sposa (\"The Bride\") o Black Mamba, \u00e8 un personaggio fittizio cinematografico, protagonista dei due film \"\" diretti da Quentin Tarantino. \u00c8 interpretata da Uma Thurman.\nCreazione.\nSecondo quanto dichiarato da Uma Thurman, il personaggio \u00e8 stato creato durante le riprese di \"Pulp Fiction\": lei ha scelto il nome e Tarantino il cognome. L'attrice, per entrare nei panni del personaggio, ha rivelato di essere stata ispirata dall'interpretazione di Clint Eastwood ne \"Il buono, il brutto, il cattivo\".\nVicende del personaggio.\nL'addestramento nella Squadra Assassina delle Vipere Mortali.\nAll'et\u00e0 di circa vent'anni, Beatrix entra a far parte della squadra di killer nota come \"Squadra Assassina delle Vipere Mortali\" (\"S.A.V.M.\"), capeggiata da Bill Gunn. Nella \"S.A.V.M.\" assume il nome in codice di \"Black Mamba\". Durante la sua militanza nella \"S.A.V.M.\", diventa la fidanzata di Bill. Lo stesso Bill affida Beatrix a un leggendario maestro mandarino di arti marziali Pai Mei, inventore tra l'altro di una mossa letale nota come \"tecnica dell'esplosione del cuore con cinque colpi delle dita\", in grado di uccidere chiunque in pochi istanti. Beatrix trascorre un lungo periodo presso Pai Mei, diventando un'esperta di arti marziali.\nLa fuga a El Paso.\nTornata in seno alla \"S.A.V.M.\", Beatrix riprende la sua relazione con Bill. Durante una missione a Los Angeles, fa un test di gravidanza che risulta essere positivo. Nello stesso frangente subisce l'aggressione di una killer assoldata per ucciderla (Karen Kim), la quale rinuncia alla sua missione quando Beatrix le rivela la propria condizione:\nPer il bene del bambino, Beatrix decide di far credere a tutti che Karen Kim l'abbia uccisa, e si trasferisce a El Paso, in Texas, assumendo il falso nome di Arlene Machiavelli. Comincia a lavorare in un negozio di dischi, dove conosce un bravo ragazzo con cui decide di sposarsi.\nIl Massacro ai due pini.\nNel frattempo, Bill piange per mesi la presunta morte di Beatrix, prima di riuscire fortuitamente a rintracciarla. Essendo venuto a sapere che la donna \u00e8 incinta e si sta per sposare, Bill si presenta in chiesa durante una sessione di prove del matrimonio. Dopo un incontro apparentemente pacifico fra Bill e Beatrix, in cui Bill sembra rassicurarla sulle proprie intenzioni, l'intera \"S.A.V.M.\" fa irruzione nella chiesa e massacra tutti i presenti. Bill stesso spara un colpo in testa a Beatrix. L'eccidio viene denominato .\nQuando la polizia giunge sul luogo della strage, si scopre che Beatrix \u00e8 miracolosamente sopravvissuta, seppure in uno stato di coma vegetativo.\nIl risveglio dal coma.\nMentre Beatrix \u00e8 in coma in ospedale, Bill invia un altro membro della \"S.A.V.M.\", Elle Driver, a ucciderla. Tuttavia, lo stesso Bill interrompe la missione all'ultimo momento, in seguito a un ripensamento.\nIl coma di Beatrix dura quattro anni, durante i quali la donna subisce gli abusi sessuali da parte di un infermiere e dei suoi \"clienti\". Come rivelato da Buck, le ferite riportate da Beatrix a causa del pestaggio l'hanno privata della possibilit\u00e0 di ulteriori gravidanze. Proprio durante una di queste sessioni Beatrix riprende i sensi. Nonostante i muscoli in parte atrofizzati dal lungo periodo di coma, Beatrix uccide sia Buck che il suo cliente, e riesce a fuggire dall'ospedale sulla \"Pussy Wagon\", il furgone di Buck.\nRicordando il Massacro ai Due Pini e credendo di aver perso il bambino, Beatrix pianifica la propria vendetta, stabilendo di uccidere tutti i membri della \"S.A.V.M.\" (i quali nel frattempo hanno sciolto la squadra e preso diverse strade).\nLa Sposa contro O-Ren Ishii.\nLa prima vittima prescelta \u00e8 O-Ren Ishii, maestra di arti marziali e katana, e boss della Yakuza. Prima di affrontarla, Beatrix si reca a Okinawa da Hattori Hanz\u014d, un maestro della fabbricazione di spade tra cui quella di Bill. Hanzo, informato della missione di Beatrix, decide di appoggiarla, e oltre a forgiarle una spada, acconsente ad addestrarla personalmente.\nDurante il volo da Okinawa verso Tokyo, dove si trova O-Ren, Beatrix stende la lista delle persone che ha intenzione di uccidere, nell'ordine. La lista comprende tutti i membri della DVAS che avevano partecipato al massacro della chiesa, e risulta cos\u00ec composta:\nBeatrix trova O-Ren in un club di Tokyo, dove intraprende una battaglia con l'esercito personale della sua antagonista, gli \"88 Folli\" e con la guardia del corpo di O-Ren, Gogo Yubari. Dopo aver avuto la meglio massacrando tutti i suoi oppositori con la katana di Hanzo, Beatrix sfida finalmente a duello O-Ren, e la uccide. Cattura inoltre Sophie Fatale, braccio destro di O-Ren e associata a Bill, e la tortura per ottenere informazioni sugli altri membri della \"S.A.V.M.\". Dopo averla mutilata con la spada, Beatrix lascia libera Sophie, deliberatamente allo scopo di far sapere a Bill della propria missione di vendetta.\nLa Sposa contro Vernita Green.\nDopo aver ucciso O-Ren, la sposa si dirige a Pasadena per incontrare la sua seconda vittima prescelta, Vernita Green. Come Beatrix-Arlene, Vernita si \u00e8 creata una vita \"normale\", con un marito e una figlia. Beatrix si reca a casa di Vernita, e il loro incontro sfocia in un violento duello, interrotto solo momentaneamente dal rientro della figlia di Vernita, Nikki. La sposa promette a Vernita che non la uccider\u00e0 di fronte a sua figlia, ma la slealt\u00e0 dell'avversaria mette Beatrix alle strette, ed ella non riesce a mantenere la promessa. Prima di andarsene, Beatrix dice a Nikki:\nBudd Gunn.\nDopo aver ucciso Vernita Green, Beatrix si reca da Budd Gunn, fratello di Bill. Anche Budd si \u00e8 creato una nuova vita come buttafuori in un locale di basso livello. Budd riesce a cogliere Beatrix in contropiede, sparandole del sale grosso nel petto e poi addormentandola con una iniezione di sonnifero. Budd decide di eliminare Beatrix seppellendola viva, in una tomba a nome di \"Paula Schulz\". Inaspettatamente, grazie all'addestramento di kung fu ricevuto da Pai Mei, Beatrix riesce a sfondare la bara dall'interno e risalire in superficie.\nElle Driver.\nIl giorno dopo l'incontro fra Budd e Beatrix, Elle Driver raggiunge Budd per contrattare l'acquisto della Katana di Beatrix, in possesso di Budd, ma lo tradisce e lo uccide facendolo mordere da un mamba nero. Subito dopo viene per\u00f2 raggiunta da Beatrix. Durante il duello fra le due donne, Elle Driver confessa di aver ucciso Pai Mei perch\u00e9 questi le aveva cavato l'occhio destro come punizione per un insulto ricevuto. Lo scontro fra le due si conclude quando Beatrix strappa alla sua rivale anche l'occhio sinistro per vendicare il suo maestro a cui era molto affezionata. Rinunciando a ucciderla, Beatrix lascia Elle ad agonizzare nel camper di Budd in compagnia del mamba che si ritira spaventato non appena Beatrix gli passa vicino.\nBill.\nGiunta alla fine della propria lista, Beatrix finalmente trova Bill e si reca da lui. Qui scopre di non aver perso il bambino al Massacro dei Due Pini: trova infatti sua figlia B.B. in compagnia di suo padre Bill. Rimandando lo scontro finale con Bill, Beatrix si dedica prima alla bambina, che non aveva mai visto. Quando B.B. \u00e8 finalmente a letto, Bill spara a Beatrix un proiettile contenente un siero della verit\u00e0. Bill vuole sapere perch\u00e9 fosse sparita senza lasciare tracce e perch\u00e9, invece di seguire la sua indole di killer e vivere al suo fianco, avesse voluto adattarsi a una banale vita di venditrice di dischi. Al termine di questo confronto si giunge al combattimento, che in verit\u00e0 si conclude molto rapidamente: Beatrix usa infatti la \"tecnica dell'esplosione del cuore con cinque colpi delle dita\". Bill \u00e8 sorpreso e ammirato di scoprire che Beatrix sia stata prescelta da Pai Mei per imparare questa mossa segreta: si alza dalla sedia, si aggiusta la giacca, compie i suoi ultimi cinque passi, e si accascia per terra.\nLa mattina dopo l'accaduto, Beatrix piange di dolore per avere perso Bill, che amava inevitabilmente ancora, ma allo stesso tempo ride in modo incontrollabile, effetto collaterale del siero della verit\u00e0 di Bill, che aveva architettato tutto cos\u00ec da fare in modo che, sapendo che la sposa avrebbe avuto su di lui la sua vendetta, la bimba non la vedesse in lacrime in preda alla disperazione. Sospira un grazie a Bill per il suo ultimo regalo, e va ad abbracciare sorridente sua figlia.\nImpatto.\n\"Empire\" ha classificato Beatrix sessantaseiesima nella sua classifica dei migliori personaggi provenienti dai film. \"Entertainment Weekly\" l'ha posizionata novantanovesima nella sua lista risalente al 2010 dei migliori personaggi degli ultimi vent\u2019anni.\nNel 2013, una nuova specie di vespa parassita \u00e8 stata chiamata \"Cystomastacoides kiddo\" per onorare il personaggio."}
{"id": "430146", "revid": "466539", "url": "https://it.wikipedia.org/wiki?curid=430146", "title": "Pinku eiga", "text": "Il termine , o pink film, indica un macrogenere del cinema giapponese che include genericamente qualsiasi film contenga nudit\u00e0 o abbia a che fare con il sesso (sia esso un film drammatico, thriller, d'exploitation, ecc.), ma \u00e8 spesso utilizzato per identificare un genere pi\u00f9 definito, di contenuto erotico softcore, nato alla fine degli anni sessanta e prodotto anche oggi, caratterizzato dal basso costo di produzione e dai tempi brevissimi di realizzazione (solitamente una settimana di riprese).\nStoria.\nI pinku eiga hanno una durata prefissata di circa 60 minuti e vengono proiettati all'interno di un circuito di sale cinematografiche dedicate in spettacolo doppio o triplo. Il confine con l'hard-core non viene mai superato, in quanto in Giappone la legge vieta di mostrare organi genitali o rapporti sessuali espliciti sul grande schermo. Molti registi hanno realizzato pinku eiga a basso costo agli inizi della loro carriera e si sono poi spostati su altri generi; altri hanno inserito all'interno di storie erotiche contenuti politici e di critica alla societ\u00e0 giapponese (come ad esempio K\u014dji Wakamatsu); altri, infine, si sono specializzati nel genere producendo decine di pellicole.\nGeneralmente, si indica come primo \"film rosa\" il film \"Daydream\" (\"Furia dei sensi\") di Tetsuji Takechi (1964). Prodotto dagli studi Shochiku, fu il primo film della \"nouvelle vague giapponese\" a presentare una storia erotica in cui si intravedevano addirittura alcune immagini di peluria ascellare e pubica femminile, due grandi tab\u00f9 in Giappone. Il film successivo diretto da Takechi, \"Kuroi Yuki\" (1965), prodotto dalla Nikkatsu, era una storia che mescolava sesso e politica in termini tanto arditi da provocare l'arresto e il processo per oscenit\u00e0 del regista, che per\u00f2 venne assolto. Gli eventi determinarono inoltre la creazione di una commissione governativa, EIRIN (\"Eiga Rinri Kitei Kanri Linkai\") per controllare la rappresentazione di genitali e pelo pubico nei film nazionali o stranieri distribuiti in Giappone. A differenza degli organi di censura di altri paesi, la commissione interveniva sulle pellicole senza eliminare le scene ma attraverso l'inserimento di effetti ottici.\nPrincipali registi.\nTra i principali registi di pinku eiga si annoverano:\nSottogeneri.\nTra i sottogeneri del pinku eiga si annoverano i roman porno prodotti dalla Nikkatsu a partire dal 1971 e diretti da celebri registi, e un filone ultraviolento definito pinky violence. A differenza dei pinku eiga prodotti dalla Nikkatsu, molti pink film realizzati dalla compagnia cinematografica Toei si distinguono per gli indiscutibili meriti artistici e il carattere sperimentale."}
{"id": "430163", "revid": "1896180", "url": "https://it.wikipedia.org/wiki?curid=430163", "title": "Giovani Comunisti/e", "text": "Giovani Comunisti/e (GC) \u00e8 l'organizzazione giovanile del Partito della Rifondazione Comunista, che riunisce gli iscritti al partito che non hanno ancora compiuto 30 anni e che, volontariamente, aderiscono al Partito mediante la tessera dei Giovani Comunisti.\nStoria.\nPur essendo il Partito della Rifondazione Comunista nato nel 1991, non ha avuto una organizzazione giovanile stabile fino all'estate del 1994 quando Marco Rizzo costitu\u00ec appunto i Giovani Comunisti, che ebbero la loro conferenza costitutiva ufficiale qualche tempo dopo, nel febbraio del 1995. In seguito nel febbraio 1996 si tenne a Bari la I Assemblea Nazionale, mentre il 16 luglio 1997 a Roma fu convocata la II Assemblea Nazionale.\nDal 5 al 7 dicembre 1997 si tenne a Chianciano la I Conferenza Nazionale dei Giovani Comunisti, l'equivalente del congresso del Partito della Rifondazione Comunista. In quell'occasione vennero messi ai voti due documenti: \"Giovani comunisti e comuniste. Trasformare il presente per conquistare il futuro\" e \"Giovani e conflitto sociale. Le giovani generazioni parte integrante di un moderno blocco sociale per l'alternativa anticapitalista\". Solo un anno dopo, il 29 settembre 1998, i Giovani Comunisti vissero i turbamenti dovuti alla scissione dei Comunisti Italiani dal Partito della Rifondazione Comunista. Il gruppo dirigente di 34 membri risult\u00f2 diviso in quattro componenti: con Bertinotti sono in 20, solo 5 per Cossutta. Alla sinistra restano in 9.\nDalla nascita i Giovani Comunisti diventarono sempre pi\u00f9 parte integrante dei movimenti, partecipando ai fatti del G8 di Genova del 2001 e organizzando attivit\u00e0 sul fronte dell'antiproibizionismo, nel movimento per i diritti degli immigrati, nella lotta per il diritto alla casa, nel movimento No TAV, nella lotta contro la privatizzazione dell'acqua e nelle iniziative antifasciste. Dal 4 al 7 luglio 2002 si tenne a Marina di Massa la II Conferenza Nazionale, nella quale vennero presentati quattro documenti: \nDal 20 al 23 settembre 2006 a Roma si \u00e8 svolta la III Conferenza Nazionale, nella quale furono presentati cinque documenti:\n\"Rigenerazioni. GC: l'autonomia di una generazione che diserta, disobbedisce, ama\" (appoggiata da quella che allora era la corrente di maggioranza bertinottiana e che in seguito si sarebbe divisa fra i sostenitori di Nichi Vendola e quelli di Paolo Ferrero durante il VII congresso del Partito della Rifondazione Comunista, 62,84% dei voti), \"Giovani e Comunisti oggi: trasformiamo il presente, conquistiamo il futuro\" (Essere Comunisti, L'Ernesto, 16,59%), \"Giovani comunisti: di lotta o di governo. Per una sinistra anticapitalista globale\" (Sinistra Critica, 10,52%), \"Giovani comunisti, rivoluzionari del XXI secolo\" (FalceMartello, 6,99%), \"Il cuore dell'opposizione\" (di Peppe D'Alesio e Filippo Benedetti, oggi Controcorrente, 3,1%).\nL'8 febbraio 2009 i due portavoce nazionali presentarono le dimissioni insieme all'intero esecutivo, in coerenza con la scelta di abbandonare Rifondazione Comunista da parte di Nichi Vendola e della maggioranza della seconda mozione del VII congresso del Partito della Rifondazione Comunista (Rifondazione per la Sinistra), minoritaria nel partito ma maggioritaria nella dirigenza dei Giovani Comunisti. Venne quindi convocata la IV Conferenza Nazionale, svoltasi a Pomezia dal 19 al 21 febbraio 2010, che ha vide confrontarsi due documenti: il primo, che riunisce le aree Essere Comunisti, L'Ernesto, Sinistra Comunista e gli appartenenti a \"Rigenerazioni\" dal titolo \"Una generazione di sogni, conflitti e rivoluzioni\", che ha raccolto il 75,5% dei consensi (primo firmatario, il coordinatore nazionale, Simone Oggionni); il secondo della corrente trotskista FalceMartello chiamato \"Lottare, occupare, resistere\", che ha raccolto il 24,5%. La IV Conferenza ha poi eletto un coordinamento nazionale nel quale la maggioranza relativa fa capo alla componente di Essere Comunisti.\nDal 1998 al 2012 si \u00e8 tenuto annualmente nella prima settimana di settembre un campeggio nazionale. Nel 2009, per la prima volta, il campeggio \u00e8 stato organizzato insieme ai giovani della Federazione Giovanile Comunisti Italiani, l'organizzazione giovanile del Partito dei Comunisti Italiani. Il 4 e 5 giugno 2011, nell'ambito della costruzione di un soggetto unitario all'interno della Federazione della Sinistra, si \u00e8 tenuta un'assemblea nazionale durante la quale \u00e8 nata la associazione giovanile \"Ribalta Alternativa Ribelle\", nella quale i Giovani Comunisti si sono federati con la Federazione Giovanile Comunisti Italiani. Dopo lo scioglimento a fine 2012 della Federazione della Sinistra, i Giovani Comunisti hanno riacquisito autonomia e indipendenza.\nIl 26 ottobre 2014, in seguito ad un'assemblea e alla nascita della associazione \"Sinistra Lavoro\", alcuni Giovani Comunisti aderenti all'area \"Essere Comunisti\", il coordinatore nazionale Simone Oggionni e altri membri del coordinamento nazionale hanno abbandonato le cariche ricoperte e la giovanile.\nIl 7 dicembre 2014 i rimanenti componenti dell'esecutivo e del coordinamento nazionale di concerto con esponenti locali dei Giovani Comunisti convocano a Roma un attivo nazionale degli iscritti per decidere il futuro della giovanile.\nIl 24 e il 25 ottobre 2015 si tiene a Roma la V Conferenza nazionale dei Giovani Comunisti la quale, a causa di forti dissidi tra l'ex dirigenza e la maggioranza dei militanti dei territori, si conclude senza che siano posti in votazione gli emendamenti al documento nazionale e con l'abbandono dell'aula da parte della maggioranza della presidenza. Vengono comunque eletti gli organismi dirigenti e votato il documento conclusivo. Il 14 novembre la prima seduta del coordinamento nazionale elegge separatamente Claudia Candeloro e Andrea Ferroni portavoce nazionali dei Giovani Comunisti, entrambi senza maggioranza assoluta. Nel successivo coordinamento nazionale del 16 e 17 gennaio 2016 viene eletto l'esecutivo nazionale, a maggioranza relativa.\nIl 9 e 10 marzo 2019 si tiene a Torpignattara la VI Conferenza nazionale delle/dei Giovani Comuniste/i. I 60 delegati provenienti da tutta Italia e dalla federazione estera hanno approvato a l'unanimit\u00e0 il documento politico conclusivo dal titolo \"Riprendiamoci il nostro futuro, costruire l\u2019opposizione politica e sociale\" ed eletto, sempre a l'unanimit\u00e0, il nuovo Coordinamento Nazionale a 27 membri fra uomini e donne.\nAlla fine dei lavori si \u00e8 subito riunito il nuovo coordinamento nazionale alla presenza di 23 membri che ha rieletto a larga maggioranza il Coordinatore Nazionale Andrea Ferroni con 17 voti favorevoli, 4 contrari e 2 astenuti. Dal punto di vista politico e organizzativo il corpo dei/delle Giovani comunisti/e esce dalla VI Conferenza nazionale come un corpo coeso che ha ritrovato la propria unit\u00e0. Alla suddetta Conferenza \u00e8 stata ospite la figlia del rivoluzionario Ernesto Che Guevara Aleida alla quale \u00e8 stata conferita la tessera onoraria dei Giovani Comuniste/i.\nStruttura.\nIl Coordinamento nazionale \u00e8 il massimo organismo dell'organizzazione giovanile, esso \u00e8 composto da 27 membri. L'organo esecutivo \u00e8 l'Esecutivo nazionale, composto da 5 membri e rappresentato dai due Portavoce nazionali, un uomo e una donna o da un Coordinatore unico. I Giovani Comunisti a livello locale ricalcano in linea di massima le strutture del Partito costituendosi in circoli, federazioni e coordinamenti regionali. Lo Statuto d\u00e0 la possibilit\u00e0 alla giovanile di sperimentare strutture alternative.\nObiettivi e rivendicazioni.\nPer quanto concerne il diritto allo studio, i Giovani Comunisti/e si battono per un'istruzione pubblica, gratuita, laica e solidale contro le politiche che dividono gli studenti e le universit\u00e0 in serie A e B e si oppongono all'alternanza scuola-lavoro e al numero chiuso.\nSul fronte lavoro rivendicano la necessit\u00e0 di liberare tempo di vita dal lavoro a fronte della progressiva automazione, un reddito universale, la riduzione dell'orario di lavoro a parit\u00e0 di salario, l'introduzione di un salario minimo garantito e un sistema di welfare con tutele collettive.\nAll'avanzata delle destre e della xenofobia, del razzismo e del sessismo oppongono la loro presenza nelle strade e nei quartieri.\nSostengono i movimenti femministi contro ogni forma di patriarcato e di controllo del corpo delle donne, rivendicano la gratuit\u00e0 dei contraccettivi e dei dispositivi igienici e sanitari femminili, difendono il diritto all'aborto e sono a favore dei diritti di ogni tipo di amore e famiglia.\nDa anni sono in prima linea in azioni di autorganizzazione dal basso e nella costruzione di pratiche sociali, hanno prestato assistenza in luoghi colpiti da calamit\u00e0 naturali e fanno delle loro sedi luoghi di doposcuola, mercatini del libro e gruppi di acquisto popolare.\nSono impegnati a favore della pace, del disarmo e del diritto all'autodeterminazione dei popoli.\nNel corso della pandemia Covid-19 hanno portato avanti campagne per il blocco delle attivit\u00e0 non essenziali, il reddito per tutte/i, l'emergenza affitto e la difesa della sanit\u00e0 pubblica.\nIn occasione del referendum costituzionale sulla riduzione del numero dei parlamentari i Giovani Comunisti/e hanno aderito a NOstra-Comitato Giovanile per il No al Referendum Costituzionale sostenendo che tale riforma penalizzasse la rappresentanza e rivendicando nel contempo il ritorno ad un sistema elettorale proporzionale."}
{"id": "430213", "revid": "287204", "url": "https://it.wikipedia.org/wiki?curid=430213", "title": "Brian Greene", "text": "Dal 1996 \u00e8 professore alla Columbia University. \u00c8 noto per le ricerche sulla simmetria speculare e ha teorizzato la transizione quantistica detta \"flop-transition\", una forma di cambiamento di topologia, dimostrando che la topologia delle stringhe pu\u00f2 subire una trasformazione attraverso una transizione conica.\nBiografia.\nGreene fu un \"enfant prodige\" in matematica. All'et\u00e0 di dodici anni fu aiutato da un professore universitario ad intraprendere studi di matematica pi\u00f9 avanzati rispetto al livello comune per la sua et\u00e0. Dopo aver studiato alla \"Stuyvesant High School\", nel 1980 Greene entr\u00f2 come bachelor nella facolt\u00e0 di fisica di Harvard, e nel 1986 ottenne un Ph.D. in matematica a Oxford.\nNel 1990 Greene entr\u00f2 come insegnante nella facolt\u00e0 di fisica della Cornell University, dove nel 1995 fu nominato professore ordinario. Nel 1996 entr\u00f2 come professore di ruolo alla Columbia University; questa \u00e8 ancora la sua attuale posizione. Alla Columbia Greene \u00e8 condirettore dell'\"Institute for Strings, Cosmology, and Astroparticle Physics\" (ISCAP), ed \u00e8 alla guida di un progetto di ricerca volto all'impiego della teoria delle superstringhe per rispondere a quesiti di natura cosmologica. \nHa tenuto spesso conferenze e lezioni al di fuori dell'ambiente universitario, sia di natura tecnica che di carattere generale, in pi\u00f9 di venticinque paesi. Uno dei suoi progetti pi\u00f9 recenti \u00e8 l'organizzazione di un \"Festival delle Scienze\" annuale a New York, iniziato nel 2008.\nAttualmente Greene \u00e8 impegnato nello sviluppo di una cosmologia delle stringhe, con particolare riferimento alla fisica trans-planckiana della radiazione cosmica di fondo e alla cosmologia delle brane, che, sulla base dell'ipotesi secondo cui una particella microscopica potrebbe rappresentare un tipo molto particolare di buco nero, potrebbe spiegare perch\u00e9 lo spazio mostri tre sole dimensioni macroscopiche. Questi studi mirano anche a ricostruire la dinamica del big bang, all'origine dell'universo.\nOpere.\nIl suo libro \"L'universo elegante\" del 1999, pubblicato nel 2000 in Italia da Einaudi, \u00e8 volto alla divulgazione della teoria delle superstringhe e della M-teoria. Il libro \u00e8 stato finalista al Premio Pulitzer e ha vinto il Premio \"The Aventis Prizes for Science Books\" nel 2000. \"L'universo elegante\" \u00e8 stato poi realizzato come documentario televisivo dalla PBS con il Professor Greene stesso come voce narrante.\nIl secondo libro, \"La trama del cosmo\", del 2004, tratta di spazio, tempo, e della natura dell'universo. Fra i temi di questo secondo volume vi sono l'entanglement quantistico di particelle non locali in quanto correlato alla teoria della relativit\u00e0 speciale, e un'esposizione di base della teoria delle stringhe. Si tratta in sostanza di un'analisi della natura della realt\u00e0 con escursioni su argomenti come lo spaziotempo, la cosmologia e le origini dell'universo (la cosiddetta \"teoria del tutto\"), con sconfinamenti in settori speculativi. \nIn un altro suo libro, \"La realt\u00e0 nascosta - Universi paralleli e leggi profonde del cosmo\" del 2011, pubblicato da Einaudi nel 2012, lo scienziato racconta le intuizioni teoriche dei fisici nel considerare che il nostro universo sia solo uno dei molti universi possibili, e ci\u00f2 sia in base a pure speculazioni scientifiche, sia in base ad osservazioni sconcertanti, che possono diventare comprensibili solo ipotizzando l'esistenza di universi paralleli.\nOltre a saggi scientifici, nel 2008 Greene ha pubblicato anche un romanzo illustrato per bambini, \"Icaro ai confini del tempo\".\nNel suo ultimo libro, Fino alla fine del tempo del 2020 , (in originale, Until the end of time. Mind, metter, and our search for meaning in an evolving universe), racconta di ci\u00f2 che accadde i primissimi istanti del Big Bang , fino alle remote ere della fine dell'universo e di ci\u00f2 che accadr\u00e0 all'universo stesso, in una prospettiva completamente nuova sul nostro posto nell'universo.\nAttivit\u00e0 cinematografica.\nBrian Greene \u00e8 stato consulente tecnico, per gli argomenti di fisica ivi trattati, nel film \"Frequency - Il futuro \u00e8 in ascolto\" del 2000. Una delle sequenze iniziali mostra un televisore che trasmette un'intervista dello stesso Greene, il quale espone parte della teoria di cui \u00e8 sostenitore.\nIn \"D\u00e9j\u00e0 Vu - Corsa contro il tempo\" del 2006, Greene ha svolto solo un ruolo di consulenza scientifica. Invece nel film \"Mimzy - Il segreto dell'universo\" del 2007, oltre a essere stato uno dei consulenti tecnici, ha recitato anche nel cameo di uno scienziato della Intel.\nHa inoltre recitato un piccolo cameo nella quarta stagione di \"The Big Bang Theory\", nell'episodio \"The Herb Garden Germination\", nel quale viene preso in giro da Sheldon Cooper per la sua attivit\u00e0 di divulgazione scientifica.\nIl suo libro \"L'universo elegante\" viene menzionato nel libro di Alan Glynn \"Territori oscuri\", da cui \u00e8 tratto il film \"Limitless\" di Neil Burger, del 2011.\nCuriosit\u00e0.\nGreene possiede un numero di Erd\u0151s-Bacon pari a 5, possedendo un numero di Erd\u0151s pari a 3 e un numero di Bacon pari a 2."}
{"id": "430237", "revid": "729019", "url": "https://it.wikipedia.org/wiki?curid=430237", "title": "Arthwyr", "text": "Poco si sa di questo monarca degli inizi del VII secolo. Figlio ed erede di re Petr ap Cincar ap Guortepir."}
{"id": "430251", "revid": "5", "url": "https://it.wikipedia.org/wiki?curid=430251", "title": "Jean Arp", "text": ""}
{"id": "430252", "revid": "1442080", "url": "https://it.wikipedia.org/wiki?curid=430252", "title": "King of the Ring", "text": "Il King of the Ring \u00e8 un torneo di wrestling maschile organizzato dalla WWE. La sua controparte femminile \u00e8 il Queen's Crown Tournament, torneo attivo dal 2021.\nIl torneo si \u00e8 tenuto con cadenza annuale tra il 1985 e il 2002 (fatta eccezione per il 1990 ed il 1992), mentre dal 2003 ad oggi si sono svolte sei edizioni occasionali (2006, 2008, 2010, 2015, 2019 e 2021).\nStoria.\nLa prima edizione del torneo si svolse nel 1985 e fu vinta da Don Muraco. A partire dal 2003 la competizione si tiene occasionalmente e non pi\u00f9 sotto forma di pay-per-view.\nPersonaggio del re.\nIl secondo vincitore del King of the Ring, Harley Race, inizi\u00f2 ad indossare una corona dopo la conquista del torneo, ma poco tempo dopo si infortun\u00f2 alla schiena e il suo manager, Bobby Heenan, affid\u00f2 lo scettro ad Haku; quando Race torn\u00f2 dall'infortunio ebbe un breve feud con Haku, senza per\u00f2 riuscire a riguadagnare la corona. Nel 1987, \"Macho Man\" Randy Savage vinse il King of the Ring e inizi\u00f2 a definirsi \"Macho King\"; Abbandon\u00f2 la gimmick del re in seguito al suo momentaneo ritiro nel 1991.\nOwen Hart, Mabel, Kurt Angle, Edge, Booker T, Sheamus, Bad News Barrett e Baron Corbin sono altri lottatori che si sono fregiati del titolo di re dopo aver vinto il King of the Ring. Nel 2008 William Regal vinse il torneo durante il suo mandato da general manager di \"Raw\"."}
{"id": "430270", "revid": "1833487", "url": "https://it.wikipedia.org/wiki?curid=430270", "title": "John Pemberton", "text": "Biografia.\nNato a Knoxville, Georgia, John Stith Pemberton crebbe e frequent\u00f2 la scuola a Rome, Georgia, dove la sua famiglia visse per quasi trent'anni.\nStudi\u00f2 medicina e farmacologia al Collegio Medico Riformato della Georgia a Macon e nel 1850, all'et\u00e0 di diciannove anni, fu abilitato alla pratica dei principi thomsoniani o botanici (questi praticanti si basavano fortemente su rimedi vegetali e sulla purificazione del corpo dalle tossine ed erano guardati generalmente con sospetto dal pubblico).\nPratic\u00f2 medicina e chirurgia prima a Rome e nei dintorni e poi a Columbus, dove nel 1855 fond\u00f2 un'impresa farmaceutica all'ingrosso e al dettaglio specializzata in materia medica (sostanze usate nella composizione di rimedi medici). Qualche tempo prima della guerra di secessione si laure\u00f2 in farmacia, ma non si conoscono n\u00e9 la data esatta n\u00e9 il luogo.\nI laboratori di analisi e produzione di J. S. Pemberton &amp; Company di Columbus erano unici nel Sud. \u00abNoi siamo diretti importatori,\u00bb sosteneva la compagnia, \u00abe produciamo tutti i preparati farmaceutici e chimici usati nelle arti e nelle scienze.\u00bb Fondato nel 1860 e completato con le pi\u00f9 nuove e migliori attrezzature del valore di qualcosa come $35.000 \u2014 alcune delle quali progettate e brevettate dalla Compagnia \u2014 era \u00abuno stabilimento magnifico,\u00bb come proclam\u00f2 un entusiasta reporter dell'Atlanta Constitution nel 1869, quando i laboratori vennero trasferiti ad Atlanta, \u00abuno dei pi\u00f9 splendidi laboratori chimici che vi siano nel Paese.\u00bb\nPemberton prest\u00f2 servizio con distinzione in qualit\u00e0 di tenente colonnello nel 3\u00ba Gruppo Squadroni di Cavalleria della Georgia durante la guerra di secessione e fu quasi ucciso in combattimento a Columbus nell'aprile 1865: ferito al petto, come molti veterani feriti, divenne dipendente dalla morfina, che usava come antidolorifico. Essendo un farmacista e un chimico cerc\u00f2 di trovare una cura per contrastare la dipendenza. Inizi\u00f2 a sperimentare delle cure con la coca e con i vini di coca riuscendo a creare una propria versione di Vino Mariani, contenente noce di cola e damiana, che chiam\u00f2 \"vino di coca francese di Pemberton\". Con la preoccupazione dell'opinione pubblica per la tossicodipendenza, la depressione e l'alcolismo tra i veterani e la nevrastenia tra le donne dei paesi del Sud, il medicinale di Pemberton fu pubblicizzato come \"per signore, e [per] tutti quelli il cui lavoro sedentario provoca prostrazione nervosa\".\nNel 1869 divenne partner principale nella ditta Pemberton, Wilson, Taylor &amp; Company, che aveva sede in Atlanta, dove anch'egli si trasfer\u00ec nel 1870. Due anni dopo divent\u00f2 Amministratore Fiduciario del Collegio Medico di Atlanta (poi Emory University School of Medicine) e fond\u00f2 un'impresa a Filadelfia, Pennsylvania, dove la sua marca farmaceutica venne prodotta su larga scala. Prest\u00f2 anche servizio per sei anni (1881 - 1887) nella prima Commissione d'Esame di Stato che abilitava i farmacisti in Georgia.\nNel 1886 quando Atlanta e la Contea di Fulton emanarono una legge per la quale fu proibito il consumo di bevande alcoliche, Pemberton fu costretto a produrre una bevanda analcolica alternativa al suo vino di cola francese. Pemberton si fa aiutare dal farmacista di Atlanta Willis Venable per testare e per perfezionare la ricetta della bevanda, che formul\u00f2 dopo diversi tentativi. Elabor\u00f2 una serie di indicazioni per la preparazione definitiva mescolando accidentalmente lo sciroppo di base con dell'acqua gassata mentre cercava di fare un altro bicchiere. Decise quindi di vendere il prodotto come bevanda piuttosto che come medicina. Frank Mason Robinson decise di chiamare la bevanda di Pemberton con il nome di Coca-Cola per il suo nome allitterativo, che era anche popolare tra i vini medicinali dell'epoca. Nonostante il nome si riferisca ai due principali ingredienti del prodotto ci furono delle polemiche sul fatto che la bevanda contenesse cocaina ma la The Coca-Cola Company sment\u00ec il fatto. Asa Griggs Candler compr\u00f2 l'azienda nel 1887. Nel 1894, la Coca-Cola comincia ad essere venduta anche in bottiglie da Albore Tiziano nel suo stabilimento a Vicksburg, Mississippi. Durante la seconda guerra mondiale gli impianti di imbottigliamento sono stati installati in Europa, in Africa e nelle isole del Pacifico.\nNella cultura di massa.\nLa serie di videogiochi Fallout dispone di una bevanda chiamata Nuka Cola, ispirata alla Coca-Cola. L'inventore John Caleb Bradberton, \u00e8 un'unione dei nomi di Pemberton e di Caleb Bradham, inventore della Pepsi-Cola. Nel 2010 la Coca-Cola Company ha deciso di fare un tributo a Pemberton rendendolo protagonista di uno spot sulla Coca-Cola. Nel libro Heck: Where the Bad Kids Go, \u00e8 presente un professore di chimica noto come Dr. Pemberton. Nell'episodio Profondo Sud della seconda serie del cartone animato Futurama, Pemberton viene citato come \"il tizio che ha inventato la Coca-Cola\". Nel 2013 viene interpretato da Bill Hader nell'episodio \"Atlanta\" del Comedy Central's Drunk History.\nFormula della Coca-Cola.\nPemberton secondo i giornali di Atlanta fu \u00abil pi\u00f9 noto medico che Atlanta mai ebbe\u00bb, ma \u00e8 pi\u00f9 noto per la sua competenza in laboratorio, dove perfezion\u00f2 la formula della Coca Cola.\nSecondo molti per\u00f2 la formula originale \u00e8 questa:"}
{"id": "430284", "revid": "2159805", "url": "https://it.wikipedia.org/wiki?curid=430284", "title": "Trieste Trasporti", "text": "La Trieste Trasporti (sigla TT) \u00e8 stata l'azienda di trasporto pubblico che operava nella provincia di Trieste. Dal 2017 \u00e8 diventata parte del gruppo TPL FVG s.c.a.r.l.\nStoria.\nIl primo servizio di trasporto pubblico a Trieste fu inaugurato il 30 marzo 1876: si trattava di una linea tranviaria a trazione animale Torrente\u2013Boschetto (via Battisti\u2013rotonda del Boschetto). Le linee continuarono a crescere, gestite dalla Societ\u00e0 Triestina Tramway, un'azienda privata.\nTale servizio fu inaugurato quindi un anno prima di Roma e Bologna e sei prima di Milano.\nNel 1900 Trieste fu tra le prime citt\u00e0 in Europa ad avere una linea elettrificata con l'inaugurazione della tratta Torrente\u2013Barcola, con mezzi costruiti dalla Union di Vienna, dotati di illuminazione interna. Nel 1913 il Comune si affianca alla societ\u00e0 privata aprendo la linea piazza Goldoni\u2013San Sabba.\nNel 1921 nasce l'Azienda Comunale Tranvie Municipali, che nel 1934 viene assorbita dall'Azienda Comunale Elettricit\u00e0, Gas, Acqua e Tranvie (ACEGAT), che inglober\u00e0 gradualmente tutte le societ\u00e0 private.\nNel 1933 a Trieste entrano i servizio i primi autobus e nel 1935 i primi filobus.\nNel corso degli anni sessanta e anni settanta filobus e tram vengono completamente sostituiti dagli autobus, con l'eccezione della tranvia Trieste-Opicina, storica tranvia a funicolare tra Trieste e Opicina.\nNel 1977 nasce l'Azienda Consorziale Trasporti dalla fusione del settore trasporti dell'ACEGAT, della societ\u00e0 dei trasporti di Muggia e delle Autolinee Carsiche.\nNegli anni novanta a Trieste si sperimenta Stream, un bus che doveva trarre energia grazie a un sistema elettromagnetico, progetto abbandonato successivamente dall'amministrazione Dipiazza.\nNel 2001 in seguito alla liberalizzazione dei servizi pubblici viene fondata la nuova societ\u00e0 per azioni Trieste Trasporti.\nDal 1\u00ba febbraio 2017 l'azienda \u00e8 diventata parte del gruppo TPL FVG s.c.a.r.l\nServizi.\nLa TT gestisce 66 linee di autobus, di cui 59 giornaliere e 4 serali, 5 estive con 286 mezzi ed una linea tranviaria, la tranvia Trieste-Opicina, classificata come linea 2, dotata di 6 vetture tranviarie, per un totale di circa 5.600 corse al giorno e circa 65 milioni di passeggeri/anno. La TT gestisce inoltre due linee di collegamento marittimo, una stagionale (Trieste-Grignano-Sistiana) ed una annuale (Trieste-Muggia).\nGli autobus della societ\u00e0 sono caratterizzati da una livrea argento-azzurro a due toni.\nParco veicoli e relativi impieghi.\nLa Trieste Trasporti possiede attualmente (novembre 2021) 405 veicoli di cui 37 autosnodati (numerati dal 901 al 916 e dal 951 al 978) ed i restanti 368 sono divisi tra bus di lunghezza standard, midibus e minibus. Gi autosnodati sono poco utilizzati, attualmente sono presenti su solo quattro di sessantasette linee: la 9, la 10, la 17/ e la 36. Si sta valutando negli anni l'inserimento degli autosnodati sulle linee molto trafficate, come la 11, la 29 e la 80. Non vengono usati alla domenica sulla linea 10. I midibus ed i minibus sono utilizzati per circa un buon 20% della flotta della TT: vengono impiegati sulla linea 3, 12, 13, 24, 27, dalla 30 alla 33, 38, 41 e 52. Le restanti linee impiegano i bus di normale lunghezza.\nLa TT possiede otto modelli: Man Lion'S City G, Mercedes Citaro N, Citaro K, Iveco Urbanway, Heuliez GX137, Breda Menarini Vivacity 9, Menarinibus Citymood, Rampini Al\u00e8 e Solaris Urbino. Sicuramente i bus che dominano le strade di Trieste sono i Mercedes-Benz Citaro.\nServizi marittimi.\nLa societ\u00e0 Trieste Trasporti gestisce due delle linee di trasporto pubblico via mare nel golfo di Trieste, sebbene non siano previste nel contratto di servizio. Grazie ad una convenzione con la Provincia di Trieste i servizi sono compresi negli \"abbonamenti agevolati\" rete urbana, mentre non esistono forme d'integrazione tariffaria con abbonamenti ordinari ed i biglietti standard. \u00c8 possibile acquistare carnet di biglietti a prezzo scontato, le motonavi inoltre consentono il trasporto di biciclette, previo nulla osta del comandante."}
{"id": "430308", "revid": "125829554", "url": "https://it.wikipedia.org/wiki?curid=430308", "title": "Golden Boy (manga)", "text": " \u00e8 un manga scritto e illustrato da Tatsuya Egawa pubblicato tra il 1992 e il 1997. \u00c8 stato anche adattato come OAV. La serie \u00e8 composta da 10 volumi mentre l'anime \u00e8 composto da 6 episodi usciti in Giappone nel 1995.\nNel manga (composto da 10 volumi) sono presenti forti censure nelle scene riguardanti i genitali (sia maschili che femminili). Questo accade direttamente nei volumi originali giapponesi pubblicati nel 1993.\nNell'anime le censure sono pi\u00f9 superficiali, ma comunque presenti, rispettando il pubblico.\nL'anime \u00e8 la trasposizione (seppur con cambiamenti e adattamenti) delle prime 5 storie del primo volume, soffermandosi sull'aspetto pi\u00f9 divertente e leggero del protagonista e delle sue (dis)avventure. La sesta puntata sostituisce la sesta storia del primo volume, con la quale non ha nessun tipo di collegamento. Il sesto episodio sembra, quindi, essere stato creato appositamente come conclusione della serie animata. In questo episodio c'\u00e8 la parodia dell'opera, chiamata \"Golden Girl\" (che verr\u00e0 poi ripreso in chiave completamente diverso nel manga), nonch\u00e9 lo stesso autore Tatsuya Egawa.\nI 10 volumi della serie manga di Golden Boy vengono pubblicati dalla Dynamic. Il primo volume \u00e8 stato pubblicato tra febbraio e marzo del 1999. Il decimo (e ultimo) volume \u00e8 stato pubblicato tra settembre e ottobre 2001. \nDal 19 aprile 2012 J-Pop ristampa i 10 volumi mantenendo la lettura tipica del manga con una qualit\u00e0 cartacea superiore all'edizione precedente. La traduzione della J-Pop differisce completamente da quella della prima serie, stravolgendone il senso, rendendo sia la lettura che la comprensione pi\u00f9 complessa. \nNel 2013 la J-Pop stampa i due volumi relativi a Golden Boy II.\nTrama.\nIl protagonista \u00e8 Kintaro Oe, un ragazzo di 25 anni che ha lasciato la facolt\u00e0 di legge dell'Universit\u00e0 di Tokyo prematuramente perch\u00e9 aveva imparato gi\u00e0 tutto ci\u00f2 che l'universit\u00e0 poteva insegnargli. Ha deciso cos\u00ec di viaggiare per il suo paese, facendo svariati lavori per mantenersi e poter cos\u00ec imparare ogni giorno cose nuove dalla vita. Ha sempre con se un'agenda sulla quale annota tutto ci\u00f2 che impara. Kintaro Oe \u00e8 il tipico esempio di freeter, ossia una persona che cambia spesso lavori manuali. Il suo unico mezzo di trasporto \u00e8 la mountain bike (Mezzaluna), alla quale \u00e8 molto affezionato (soltanto nel manga verr\u00e0 spiegato quando e perch\u00e9 acquista la bicicletta, dopo aver venduto la sua moto). \nNelle prime storie lo vediamo imbattersi ogni volta in un lavoro diverso, relazionandosi con ragazze diverse. A ciascuna di loro insegner\u00e0 una morale, comprensibile solo a posteriori dalle donne che tenteranno, invano, di ritrovarlo / riconquistarlo. \nLa trama del manga, a partire dal secondo volume, prende una piega con una continuit\u00e0 narrativa molto complessa, soprattutto a livello di tematiche psicologiche / relazionali, discostandosi dall'aspetto pi\u00f9 goliardico dei primo volume. \nMedia.\nManga.\nIl manga di \"Golden Boy\", scritto e disegnato da Tatsuya Egawa, \u00e8 stato serializzato dal 1992 al 1997 sulla rivista \"Super Jump\" edita da Sh\u016beisha. I vari capitoli sono stati poi raccolti in dieci volumi \"tank\u014dbon\" pubblicati dal giugno 1993 al gennaio 1998.\nIn Italia la serie \u00e8 stata proposta da Dynamic Italia che l'ha pubblicata nella collana \"Manga Pop\" dal febbraio 1999 al settembre 2001. Nel fumetto a differenza dell'anime il personaggio di Kintaro cambia completamente; nella serie animata, nella quale sono presenti solo 6 lezioni, vediamo Oe dimostrare ad ogni ragazza come lui sappia in ogni modo spiccare e imparare da ci\u00f2 che lo circonda superando le stesse Golden Girl, maestre nel loro campo.\nNel manga invece, composto in totale da 9 lesson e 100 study, si vede l'evoluzione del personaggio; inizialmente vediamo un Kintaro Oe di 25 anni che fa il freeter, ossia un ragazzo che per vivere cambia spesso lavoro. Gli episodi singoli danno vita poi ad una trama pi\u00f9 complessa e lineare. Negli ultimi 4 volumi assistiamo ad un flashback che ci mostra un Kintaro 19 enne in procinto di iniziare l'universit\u00e0. L'incontro con Kyoko lo cambier\u00e0 radicalmente: grazie a lei capir\u00e0 cosa \u00e8 davvero importante nella vita, comprendendo l'inutilit\u00e0 del sistema scolastico e lavativo (riferito soprattutto a quello Giapponese). Le troppe pressioni psicologiche e le aspettative non sono naturali e rendono le persone cieche a problemi pi\u00f9 importanti. Il successivo incontro con Masamune Kongoji gli far\u00e0 capire il copione che Kintaro stava seguendo senza rendersene conto ... \nL'evoluzione di Kintaro Oe ripercorre gli anni che vanno dai 19 ai 27, seppur con ordine sparso. \nSequel.\nEsiste un sequel intitolato \"Golden Boy II\", l'autore \u00e8 sempre Tatsuya Egawa ed \u00e8 stato serializzato dal 15 settembre 2010 al 2011 nella collana \"Business Jump\", sempre edita da Sh\u016beisha. I capitoli sono stati raccolti in due volumi \"tank\u014dbon\" pubblicati dal 18 febbraio al 19 luglio 2011.\nIn Italia \u00e8 stato pubblicato dalla J-Pop dal 6 luglio al 14 settembre 2013.\nNon si tratta di una continuazione della serie precedente. Questi due volumi raccontano la storia di un Kintaro che, a distanza di vari anni, continua la sua vita passando da un lavoro all'altro. Introspezioni e psicologia fanno da padrone anche in questi volumi. La traduzione rende poco scorrevole la lettura.\nAnime.\nUn adattamento OAV \u00e8 stato diretto da Hiroyuki Kitakubo e prodotto dallo studio d'animazione A.P.P.P. per un totale di 6 episodi pubblicati tra il 27 ottobre 1995 e il 28 giugno 1996.\nLa trasposizione anime ha interessato solamente cinque episodi pubblicati nel manga, l'ultimo invece \u00e8 stato prodotto appositamente per la versione animata e non \u00e8 quindi presente nel manga.\nIn Italia la serie fu acquistata da Dynamic Italia che pubblic\u00f2 la serie in 3 VHS dal 1997. Successivamente \"Golden Boy\" venne trasmesso su MTV Italia dal 21 ottobre al 2 dicembre 1999 all'interno del contenitore \"Anime Night\" in seconda serata. Nel 2004 usc\u00ec una versione in doppio DVD edita da Dynit."}
{"id": "430311", "revid": "198277", "url": "https://it.wikipedia.org/wiki?curid=430311", "title": "Massimo Beghetto", "text": "Biografia.\n\u00c8 figlio di Giuseppe Beghetto, ex pistard campione olimpico, e cugino di Luigi Beghetto, anch'egli ex calciatore. Anche il figlio Andrea \u00e8 divenuto calciatore professionista.\nCarriera.\nGiocatore.\nCresciuto nel settore giovanile del e passato successivamente al , viene acquistato nell'ottobre del 1987 dal , con cui gioca 2 partite nel campionato di Serie B 1987-1988. Passato al , in Serie C2, gioca due ottimi campionati collezionando alla fine della sua esperienza veronese 47 partite e tre gol, e una promozione in Serie C1 il primo anno.\nPassato al all'inizio della stagione 1990-1991 in Serie C1, diventa una vera e propria bandiera della squadra umbra, dove gioca sei campionati culminati con la promozione in Serie B nel 1994, e in Serie A nel 1996, collezionando ben 171 presenze (uno dei biancorossi pi\u00f9 presenti di sempre) e cinque gol. Acquistato dal , debutta in Serie A a 28 anni, venendo inizialmente impiegato da terzino in ballottaggio con Gilberto D'Ignazio Pulpito, per poi piano piano venire spostato sulla mediana dove contende il posto a Gabriele Ambrosetti; chiude la stagione con 31 presenze e quattro gol in campionato, arricchita dalla vittoria della Coppa Italia del 1997.\nLa seconda stagione in biancorosso invece \u00e8 costellata da una serie interminabile di infortuni, che ne minano notevolmente il rendimento, ma Beghetto riesce comunque a scendere in campo 21 volte. Dopo la partenza di Guidolin, con l'arrivo di Franco Colomba prima ed Edoardo Reja poi, la squadra berica retrocede amaramente, con Beghetto nuovamente bloccato dagli infortuni, che chiude la sua stagione con un gol in 22 presenze. Il Vicenza resta comunque in Serie B solamente un anno, giusto il tempo per vincere agevolmente il campionato cadetto, con Beghetto per\u00f2 spesso destinato alla panchina, dato che il tecnico Edoardo Reja gli preferisce il pi\u00f9 giovane Juri Tamburini (30 comunque le gare giocate).\nIl campionato 2000-2001 \u00e8 l'ultimo del mancino in maglia biancorossa che chiude la sua stagione con appena 18 presenze, e cinque anni sotto i Colli Berici con 122 presenze e cinque gol totali in campionato. Dopo una brevissima esperienza di un paio di settimane con la squadra di Malta dello , con cui gioca i preliminari nel tentativo di centrare la qualificazione alla Coppa UEFA, approda in Scozia, al , con cui colleziona 21 presenze.\nDall'agosto 2002, grazie all'amicizia che lo lega all'ex compagno Alberto Briaschi, passa al , di cui Briaschi \u00e8 direttore generale, in Serie D. Da allora, nonostante qualche nuovo infortunio, la sua esperienza e le sue qualit\u00e0 gli fanno disputare buoni campionati in riva al Brenta, culminati con la promozione in Serie C2 e la vittoria dello Scudetto Dilettanti nel 2005 e una sofferta salvezza nella stagione 2005-2006, al termine della quale si ritira dal calcio giocato. Il 19 novembre 2008 ha esordito con la maglia della Selezione di calcio della Padania a Treviso contro lo .\nAllenatore.\nDopo aver assunto vari incarichi all'interno del settore giovanile del , il 5 ottobre 2009 diventa allenatore della prima squadra in sostituzione di Giorgio Roselli. Nel giugno 2010 entra nello staff del , come vice allenatore di Rolando Maran. Nel 2011 diventa allenatore della squadra Primavera, mentre subentra nel 2012 a Luigi Cagni sulla panchina della prima quadra, ma sorgono problemi in quanto Beghetto non ha il patetino per allenare in Serie B. Il 2 aprile gli viene affiancato Manlio Zanini che collaborer\u00e0 con Beghetto e far\u00e0 da \"presta-patentino\". Il 29 aprile, in seguito alla sconfitta per (0-1) contro la , i due vengono sostituiti da Luigi Cagni che ritorna ad allenare i biancorossi. In seguito, \u00e8 tornato ad allenare la formazione Primavera del Vicenza fino a giugno 2015.\nIl 23 giugno 2017, diventa il nuovo tecnico della squadra Primavera del ."}
{"id": "430321", "revid": "339392", "url": "https://it.wikipedia.org/wiki?curid=430321", "title": "Trapianto d'organo", "text": ""}
{"id": "430325", "revid": "5", "url": "https://it.wikipedia.org/wiki?curid=430325", "title": "Fiorino di Aruba", "text": ""}
{"id": "430334", "revid": "1782831", "url": "https://it.wikipedia.org/wiki?curid=430334", "title": "Caradoc Freichfras", "text": "Identificazione.\n\u00c8 probabile che molti dei Caradog di cui parlano le genealogie e le biografie gallese siano la stessa persona e ci\u00f2 comporta una grande confusione riguardo a questo personaggio, alla sua identificazione e alle sue parentele.Fu un antenato dei sovrani del Gwent e, come tale, sarebbe stato identificato con il Caradog, figlio di Ynyr, menzionato nella \"Vita di san Tathyw\". La leggenda gallese dice che era figlio di Llyr Marini (cio\u00e8 Llyr \"del Mare\"), mentre la tradizione bretone parla di un Caradog \"il Vecchio\". Il primo dei due sarebbe stato un titolo in onore del dio celtico del mare Llyr. La sua discussa e incerta parentela ha cos\u00ec fornito la base per una leggenda arturiana (\"Libro di Carados\"), in cui la madre di Caradog viene presentata come una moglie infedele che avrebbe concepito il sovrano da un umile druido di nome Eliafres. Mentre si trovava a Caer-Ceri (odierna Cirencester), Caradog affront\u00f2 questo argomento con il sacerdote celtico, che per\u00f2 si rifiut\u00f2 di rispondere. Proprio dall'infedelt\u00e0 della madre sarebbe derivata la sfiducia paranoide di questo personaggio, sir Caradoc \"Bracciocorto\", verso la moglie.\nSecondo i racconti bretoni, la corte principale di Caradog era a Nantes. Ci\u00f2, per\u00f2, nascerebbe da confusione della forma di Caerwent, che nelle fonti letterarie era spesso conosciuta come Carnant (Caer-Nantes). Di certo visse all'inizio a Caerwent, forse nella grande basilica della vecchia citt\u00e0 romana, anche se dopo lasci\u00f2 il luogo a san Tathyw, che vi fond\u00f2 un monastero. Il re lasci\u00f2 che il suo cavallo lo guidasse in un nuovo luogo, chiamato Portskewett e che va forse identificato con il fortilizio in collina e avamposto romano di Sudbrook Fort. Secondo la leggenda, ebbe una corte anche nel fortilizio di Caer-Caradog (Cary Craddock), a Sellack (nelregno di Ergyng).\nCaradog sarebbe anche stato uno dei sovrani britannici ad aver avuto possedimenti territoriali su entrambe le sponde della Manica. In Bretagna, infatti, avrebbe conquistato il Vannetais, dove ebbe come patrono san Padarn.\n Alcuni storici hanno cercato di identificare Caradog con il leader sassone del Wessex, Cerdic. Ma ci\u00f2 sembra improbabile. Tra i suoi figli \u00e8 ricordato Cawrdaf, sovrano del Fferreg.\nTriadi gallesi.\nNelle \"Triadi gallesi\" viene descritto come uno dei grandi anziani di Art\u00f9 a Celliwig, in Cornovaglia, e uno dei tre cavalieri dell'isola di Britannia. Aveva un cavallo di nome Luagor. Sua moglie Tegau Eurfon viene definita nella \"Triadi\" come una delle tre splendidi vergini della corte di Art\u00f9. Questa tradizione potrebbe essere nata nell'ambito del romanzo francese del XII secolo.\nRomanzo francese.\nSarebbe stato un cavaliere di Uther Pendragon, poi per\u00f2 ribellatosi contro Art\u00f9 quando questo prese il potere. Riappacificatosi col giovane sovrano ne divenne uno dei fedeli alleati. Questa figura compare spesso nel ciclo arturiano ed \u00e8 il protagonista del romanzo \"Vita di Caradoc\", incluso nella prima continuazione del \"Perceval, la Storia del Graal\" di Chr\u00e9tien de Troyes. La storia, probabilmente basata sulla tradizione celtica, sembra essere nata per spiegare il suo soprannome. Caradoc il Vecchio spos\u00f2 la bella Ysave, che fu per\u00f2 presto sedotta dal mago Eliavres, che con lei concep\u00ec un figlio. Caradoc diede al bimbo il suo nome. Il giovane Caradoc and\u00f2 poi alla corte di Re Art\u00f9, come gi\u00e0 suo padre prima di lui. In seguito giunse il mago Eliavres che chiese a un cavaliere di mozzargli la testa (topic celtico presente nell'irlandese \"Festa di Bricriu\" e nell'inglese \"Sir Gawain e il Cavaliere Verde\"). Se fosse sopravvissuto avrebbe a sua volta preso il capo del cavaliere. Caradoc accett\u00f2, offrendo poi al mago la sua testa quando questi sopravvisse al colpo. Eliavres si rifiut\u00f2, ma rivel\u00f2 al giovane che era suo padre. Imbarazzato dalla notizia, il giovane si imbarc\u00f2 poi con dei compagni per andare a trovare l'amico Cador, viaggiando con la sorella Guinier. Tornato poi nel suo regno, rivel\u00f2 al padre putativo la verit\u00e0. Sentendosi entrambi umiliati, padre e figlio decisero di vendicarsi del mago, che cerc\u00f2 di scappare. Caradoc il Giovane cerc\u00f2 di fermarlo, ma il mago evoc\u00f2 un serpente, che danneggi\u00f2 il braccio del giovane. Da qui il soprannome \"Braccio Corto\"."}
{"id": "430336", "revid": "114393", "url": "https://it.wikipedia.org/wiki?curid=430336", "title": "Deep Blue - Kasparov, 1996, partita 1", "text": "La prima partita della sfida di scacchi tra il computer scacchistico IBM Deep Blue e Garri Kasparov, disputata il 10 febbraio 1996 a Filadelfia, fu la prima partita vinta da un computer, progettato esclusivamente per giocare a scacchi, contro un Campione del mondo di scacchi, giocata in condizioni normali di torneo.\nDeep Blue vinse la partita, ma Kasparov rovesci\u00f2 il risultato nelle seguenti cinque partite (tre vinte e due patte) vincendo cos\u00ec il match. Nella rivincita del match, giocata nel 1997, Deep Blue riusc\u00ec a vincere per 3,5 a 2,5.\nLa partita.\nIBM Deep Blue - Garri Kasparov (\"Difesa siciliana\", B22)\nLa \"variante Alapin\" della \"difesa siciliana\". Pi\u00f9 comune \u00e8 2.Cf3, ma Kasparov conosce bene quella linea, quindi la libreria delle aperture del Bianco si muove nell'opposta direzione.\nUna mossa pi\u00f9 giocata \u00e8 Ae7. Questa fu una nuova trovata di Kasparov, il cui valore \u00e8 discusso. Dopo questa mossa il computer lasci\u00f2 la teoria e cominci\u00f2 a calcolare la mossa successiva.\nQuesta mossa permette al Bianco di rendere i propri pezzi pi\u00f9 attivi. Altre possibilit\u00e0 per il Nero sarebbero state Db8 o Dd5.\nIl Nero ha dei problemi, specialmente con il cavallo inchiodato in f6.\nKasparov evita \u2026Dxf6? poich\u00e9 il Bianco andrebbe in vantaggio di materiale con 19.Cd7. Il re nero sarebbe anche pi\u00f9 esposto.\nLa donna bianca si trova ora in un'ottima posizione.\nQuesto sacrificio pedonale \u00e8 tipico dello stile di gioco di Kasparov. Kasparov comment\u00f2 che anch'egli avrebbe giocato 23.d5 in questa posizione perch\u00e9 rovina la struttura pedonale del Nero ed apre le linee. L'arrocco aperto del Nero suggerisce la possibilit\u00e0 di un attacco. Kasparov stava attaccando il pedone d bianco ed il computer, saggiamente, decide di avanzarlo per attaccare, piuttosto che difenderlo.\nKasparov cerca di preparare un contro attacco liberando la casa g8 per la torre, ma non funzioner\u00e0. Burgess propone 25\u2026Ce7 Txc8+, nonostante il Bianco conservi un certo vantaggio. Dopo questo punto \u00e8 difficile trovare una mossa che aiuti il Nero.\nQuesta mossa \u00e8 tipica dei computer, per assicurarsi solo un vantaggio materiale. Deep Blue non ha trovato nessuna minaccia di scacco matto, quindi incrementa il suo vantaggio.\n30.Dxd4?? perderebbe per 30\u2026Cf3+.\nLa mossa 31\u2026Df4 non funzionerebbe a causa di 32.Tc8! Dg5 33.Tc5!\nKasparov attacca, ma il computer ha gi\u00e0 visto che l'attacco non porta a nulla.\nDopo 37\u2026Rg6 38.Dg8+ Rf5 39.Cxf3, il Nero non riesce a difendere le minacce 40.Cxe1, 40.Tf7 e 40.Dd5+. Kasparov abbandona (diagramma 3)."}
{"id": "430345", "revid": "599013", "url": "https://it.wikipedia.org/wiki?curid=430345", "title": "Apatia", "text": ""}
{"id": "430361", "revid": "1745361", "url": "https://it.wikipedia.org/wiki?curid=430361", "title": "Donaut", "text": ""}
{"id": "430366", "revid": "1543377", "url": "https://it.wikipedia.org/wiki?curid=430366", "title": "Glicole polietilenico", "text": "Il glicole polietilenico (PEG) o ossido di polietilene (PEO) o poliossietilene (POE) \u00e8 un polimero preparato per polimerizzazione dell'ossido di etilene; \u00e8 il polietere che riveste la maggiore importanza commerciale per volumi di produzione e applicazioni.\nLa formula di struttura del glicole polietilenico \u00e8 la seguente:\nClassificazione e propriet\u00e0.\nLe propriet\u00e0 fisiche del glicole polietilenico (come ad esempio la viscosit\u00e0) variano in base alla lunghezza media delle macromolecole, ovvero al numero medio \"n\" di unit\u00e0 ripetitive, mentre le propriet\u00e0 chimiche rimangono pressoch\u00e9 inalterate.\nPer valori di \"n\" bassi il glicole polietilenico \u00e8 liquido, mentre al crescere di \"n\" acquista invece l'aspetto di un solido ceroso dal punto di fusione relativamente basso.\nIl glicole polietilenico \u00e8 solubile in acqua, metanolo, benzene, diclorometano, mentre \u00e8 insolubile in etere dietilico ed esano. \nViene combinato con molecole idrofobiche per produrre tensioattivi non ionici.\nIl \"punto di fusione\" dei PEG solidi \u00e8 attorno a 68 \u00b0C.\nUtilizzi in biologia.\nUtilizzando il PEG si pu\u00f2 indurre l'unione di due cellule a formarne una con due nuclei (i due nuclei provenienti dalle rispettive cellule di partenza); solitamente si usa questa tecnica per ricavare anticorpi monoclonali unendo plasmacellule (linfociti B attivi nella produzione di anticorpi) e cellule del mieloma (cellule tumorali) per ottenere una cellula detta ibridoma.\nIl PEG in medicina viene chiamato macrogol, di questa molecola esistono in commercio 2 varianti di pesi molecolari, clinicamente equivalenti (3350 e 4000); entrambe formulate con o senza elettroliti aggiunti. Viene usato nel trattamento della stipsi dell'adulto e del bambino e nelle preparazioni intestinali prima di una colonscopia diagnostica.&lt;ref name=\"http://www.paginesanitarie.com1\"&gt;&lt;/ref&gt;&lt;ref name=\"http://www.paginesanitarie.com2\"&gt;&lt;/ref&gt;&lt;ref name=\"http://www.paginesanitarie.com3\"&gt;&lt;/ref&gt;\nUtilizzi in campo farmaceutico.\nL'assenza di tossicit\u00e0 del PEG ne permette l'uso in campo farmaceutico e in particolare per formulazioni farmaceutiche parenterali, topiche, oftalmiche, orali e rettali.\nNel campo soprattutto delle biotecnologie farmaceutiche la PEGilazione si configura come la modifica di proteine per migliorarne l'emivita e diminuire il rischio di immunogenicit\u00e0.\nUtilizzi nel campo del restauro.\nIl PEG \u00e8 stato utilizzato sin dagli anni sessanta come consolidante per reperti lignei archeologici ritrovati sott'acqua o in ambienti umidi. Il primo reperto ligneo di grandi dimensioni, consolidato mediante impregnazione con il PEG \u00e8 stato il vascello Vasa attualmente conservato presso l'omonimo museo costruito a Stoccolma proprio per ospitare questo vascello. Il PEG \u00e8 ancora oggi uno dei materiali pi\u00f9 diffusi per il consolidamento di legni archeologici bagnati, nonostante siano stati identificati diversi problemi legati alla sua applicazione, soprattutto in presenza di elementi metallici la cui corrosione \u00e8 facilitata dal fatto che il PEG si comporta come un conduttore di elettricit\u00e0 anche allo stato solido."}
{"id": "430368", "revid": "118983062", "url": "https://it.wikipedia.org/wiki?curid=430368", "title": "Pietro Spinato", "text": "Ha militato per quasi tutta la sua carriera nel di cui \u00e8 il miglior cannoniere di tutti i tempi.\nCarriera.\nGiocatore.\nInizi\u00f2 la carriera proprio nella squadra della sua citt\u00e0, con cui esord\u00ec in Seconda Divisione nel campionato 1926-1927, il 30 gennaio 1927 contro l'Edera Trieste (6-0 per i giuliani).\nDopo un anno in cui non figur\u00f2 nella rosa del Vicenza, torn\u00f2 a giocare in Seconda Divisione l'11 novembre 1928 a Valdagno mettendo a segno una doppietta, ripetendosi anche la settimana successiva. Dopo aver collezionato 5 presenze in quell'anno, divenne titolare dal successivo.\nNel 1929-1930 ottiene la promozione in Prima Divisione realizzando 24 reti nelle 20 partite di campionato (pi\u00f9 altre cinque nelle gare poi annullate per ritiro di Trento, Capodistria e Montecatini). Sotto il suo slancio il Vicenza sfiora anche la promozione in Serie B, realizzando nella stagione 17 reti in campionato e 5 nella Coppa Berica, sfida che vede coinvolte le principali squadre della provincia.\nNel 1931-1932 il suo ruolino di marcia conosce una tregua (5 reti pi\u00f9 2 in partite annullate per i soliti motivi) per portare il Vicenza alla promozione dopo le finali. Tuttavia nel biennio fra il 1933 e il 1935, nelle due stagioni in B, segna 10 reti, per poi rifarsi nella neonata Serie C: nel 1936 mette a segno una serie di 30 reti in altrettante partite, facendone quattro fuori casa contro il Trento e cinque contro il Padova il 15 dicembre 1935 e il Treviso il 1\u00ba marzo 1936. Chiude infine la carriera da giocatore nel 1938, dopo un'annata nello Schio come allenatore-giocatore.\nHa segnato 121 gol in partite di campionato del Vicenza, record assoluto che sarebbe ancor pi\u00f9 grande (da cui le discrepanze con alcune fonti) conteggiando le numerosi reti del centravanti berico contro squadre poi ritiratesi nel corso del campionato (fatto non cos\u00ec raro negli anni venti-trenta). A questi va aggiunto il fatto di essere stato l'unico giocatore nella storia del Vicenza ad essere capace di segnare cinque reti in una partita (episodio verificatosi ben due volte e nello stesso campionato, a distanza di due mesi e mezzo).\nAllenatore.\nConclusa la carriera di giocatore inizi\u00f2 ad allenare in seno alla societ\u00e0 biancorossa, incarico affidatogli a met\u00e0 della stagione 1939-1940: conquist\u00f2 prima la promozione in Serie B e poi, dopo due anni fra i cadetti, quella in Serie A per la prima volta nella storia della societ\u00e0. Dopo una difficile salvezza e la fine della Seconda guerra mondiale, guid\u00f2 la squadra fino al 1946."}
{"id": "430385", "revid": "757396", "url": "https://it.wikipedia.org/wiki?curid=430385", "title": "Davide Bonora", "text": "Carriera.\nClub.\nBonora ha iniziato nelle giovanili della Virtus Bologna con cui ha esordito in serie A il 18 marzo 1990.\nDopo due stagioni a Bologna si \u00e8 trasferito a Verona dove \u00e8 rimasto per quattro anni, di cui uno passato in serie A2.\nQuattro anni \u00e8 durata anche la sua permanenza alla Benetton Treviso, squadra con cui ha vinto uno scudetto, una supercoppa italiana e una coppa Saporta oltre a raggiungere l'apice della carriera.\nNel 1999-2000 \u00e8 tornato alla Virtus Bologna e, nella societ\u00e0 che lo aveva lanciato ha vinto il suo secondo scudetto, due coppe Italia ed una eurolega.\nFinita la seconda avventura a Bologna dopo tre stagioni, ha giocato altri quattro anni in serie A, tre con Roma, citt\u00e0 di cui si \u00e8 pubblicamente innamorato, ed uno con Avellino.\nNel 2006-07 ha lasciato la serie A per trasferirsi alla Nuova Sebastiani Basket Rieti in Legadue, centrando subito la promozione nella serie superiore e aggiudicandosi la Coppa Italia di Legadue.\nIl 10 dicembre 2008 viene messo sotto contratto dalla Reyer Venezia. In agosto 2009 firma per Napoli, ritornando in serie A con Franco Marcelletti, il coach che lo aveva lanciato a Verona a 19 anni. Tuttavia dopo qualche mese, le difficolt\u00e0 economiche della societ\u00e0 partenopea lo costringono a spostarsi ancora e cos\u00ec si accasa all'Olimpia Matera in Serie A Dilettanti.\nIl 28 agosto 2010 Bonora firma un contratto biennale con Montecatini grazie anche all'opera di convincimento del suo amico Andrea Niccolai, nuovo General Manager della societ\u00e0 rossoblu e suo ex compagno di squadra alla Benetton Treviso. Dal luglio 2011 al giugno 2012 \u00e8 stato team manager della Pallacanestro Virtus Roma.\nNel giugno 2014 riceve il suo primo incarico da allenatore con la chiamata da parte dell'Eurobasket Roma, formazione militante in Serie B con un rapporto di collaborazione attivo con la Virtus Roma. il 10 maggio 2017 raggiunta la salvezza in Serie A2, rinnova il contratto con la societ\u00e0 romana per la quarta stagione consecutiva."}
{"id": "430389", "revid": "26601", "url": "https://it.wikipedia.org/wiki?curid=430389", "title": "Piero Spinato", "text": ""}
{"id": "430435", "revid": "125987886", "url": "https://it.wikipedia.org/wiki?curid=430435", "title": "WWE Championship", "text": "Il WWE Championship \u00e8 un titolo mondiale di wrestling di propriet\u00e0 della WWE ed esclusivo del roster di \"Raw\", ed \u00e8 detenuto da Brock Lesnar dal 19 febbraio 2022. \nInsieme all'Universal Championship, creato inizialmente ed esclusivamente per il roster di \"Raw\" ma poi passato a \"SmackDown\", e all'NXT Championship per il roster di \"NXT\", \u00e8 uno dei tre titoli del mondo riconosciuti dalla WWE, nonch\u00e9 il primo titolo di sempre istituito nella World Wide Wrestling Federation, essendo stato introdotto nell'aprile 1963 con il nome di WWWF World Heavyweight Championship dopo che la WWWF si separ\u00f2 dalla National Wrestling Alliance. Tuttavia l'allora WWWF torn\u00f2 nel circuito territoriale della NWA nel 1971 (perdendo di fatto lo stato di titolo del mondo) e vi rimase fino al 1983. Il WWE Championship viene considerato uno dei titoli pi\u00f9 prestigiosi e importanti del wrestling tuttora attivi.\nIl titolo principale della WWE, che nel 1979 divenne nota per ragioni estetiche come World Wrestling Federation, ha subito numerosi cambi di nome sia a causa dei cambi di nome della federazione sia a causa di diverse unificazioni con altri titoli. La prima unificazione avvenne nel dicembre 2001 con il World Championship (precedentemente noto come WCW Championship) a seguito dell'acquisto da parte della WWF della World Championship Wrestling e divenne noto come l'Undisputed WWF Championship mentre la seconda fu nel dicembre 2013 con il World Heavyweight Championship (istituito nel settembre 2002 proprio come diretto discendente del WCW World Heavyweight Championship, ma con un proprio albo d'oro a parte), con il titolo noto fino al giugno 2016 come WWE World Heavyweight Championship.\nNel maggio 2002 la WWF fu ribattezzata World Wrestling Entertainment (con il titolo che fu rinominato prima Undisputed WWE Championship e poi come WWE Undisputed Championship) e divise il roster in due brand, \"Raw\" e \"SmackDown!\". Il titolo fu assegnato a \"SmackDown!\" mentre a \"Raw\" venne istituito il World Heavyweight Championship, pertanto il WWE Undisputed Championship fu nuovamente rinominato WWE Championship. Dalla puntata di \"Raw\" del 27 giugno 2016 il titolo torn\u00f2 a essere chiamato WWE Championship in virt\u00f9 della seconda \"Brand Extension\", avvenuta 19 luglio dello stesso anno. Con l'introduzione a Raw del WWE Universal Championship la settimana successiva fu nuovamente rinominato, questa volta in WWE World Championship. Il 10 dicembre 2016 il titolo venne nuovamente rinominato WWE Championship.\nEssendo il titolo pi\u00f9 antico istituito dalla federazione ed essendo stato spesso difeso nel main event dei pay-per-view, inclusa WrestleMania, \u00e8 presentato come il titolo pi\u00f9 prestigioso della WWE stessa. Tuttavia tra il 2002 e il 2013 il titolo fu uno dei due titoli mondiali della WWE insieme al World Heavyweight Championship e uno dei tre dal 2006 al 2010 insieme all'ECW Championship. In seguito al ritiro dell'ECW Championship e all'unificazione con il World Heavyweight Championship divenne nuovamente l'unico titolo mondiale della WWE e pertanto il pi\u00f9 importante fino all'introduzione di un altro titolo mondiale (l'Universal Championship) nell'agosto 2016 a \"SummerSlam\".\nStoria.\nOrigini.\nIl titolo venne introdotto nel 1963 con il nome di WWWF World Heavyweight Championship e il primo campione fu Buddy Rogers, che conquist\u00f2 il titolo il 25 aprile di quello stesso anno. Tuttavia l'origine del titolo \u00e8 da attribuire alla National Wrestling Alliance, che aveva diverse federazioni in un cosiddetto circuito territoriale. Negli anni cinquanta la Capitol Wrestling Corporation era membro della NWA e a partire dal 1963 i dirigenti della CWC avevano un certo potere sulla NWA, il cui detentore dell'NWA World Heavyweight Championship era proprio Buddy Rogers, che mantenne il titolo fino al 24 gennaio seguente, quando Lou Thesz lo sconfisse. Tuttavia la CWC disput\u00f2 tale cambio di titolo affermando che secondo le regole NWA esso avrebbe dovuto essere difeso in un tradizionale two out of three falls match e decise pertanto di staccarsi dalla NWA per formare la World Wide Wrestling Federation. Nell'aprile 1963 fu creato il WWWF World Heavyweight Championship e venne consegnato a Buddy Rogers con la spiegazione che avesse vinto un torneo (in realt\u00e0 mai disputatosi) in Brasile a Rio de Janeiro, sconfiggendo in finale Antonino Rocca.\nNel 1971 la WWWF fece il suo ritorno nel circuito a territori della NWA, perdendo di fatto lo stato di titolo mondiale e il diritto di inserire la parola \u00abWorld\u00bb nel nome completo del titolo, che divenne cos\u00ec noto come WWWF Heavyweight Championship. Quando la WWWF divenne nota come World Wrestling Federation nel 1979, il titolo cambi\u00f2 a sua volta nome in WWF Heavyweight Championship, ma dopo aver cessato definitivamente qualsiasi relazione con la NWA e aver riguadagnato la possibilit\u00e0 di gestire i propri titoli nella maniera ritenuta pi\u00f9 opportuna il titolo torn\u00f2 a essere considerato mondiale e venne rinominato WWF World Heavyweight Championship. Dalla primavera del 1989 venne rinominato in WWF Championship anche se il nome completo del titolo continu\u00f2 ad apparire sulla cintura che rappresentava il titolo fino al marzo 1998, quando una nuova cintura (la Big Eagle) venne istituita e presentata da Vince McMahon all'allora campione Stone Cold Steve Austin.\nNel 1991 la World Championship Wrestling, una delle tante federazioni della NWA, istitu\u00ec il WCW World Heavyweight Championship per rimpiazzare l'NWA World Heavyweight Championship. Nel 1993 anche la WCW si stacc\u00f2 dalla NWA e crebbe fino a diventare una seria rivale della WWF, tanto che entrambe acquisirono una certa popolarit\u00e0 nella societ\u00e0 di massa quando nella met\u00e0 degli anni novanta iniziarono la Monday Night War. Verso la fine della guerra d'ascolti la WCW inizi\u00f2 un declino finanziario che culmin\u00f2 nel marzo 2001, quando la WWF la acquist\u00f2. La WWF acquis\u00ec inoltre la video libreria della WCW, cos\u00ec come diversi atleti sotto contratto con la WCW e i titoli. La sfilza di atleti della WCW che si unirono alla WWF port\u00f2 alla creazione della storyline dell'Invasion, la quale elimin\u00f2 definitivamente il marchio WCW quando il Team WWF ottenne la vittoria definitiva nel Survivor Series elimination match.\nUnificazione.\nIl cambiamento pi\u00f9 significativo nella storia del titolo avvenne nel 2001, quando dopo che il Team WWF sconfisse il Team Alliance (WCW/ECW) alle Survivor Series nel novembre di quello stesso anno gli atleti dell'Alliance sarebbero essenzialmente diventati parte dei programmi televisivi della WWF, che all'epoca aveva due campioni del mondo, con The Rock che deteneva il World Championship (il WCW World Heavyweight Championship, acquisito e introdotto dalla WWF, che lo rinomin\u00f2 WCW Championship prima di passare all'ultima definizione) e Stone Cold Steve Austin che deteneva il WWF Championship.\nI due titoli furono unificati nel mese di dicembre a Vengeance, dove Kurt Angle sfid\u00f2 senza successo Austin per il WWF Championship mentre Chris Jericho sconfisse The Rock per il World Championship. Jericho affront\u00f2 immediatamente Austin e lo sconfisse e unific\u00f2 entrambi titoli e venne riconosciuto come WWF Undisputed Champion. Jericho mantenne il titolo per quattro mesi prima di perderlo contro Triple H nel marzo 2002 a WrestleMania X8. Jericho us\u00f2 entrambe le cinture, con una che rappresentava il World Championship (la Big Gold Belt) e l'altra il WWF Championship mentre a Triple H dopo aver vinto il titolo fu introdotta un'unica cintura nell'aprile 2002.\nDispute e divisione in roster.\nSempre nell'aprile 2002 Triple H perse il titolo contro Hollywood Hulk Hogan a Backlash. Il 6 maggio 2002 la World Wrestling Federation cambi\u00f2 nome diventando la World Wrestling Entertainment e anche in questo frangente si verific\u00f2 un cambio nel nome del titolo, che divenne l'Undisputed WWE Championship, ma ci\u00f2 dur\u00f2 solo poche settimane in quanto a partire dal 19 maggio 2002, data in cui si svolse Judgment Day, che fu il pay-per-view con il nome WWE, la cui sigla fu spostata all'inizio del nome del titolo, trasformandolo quindi in WWE Undisputed Championship. Il titolo continu\u00f2 a essere indiscusso fino alla brand extension che ha visto la federazione dividersi in due diversi brand, aventi lo stesso nome di \"Raw\" e \"SmackDown!\", con i propri titoli e la figura autoritaria del general manager per ogni brand. I General Manager scelsero i propri atleti per i rispettivi roster (\"kayfabe\") durante il \"Draft\".\nColui che deteneva il WWE Undisputed Championship poteva apparire ed essere sfidato per il titolo da qualsiasi atleta sia che appartenessero a \"Raw\" sia a \"SmackDown!\". Ci\u00f2 rimase tale fino all'agosto 2002, quando l'allora campione Brock Lesnar, appartenente a \"SmackDown!\", fu convinto da Stephanie McMahon a firmare un contratto esclusivo con SmackDown (\"kayfabe\") e rifiut\u00f2 pertanto di difendere il titolo contro gli atleti di \"Raw\". Nella puntata di \"Raw\" del 2 settembre 2002 Eric Bischoff, decise perci\u00f2 di introdurre un nuovo titolo del mondo, il World Heavyweight Championship, determinando di fatto la divisione del titolo indiscusso, che divenne semplicemente noto con il nome di WWE Championship. Bischoff disput\u00f2 lo stato di Lesnar come campione affermando che poich\u00e9 Lesnar si era rifiutato di affrontare il suo primo sfidante da \"Raw\" ed essendo il WWE Championship divenuto esclusivo di \"SmackDown!\", \"Raw\" aveva bisogno di un titolo del mondo esclusivo (sancendo di fatto la fine di quello indiscusso), che venne rappresentato dalla Big Gold Belt e che assegn\u00f2 d'ufficio a Triple H in quanto fu all'epoca l'ultimo atleta ad aver detenuto la Big Gold Belt (dopo aver vinto l'Undisputed WWF Championship il 17 marzo 2002 a WrestleMania X8) ed era il contendente numero uno al titolo indiscusso detenuto da Lesnar dopo aver sconfitto The Undertaker nella puntata di \"Raw\" della settimana prima per determinare il prossimo sfidante di Lesnar per il titolo.\nSebbene inizialmente il WWE Championship (\"SmackDown!\") e il World Heavyweight Championship (\"Raw\") erano stati creati esclusivamente per il proprio roster e venivano difesi solo nei propri programmi televisivi ed eventi a pagamento, a causa dell'annuale scelta degli atleti da parte dei General Manager (\"kayfabe\") sono passati da un brand all'altro fino a quando la WWE torn\u00f2 a instaurare un unico roster nell'agosto 2011. Ci\u00f2 avvenne per la prima volta durante il Draft del 2005, quando John Cena e Batista passarono a \"Raw\" (Cena) e a \"SmackDown!\" (Batista) con i rispettivi titoli e da allora il WWE Championship divenne il titolo principale di \"Raw\" e il World Heavyweight Championship quello di \"SmackDown!\". L'11 giugno 2006 a One Night Stand, evento a pagamento della rinata Extreme Championship Wrestling, Rob Van Dam vinse il WWE Championship contro l'allora campione John Cena (come annunciato prima dell'evento da Paul Heyman, se Van Dam avesse conquistato il titolo gli sarebbe stato assegnato per premio anche l'ECW World Heavyweight Championship, diventando l'unico atleta ad aver detenuto l'ECW World Heavyweight Championship e il WWE Championship contemporaneamente), che era nel bel mezzo di una faida con Edge, il quale vinse un triple threat match per il titolo e riport\u00f2 il WWE Championship a \"Raw\".\nDurante il Draf del 2008 Triple H pass\u00f2 a \"SmackDown\", portando con s\u00e9 il WWE Championship e rendendolo un'esclusiva di \"SmackDown\" per la prima volta dal 2005. Nel corso della selezione degli atleti del 2009 Triple H torn\u00f2 invece a \"Raw\" insieme al WWE Championship, che sarebbe rimasto a \"Raw\" anche nei successivi due anni. Nel luglio 2011 il WWE Championship detenuto allora da John Cena fu inserito nella rivalit\u00e0 tra CM Punk e Vince McMahon in cui Punk era in scadenza di contratto, ma non aveva intenzione di rinnovarlo e quindi McMahon non voleva che esso diventasse campione e lasciasse la WWE con il titolo. Grazie anche alle insistenze di Cena, il quale disse a McMahon che Punk meritava l'incontro titolato, esso si svolse il 17 luglio 2011 a Money in the Bank. Verso la fine dell'incontro McMahon e John Laurinaitis volevano riproporre lo Screwjob di Montr\u00e9al, ma ci\u00f2 nonostante Punk vinse e lascio l'arena e la WWE con il titolo come campione senza contratto. La notte successiva a \"Raw\" McMahon annunci\u00f2 un torneo per indire un nuovo campione. Rey Mysterio vinse il torneo, ma pi\u00f9 tardi nella stessa sera perse il titolo contro l'ex campione John Cena e subito dopo Punk fece il suo ritorno nella WWE ed entrambi furono dichiarati campioni dall'allora COO (\"chief operating officer\") Triple H, che annunci\u00f2 un incontro valido per il titolo per decretare il campione indiscusso il 14 agosto seguente a SummerSlam. CM Punk divenne il campione indiscusso, ma fu attaccato al termine della contesa da Kevin Nash e ci\u00f2 permise ad Alberto Del Rio di incassare la valigetta del Money in the Bank per vincere il titolo. Nell'agosto 2011 la WWE pose ufficialmente fine alla divisione dei roster e torn\u00f2 al parco atleti unico quando \"Raw\" assunse lo stato di \"SuperShow\" e il titolo fu difeso sia a \"Raw\" sia a \"SmackDown\".\nRiunificazione e ritorno della divisione in brand.\nDopo la fine della \"Brand Extension\" nell'agosto 2011, sia il detentore del WWE Championship sia il detentore del World Heavyweight Championship potevano presenziare a \"Raw\" e \"SmackDown\" senza distinzione, ma nel novembre 2013 John Cena (l'allora detentore del World Heavyweight Championship e volto ufficiale della WWE sin dal 2005) sfid\u00f2 Randy Orton (l'allora detentore del WWE Championship e il prescelto come volto della WWE dall'Authority, come parte della storia) a un incontro di unificazione per determinare l'indiscusso campione del mondo della WWE (la WWE parl\u00f2 infatti di \u00abChampion of Champions\u00bb, ossia di campione dei campioni). I due si sono affrontati il 15 dicembre seguente a in un Tables, Ladders and Chairs match vinto da Orton e il World Heavyweight Championship venne pertanto ritirato mentre il WWE Championship mantenne il proprio lignaggio e albo d'oro, venendo inoltre rinominato WWE World Heavyweight Championship.&lt;ref name=\"Raw9/2\"&gt;&lt;/ref&gt;\nColoro che detennero il titolo da quella data continuarono comunque a esibire entrambe le cinture almeno fino alla puntata di \"Raw\" del 18 agosto 2014, quando Triple H present\u00f2 a Brock Lesnar (che conquist\u00f2 il titolo contro John Cena il giorno prima a SummerSlam) una nuova e unica cintura, mantenuto il nome di WWE World Heavyweight Championship sino al 26 giugno 2016. Durante la puntata di \"Raw\" del 27 giugno 2016 il titolo torn\u00f2 a essere chiamato WWE Championship in virt\u00f9 della seconda separazione del roster in brand avvenuta il 19 luglio dello stesso anno che rese il titolo un'esclusiva di \"SmackDown\" quando il campione Dean Ambrose fu scelto come prima scelta assoluta di \"SmackDown\" durante il Draft del 2016. Con l'annuncio dell'istituzione del WWE Universal Championship (esclusivo di \"Raw\") durante la puntata \"Raw\" del 25 luglio 2016, il giorno seguente il WWE Championship venne rinominato in WWE World Championship, ma il 10 dicembre 2016 il titolo torn\u00f2 ad avere la nomea di WWE Championship.\nDurante la puntata di \"SmackDown\" svoltasi il 7 novembre 2017 a Manchester il WWE Championship cambi\u00f2 di possessore per la prima volta al di fuori del Nord America e la prima nel Regno Unito quando AJ Styles sconfisse Jinder Mahal. Fu inoltre la prima volta dopo quattordici anni che il titolo cambi\u00f2 possessore durante una puntata dello \"show blu\" (l'ultima volta che ci\u00f2 avvenne fu nella puntata di \"SmackDown!\" del 16 settembre 2003, mandata in onda due giorni dopo, durate la quale Brock Lesnar sconfisse Kurt Angle in un Iron Man match da 60 minuti per 5\u20134). Ci\u00f2 si ripet\u00e9 371 giorni dopo quando Daniel Bryan sconfisse Styles a \"SmackDown\". A WrestleMania 35 Kofi Kingston sconfisse Bryan in quella che \u00e8 la prima volta che un atleta di origini africane lo abbia vinto.\nIl 4 ottobre 2019, sconfiggendo Kingston durante la puntata dedicata alla premi\u00e8re di \"SmackDown su Fox\", Brock Lesnar fu il primo a vincere per due volte il WWE Championship durante una puntata normale dello show blu; durante la faida con Rey Mysterio, atleta di \"Raw\", nonostante Lesnar fosse stato draftato a \"SmackDown\", egli decise di trasferirsi nello show del luned\u00ec sera, rimasto tra l'altro senza un campione mondiale dopo la vittoria dell'Universal Championship da parte di \"The Fiend\" Bray Wyatt, atleta di \"SmackDown\", a Crown Jewel. Di conseguenza il WWE Championship divenne un'esclusiva di \"Raw\". Lesnar fu poi sconfitto a WrestleMania 36 da Drew McIntyre, che rimase campione fino al 25 ottobre 2020, quando fu sconfitto in un Hell in a Cell Match nel pay-per-view Hell in a Cell 2020 ai danni di Randy Orton. Nella puntata di \"Raw\" del 16 Novembre 2020 Drew McIntyre si riprese il titolo sconfiggendo The Viper. Il 21 febbraio del 2021 ad Elimination Chamber 2021 lo scozzese perse il titolo subendo l\u2019incasso del Money in the Bank contract da parte di The Miz, che a sua volta perse la cintura appena 10 giorni dopo nella puntata di Raw del 1 Marzo contro Bobby Lashley.\nCinture.\nDiverse cinture personalizzate sono state usate per rappresentare il titolo e la gimmick di diversi campioni:\nUna versione molto larga della cintura venne creata per Andr\u00e9 the Giant prima di WrestleMania III, anche se non l'ha mai indossata come campione. Un'altra versione personalizzata della cintura fu creata appositamente per The Rock (nota coma \u00abBrahma Bull\u00bb, nome del caratteristico logo di The Rock) in risposta alla cintura personalizzata di Austin, ma non apparve nei programmi televisivi della WWE.\nLa Big Gold Belt, utilizzata nella WWE per il WCW Championship e World Heavyweight Championship oltre ad altri titoli in altre federazioni, venne usata insieme a quella rappresentante del WWF Championship dopo che Chris Jericho unific\u00f2 il WWF Championship con il World Championship il 9 dicembre 2001 a Vengeance per formare un titolo indiscusso, noto come Undisputed WWF Championship. Nella puntata di \"Raw\" del 4 aprile 2002 Ric Flair, proprietario del roster (\"kayfabe\"), present\u00f2 a Triple H una nuova e singola cintura che avrebbe rappresentato l'Undisputed WWF Championship e che prendendo ispirazione dalla WCW introduceva il nome del campione.\nIl titolo fu nuovamente disputato e nel settembre 2002 \u00e8 stato rinominato semplicemente WWE Championship e mantenne la stessa cintura introdotta da Flair fino all'11 aprile 2005, quando John Cena introdusse la versione rotante del titolo. Questa nuova cintura includeva un cosiddetto \"bling-bling\" in oro e diamante per rappresentare lo stile hip hop del personaggio di Cena in quel periodo ed \u00e8 rimasta come tale fino al 18 febbraio 2013. Il logo WWE, posto al centro della cintura, poteva essere ruotato, ma ci\u00f2 \u00e8 stato rimosso con l'introduzione di una nuova cintura nel febbraio 2013. Lo stile originale della cintura includeva la scritta \u00abWWE Champion\u00bb in una placca mentre nell'altra placca della cintura appariva il nome del roster di cui il titolo era esclusiva. Infatti inizialmente la placca leggeva \u00abSmackDown\u00bb, ma venne poi rimpiazzata dalla scritta \u00abMon-Nite Raw\u00bb (in riferimento a \"Monday Night Raw\", nome completo del programma televisivo di \"Raw\") quando Cena pass\u00f2 a Raw mentre quando il titolo torn\u00f2 a \"SmackDown!\" nel 2008 la placca di \"Raw\" fu rimpiazzata da una seconda che al lato opposto includeva la scritta di \u00abWWE Champion\u00bb.\nNel 2006 Edge cre\u00f2 una seconda versione della sua personalizzata cintura (la \u00abRated R Spinner\u00bb), ma venne annullato per problemi temporali e la cintura personalizzata di Edge vide solo il logo WWE sostituito con quello del suo personaggio. Anche The Miz avrebbe ottenuto nel 2011 la sua versione personalizzata della cintura rotante, a cui capovolse il logo WWE per farlo sembrare come una \u00abM\u00bb, iniziale del suo nome.\nNella puntata di \"Raw\" del 18 febbraio 2013 The Rock present\u00f2 una nuova cintura per rappresentare il WWE Championship. Parzialmente disegnata dalla Orange County Choppers di \"American Chopper\", la nuova cintura mostrava una versione leggermente diversa del logo WWE (adornato con diamanti) all'interno di una cintura dalla forma di un ettagono irregolare, la quale aveva la scritta \u00abChampion\u00bb (campione) che appariva sotto il logo in maiuscolo mentre su ogni lato c'era una barra di divisione e una larga placca che viene personalizzata con i loghi del campione in carica. Quando il titolo \u00e8 vacante la cintura ha invece il logo WWE inserito all'interno di un cerchio rosso.\nIn seguito all'unificazione del WWE Championship e del World Heavyweight Championship avvenuta il 15 dicembre 2013 la Big Gold Belt (che rappresentava il World Heavyweight Championship) venne usata insieme a quella del WWE Championship per rappresentare il rinominato WWE World Heavyweight Championship. Nella puntata di \"Raw\" del 18 agosto 2014 Triple H present\u00f2 all'allora campione Brock Lesnar, che aveva vinto il titolo contro Cena il giorno prima a SummerSlam, con una singola cintura che rappresenta tuttora il WWE Championship. Essa \u00e8 la stessa versione del WWE Championship introdotta nel febbraio 2013, ma leggermente modificata con l'aggiunta del nuovo logo della WWE in seguito al lancio del WWE Network, oltre a essere dotata di una pi\u00f9 larga placca centrale per il nuovo logo WWE, al cui interno appare la scritta \u00abWorld Heavyweight Champion\u00bb (campione del mondo dei pesi massimi) lungo i bordi inferiori a caratteri molto piccoli, ma in maiuscolo. Le grandi piastre laterali continuano a presentare delle sezioni tonde rimovibili, permettendo al campione in carica di inserire un proprio logo personale. La cintura predefinita del titolo \u00e8 dotata di un cerchio in oro e rosso al cui interno \u00e8 inserito il logo WWE, con l'unica differenza che le piastre laterali originali di questa nuova cintura non sono dotate di una corona in cima alle piastre. Cos\u00ec come accaduto alla cintura che rappresentava l'Undisputed WWF Championship, anche la Big Gold Belt \u00e8 stata ufficialmente ritirata dopo l'introduzione di una singola cintura.\nIn quella che \u00e8 diventata una tradizione degli ultimi anni la WWE ha iniziato a regalare una cintura rappresentante il WWE Championship con le piastre laterali personalizzate con il logo della squadra ai vincitori delle World Series, del Super Bowl, delle finali NBA, del campionato mondiale di calcio femminile, del College Football Playoff National Championship, delle finali della Stanley Cup, dell'Australian Open, della Premier League inglese, della Premier League indiana, della Primera Divisi\u00f3n messicana, della Bundesliga, della Primera Divisi\u00f3n argentina, del Home Run Derby, del campionato mondiale di Formula 1, della UEFA Champions League e delle finali WNBA, oltre che a individui come il poliziotto di Londra Charlie Guenigault per il suo \u00abcoraggio eccezionale\u00bb durante l'attentato di Londra del 3 giugno 2017 e al capitano Roy Love e al suo personale per aver ospitato l'edizione 2017 del Tribute to the Troops e onorato le forze armate statunitensi.\nTornei.\nSurvivor Series (1998).\nTale torneo, soprannominato \"Deadly Game\", fu sancito dopo che il titolo venne dichiarato vacante dato che nel Triple Threat match di l'allora campione Stone Cold Steve Austin fu schienato contemporaneamente da Kane e The Undertaker.\n\"Raw\" (2011).\nTale torneo fu sancito dopo che il titolo venne reso vacante dato che l'allora campione CM Punk lasci\u00f2 la WWE (\"kayfabe\").\nSurvivor Series (2015).\nTale torneo fu sancito dopo che il titolo venne reso vacante dato che l'allora campione Seth Rollins sub\u00ec un infortunio al ginocchio (\"legit\").\nRoster in cui il titolo \u00e8 stato esclusivo.\nIn seguito agli eventi che portarono alla prima Brand extension in due distinti roster (\"Raw\" e \"SmackDown!\") nell'aprile 2002 gli allora co-proprietari della federazione (\"kayfabe\") Ric Flair e Mr. McMahon acquisirono rispettivamente \"Raw\" il primo e \"SmackDown!\" il secondo con la possibilit\u00e0 di scegliere inoltre un General Manager che avrebbe gestito (\"kayfabe\") il rispettivo programma televisivo, cosa che si mantenne inalterata anche negli anni seguenti. Ogni anno si sarebbe tenuto un evento annuale in cui i rispettivi direttori generali avrebbero selezionando degli atleti per i propri roster, a volte selezionandoli in prima persona e a volte tramite una lotteria (\"kayfabe\"). La rinascita della ECW port\u00f2 questa a essere il terzo roster della WWE dal 2006 al 2010. Il 29 agosto 2011 la WWE pose fine alla divisione in roster e gli atleti (inclusi tutti i campioni) iniziarono ad apparire indistintamente in qualsiasi programma televisivo prodotto dalla WWE. Il 25 maggio 2016 la WWE annunci\u00f2 che \"SmackDown\" si sarebbe svolto in diretta ogni marted\u00ec sera a partire del 19 luglio, portando allo stesso tempo il ritorno della divisione in due roster. Il 20 giugno seguente la WWE annunci\u00f2 che la selezione degli atleti si sarebbe svolta durante la prima puntata in diretta di \"SmackDown\". Nella puntata di \"Raw\" del 18 luglio vennero nominati i General Manager per entrambi i programmi, con la Commissioner di \"Raw\" Stephanie McMahon che scelse Mick Foley e il Commissioner di \"SmackDown\" Shane McMahon che scelse Daniel Bryan, costretto a ritirarsi nel febbraio 2016, ma tornato sul ring due anni dopo e conquistando proprio il WWE Championship nel novembre 2018. La lista che segue indica le date in cui il titolo \u00e8 diventato esclusivo di uno dei tre differenti roster.\nRegni.\nIl primo campione fu Buddy Rogers, presentato come tale l'11 aprile 1963. Ci sono stati cinquantaquattro diversi campioni ufficialmente riconosciuti dalla WWE per un totale di 143 regni riconosciuti come ufficiali dalla WWE. Bruno Sammartino vanta il singolo regno pi\u00f9 lungo (con un regno come campione di 2803 giorni, pari a sette anni, otto mesi e un giorno, dal 17 maggio 1963 al 18 gennaio 1971) e detiene anche il primato per il maggior numero di giorni combinati (4040 giorni, pari a circa undici anni) come campione. Andr\u00e9 the Giant ha il regno come campione pi\u00f9 breve nella storia del titolo con 1 minuto e 48 secondi, avendolo subito reso vacante per la prima volta di dodici, come riconosciuto dalla WWE. Inoltre John Cena \u00e8 colui che ha detenuto il titolo per il maggior numero di volte con tredici regni. John Cena e Randy Orton sono gli unici due ad aver vinto il titolo per pi\u00f9 di dieci volte (Cena tredici volte e Orton dieci). In otto hanno invece detenuto il titolo per un regno continuo di 365 giorni o pi\u00f9, ovvero Bruno Sammartino, Pedro Morales, Bob Backlund, Hulk Hogan, Randy Savage, John Cena, CM Punk e AJ Styles. Brock Lesnar \u00e8 il wrestler pi\u00f9 giovane ad aver vinto il titolo (25 anni e 44 giorni) mentre il pi\u00f9 anziano \u00e8 Mr. McMahon (54 anni e 21 giorni).\nAlbo d'oro.\nStatistiche aggiornate al .\nLista combinata dei regni.\nStatistiche aggiornate al ."}
{"id": "430439", "revid": "1714722", "url": "https://it.wikipedia.org/wiki?curid=430439", "title": "Gadeon", "text": "Dopo la morte del padre, Gadeon eredit\u00f2 un certo potere e una certa influenza nella \"Civitas Dumnoniorum\", patria della madre, mentre suo fratellastro, Gradlon (alias Urban), ebbe l'Armorica (Bretagna). Potrebbe essere divenuto decurione di \"Isca Dumnoniorum\" (moderna Exeter), dove, probabilmente, mor\u00ec attorno al 405. La sua posizione in societ\u00e0 fu ereditato dal figlio Guoremor.\nCollegamenti esterni.\nEarly British Kingdom"}
{"id": "430450", "revid": "124141729", "url": "https://it.wikipedia.org/wiki?curid=430450", "title": "Continuum dialettale", "text": "Un \"continuum\" dialettale \u00e8 una catena di variet\u00e0 di lingue (e/o dialetti) geograficamente adiacenti e geneticamente imparentate la cui mutua intelligibilit\u00e0 decresce stabilmente al crescere della distanza geografica. Idealmente, i parlanti al punto A del \"continuum\" possono capire i parlanti del punto B (e viceversa) e questi comprendono i parlanti al punto C (e viceversa); ma i parlanti in A non comprendono quelli in C (e viceversa), che per\u00f2 capiscono i parlanti in B e in D, e cos\u00ec via.\nIn generale, la nozione di \"continuum\" si oppone a quella di \"gradatum\".\nEsempi di \"continuum\" dialettale.\nUn esempio ben noto \u00e8 il \"continuum\" afrikaans-olandese-frisone-tedesco, un'ampia rete di dialetti con quattro standard letterari riconosciuti. Anche se l'olandese standard ed il tedesco non sono mutuamente intelligibili, una catena di dialetti li collega, senza rotture nell'intelligibilit\u00e0 fra due dialetti adiacenti lungo il \"continuum\". Una rete di dialetti esiste analogamente fra le lingue slave orientali, fra cui il russo, il bielorusso e l'ucraino, che sono riconosciuti come standard letterari. Anche il serbo-croato si pu\u00f2 vedere come una rete di quattro dialetti importanti e tre lingue letterarie. Le lingue neolatine (portoghese, castigliano, catalano, provenzale, francese, occitano, italiano, corso, sardo, siciliano, romancio, friulano, veneto e altre lingue minoritarie d'Italia con il rumeno ed altre) formano un altro \"continuum\" ben noto."}
{"id": "430454", "revid": "124823082", "url": "https://it.wikipedia.org/wiki?curid=430454", "title": "Jason Dohring", "text": "Biografia.\nJason \u00e8 il primogenito di Laurie e Doug Dohring, presidente del consiglio d'amministrazione e amministratore delegato di Neopets. Ha due fratelli, Robert e Jonathan, e due sorelle, Kelsey e Kirsten, entrambi coppie di gemelli identici. Tutti e cinque i fratelli Dohring sono attori. Sua sorella Kelsey ottenne il ruolo della piccola Christine Ellen \"Chrissy\" Seaver in \"Genitori in blue jeans\".\n\u00c8 un seguace di Scientology di seconda generazione. \u00c8 un esperto sciatore e si diverte a praticare snowboard, water ski, golf, e boxe.\n\u00c8 sposato dal 31 luglio 2004 con Lauren Kutner e ha quattro figli, Owen (2010) e Lilly (2012).\nCarriera.\nJason ha cominciato la sua carriera apparendo in diverse pubblicit\u00e0 e ottenendo in seguito piccoli ruoli in film e serie televisive.\n\u00c8 apparso in diverse serie televisive come \"Ancora una volta\", \"Roswell\", \"The Parkers\", \"JAG - Avvocati in divisa\", \"Boston Public\", \"Giudice Amy\", \"Cold Case\", Supernatural e \"The Division\", oltre ad un piccolo ruolo in \"Deep Impact\". Ha inoltre recitato come comparsa nel famoso film \"Omicidio nel condominio\" dove ha interpretato il fidanzato di Natasha, ragazza scozzese trovatasi nel condominio per uno scambio culturale.\nInterpreta la parte di un insegnante di scuola pubblica nella prima serie di \"Ringer\".\nJason \u00e8 comunque meglio conosciuto per aver interpretato il ruolo del ragazzo ricco del sud California Logan Echolls nella serie televisiva \"Veronica Mars\". Lo show fu trasmesso originariamente da UPN fino a che nel 2006 il canale si \u00e8 fuso con la The WB dando vita a The CW. Nel 2006 Jason \u00e8 stato nominato per un \"Ivy Award\" come Miglior attore di supporto in una serie drammatica. Nel 2007 ha recitato come protagonista nel film \"The Deep Below\".\nDopo la cancellazione di \"Veronica Mars\", Jason ha stipulato un contratto con la Warner Bros. e con la CBS grazie al quale \u00e8 entrato a fa parte del cast della serie televisiva \"Moonlight\", dove interpreta il vampiro Josef Kostan, la serie \u00e8 durata una sola stagione.\nHa recitato un ruolo nel \"thriller\" indipendente \"Black Cadillac\".\nNell'ottobre 2008 ha superato un casting molto scrupoloso per il ruolo di Spencer nel nuovo tv drama-comedy prodotto da SJP per la HBO \"Washingtonienne\". L'episodio pilota \u00e8 ancora in attesa di essere confermato da parte del Network.\nHa anche un ruolo come Guest Star nell'episodio 11 della seconda stagione di \"Lie to Me\" (Battere il Diavolo) interpreta Martin Walker.\nAppare anche in \"\" sempre come \"guest star\" nell'episodio 12 della decima stagione (Colpo secco).\nHa partecipato all'episodio 7x12 di \"Supernatural\" interpretando un Dio del tempo, Crono.\nNel 2013 \u00e8 stato confermato nel cast del film Veronica Mars, continuazione della serie cancellata nel 2006. Al suo fianco troviamo Kristen Bell (Veronica).\nInterpreta il ruolo di Killian McCrane nell'episodio 4 della prima stagione di \"The Tomorrow People.\"\nAppare inoltre nella terza e nella quarta stagione della serie \"The Originals\" interpretando la parte del detective Will Kinney.\nDoppiatori italiani.\nNelle versioni in italiano dei suoi film, Jason Dohring \u00e8 stato doppiato da:"}
{"id": "430456", "revid": "1342360", "url": "https://it.wikipedia.org/wiki?curid=430456", "title": "Bruno Quaresima", "text": "Carriera.\nLeg\u00f2 per quasi tutta la carriera da calciatore alla maglia biancorossa del provenendo dalla Palladio, societ\u00e0 del vivaio del Vicenza. A 18 anni venne mandato a fare esperienza alla Fiumana in Istria per fare esperienza, conquistando la promozione dalla Serie C alla B. Pass\u00f2 poi al Vicenza appena ventuenne nel 1941, esordiendo col botto in Serie B segnando ben 20 reti che valsero ai vicentini la promozione in massima divisione.\nIn Serie A fu fra i protagonisti della risicata salvezza del Vicenza, ottenuta all'ultima giornata con un clamoroso 6-2 a Torino contro la . Dopo il campionato di guerra del 1944 fu catturato dai tedeschi e mandato in un campo di concentramento.\nTornato a casa dopo la fine della guerra, fu fra i primi giocatori a rispondere all'appello di Pietro Spinato che cercava di mettere insieme una squadra per disputare il campionato. Dopo un discreto torneo 1945-1946, Quaresima si mise in luce con 13 reti nel 1946-1947, stagione in cui il Vicenza ottenne il quinto posto, a lungo miglior prestazione della squadra in massima serie.\nNell'estate 1947 fu acquistato dall' e in nerazzurro non sment\u00ec le promesse ritrovandosi capocannoniere a dicembre di quell'anno. Fu tuttavia vittima di un grave doppio infortunio (frattura prima della clavicola e poi del perone) che ne min\u00f2 la carriera, e non solo la stagione, che chiuse con 25 gare su 40 con ben 16 reti. In quella stagione realizz\u00f2 tra l'altro due quaterne, contro Alessandria e Bari.\nTornato a Vicenza nel 1948, fu il bomber della squadra per tre anni di seguito, in cui realizz\u00f2 ben 51 reti. Dopo una non fortunata avventura alla neopromossa SPAL di Paolo Mazza e una stagione nel Marzotto Valdagno, rientr\u00f2 a Vicenza, divenuto \"Lanerossi\" a giugno, nel 1953 giocando 12 gare e segnando 2 reti.\n\u00c8 il decimo biancorosso di tutti i tempi con 246 presenze in campionato e il secondo fra i bomber con 107 reti.\nIn carriera ha totalizzato complessivamente 104 presenze e 39 reti in Serie A e 178 presenze e 78 reti in Serie B."}
{"id": "430459", "revid": "339392", "url": "https://it.wikipedia.org/wiki?curid=430459", "title": "Triple Threat Match", "text": ""}
{"id": "430465", "revid": "599013", "url": "https://it.wikipedia.org/wiki?curid=430465", "title": "Dq", "text": ""}
{"id": "430472", "revid": "1745361", "url": "https://it.wikipedia.org/wiki?curid=430472", "title": "Guoremor", "text": "Succedette al padre Gadeon, probabilmente come maggior proprietario terriero nella \"Civitas Dumnoniorum\".\nPotrebbe anche aver avuto un alto rango nell'amministrazione romana. Fu probabilmente il primo della sua famiglia a trarre vantaggio dal ritiro delle legioni dalla Britannia, proclamandosi\nsovrano della Dumnonia. Mor\u00ec attorno al 415. Gli successe il figlio Tutwal.\nCollegamenti esterni.\nEarly British Kingdom"}
{"id": "430474", "revid": "767487", "url": "https://it.wikipedia.org/wiki?curid=430474", "title": "Misstress Barbara", "text": "Il nome d'arte \"Misstress\" \u00e8 un volontario gioco di parole tra il termine mistress e stress.\nBiografia.\nNata a Catania, in Sicilia, a dodici anni inizi\u00f2 a suonare il tamburo. Pass\u00f2 poi alla batteria in un gruppo heavy metal, non mostrando invece grande apprezzamento per la musica house. Si interess\u00f2 di musica elettronica dal 1994, lo stesso anno del suo baccalaureato in comunicazione (specialit\u00e0 cinema). Incominci\u00f2 a suonare nei club delle citt\u00e0 di Qu\u00e9bec, Trois-Rivi\u00e8res e Toronto, dove lavor\u00f2, tra l'altro, in una videoteca e in un ristorante.\nProsegu\u00ec nella sua carriera suonando in quasi tutto il mondo (in Europa, Asia, Nord e Sud America e Australia) fin dal 1996, quando tenne la sua prima serata da deejay. La bella Barbara ha gi\u00e0 realizzato produzioni su alcune delle maggiori etichette techno del mondo (Tronic, Rotation, Strive et In-Tec) e alcuni suoi brani musicali sono stati selezionati per dei film. Buona parte delle sue influenze musicali sono la musica latina e il jazz.\nNel 1999 Barbara ha creato la sua propria etichetta, \"Relentless Music\", che \u00e8 divenuta poi \"Iturnem\" all'inizio del 2004. Misstress Barbara ha suonato insieme a grandi artisti come Carl Cox, Bj\u00f6rk e molti altri. \nSi \u00e8 esibita in \"club\" e \"raves\" di tutto il mondo: Aria (Montr\u00e9al, Canada), Rex (Parigi, Francia), Florida 135 (Fraga, Spagna), Velvet Underground (Londra, Regno Unito), Twilo (New York, Stati Uniti), per citarne solo alcuni. Uno dei momenti pi\u00f9 importanti della sua carriera fu la sua esibizione al \"Fashion Cares\" a Toronto in favore delle vittime dell'AIDS. La musicista siciliana partecip\u00f2 anche ad alcuni altri grandi eventi come I Love Techno (Belgio) e SONAR (Spagna).\nAttualmente vive a Montr\u00e9al dove la sua famiglia si trasfer\u00ec quando lei aveva solo otto anni.\nPossiede una Macan (prodotta dalla Porsche)."}
{"id": "430484", "revid": "62725", "url": "https://it.wikipedia.org/wiki?curid=430484", "title": "Dee jay", "text": ""}
{"id": "430486", "revid": "1656773", "url": "https://it.wikipedia.org/wiki?curid=430486", "title": "Aventino (fiume)", "text": "L'Aventino \u00e8 un fiume dell'Abruzzo che scorre per circa 45\u00a0km, nascendo sul versante nord-orientale del Monte Porrara, dalle sorgenti di Capo di Fiume, site all'interno del territorio comunale di Palena, in provincia di Chieti, poste a 863\u00a0, a valle del torrente Cotaio.\nStoria.\nForse il nome proverebbe, per il colle di Roma, dal termine \"adventus\" (diviso), presso le gole di Fara San Martino, al passo dell'abbazia di San Martino in Valle. Secondo altre ipotesi, come quelle di Giulio De Petra, gli abitanti italici di \"Cluvi\u00e6\", localit\u00e0 La Roma di Casoli, per sentirsi pi\u00f9 legati a Roma avrebbero chiamato il fiume come il quartiere romano, stessa ipotesi per la contrada casolana.\nIl fiume fu abitato sin dalla preistoria, come dimostra la presenza di un villaggio del Neolitico presso Lama dei Peligni. Nel primo Medioevo (VIII secolo) sorsero i villaggi longobardi di \"Castrum Palena\" e \"Casul\u00e6\" sopra gli insediamenti romani. La Forca di Palena (\"Forca Pelignorum\") fu subito un punto strategico per l'accesso alla Maiella e al territorio valvense (conca di Sulmona), e cos\u00ec il borgo fortificato si svilupp\u00f2 proprio sopra il fiume. Il centro medievale di Casoli, posto pi\u00f9 verso il mare, invece us\u00f2 la valle di Selva Piana per i campi di allevamento e per il tratturo. Gi\u00e0 dall'XI secolo inoltre presso le gole e le sorgenti era sorta l'abbazia di San Martino in Valle, che dava ristoro ai pellegrini e si serviva del fiume come fonte di sopravvivenza.\nPresso il fiume inoltre gli abitanti di Taranta Peligna trovarono un ottimo uso per alimentare i mulini e le prime imprese di tessitura. Inoltre la zona fu visitata da molti pastori, alcuni dei quali ritiratisi in eremitaggio presso le montagne. Un importante punto strategico fu il centro di Fara San Martino, che us\u00f2 nel 1886 il fiume per alimentare il pastificio Delverde. I mulini antichi rimasero attivi anche nel primo Novecento, ne \u00e8 testimonianza l'ex mulino di Fara San Martino.\nIn epoca recente, durante la seconda guerra mondiale, molti comuni della zona si trovarono lungo la linea Gustav e nel novembre 1943 furono distrutti dai nazisti. Presso le montagne di Lama dei Peligni, Palena e Pizzoferrato nello stesso periodo i partigiani della \"Brigata Maiella\" respinsero i tedeschi con combattimenti cruenti.\nNegli anni '50 il corso del fiume, presso la localit\u00e0 Torretta di Casoli, fu deviato in una conca, creando l'artificiale lago Sant'Angelo, come risorsa economica locale. Negli anni '90 il fiume fu incluso nel parco nazionale della Maiella, come importante risorsa naturale da tutelare.\nInoltre presso il centro di Civitella Messer Raimondo, sempre sul progetto abruzzese del turismo, \u00e8 stato aperto un percorso di canottaggio e rafting.\nL'Aventino si unisce col Sangro presso la riserva naturale controllata Lago di Serranella, nel territorio di Sant'Eusanio del Sangro.\nComuni.\nIl fiume Aventino attraversa i territori comunali di Palena, Lettopalena, Taranta Peligna, Colledimacine, Lama dei Peligni, Gessopalena, Civitella Messer Raimondo, Casoli ed Altino; i centri urbani attraversati sono quelli di Palena e Taranta Peligna.\nNatura.\nDurante il suo corso raccoglie le acque di diversi torrenti e fiumi, dei quali quello pi\u00f9 importante \u00e8 il fiume Verde, le cui acque vengono utilizzate per la produzione della pasta nei pastifici di Fara San Martino. Un altro importante affluente \u00e8 il Laio, che si unisce all'Aventino nei pressi di Casoli.\nDopo 35\u00a0km di corso, grazie all'intervento dell'uomo, va a formare il lago Sant'Angelo: percorsi altri 10\u00a0km, sfocia nelle acque del fiume Sangro, il secondo d'Abruzzo per lunghezza, del quale \u00e8 il pi\u00f9 grande affluente.\nRicco di flora e fauna tipicamente appenninica, \u00e8 frequentato per la pesca sportiva e la pratica della canoa, quest'ultima presso Civitella Messer Raimondo."}
{"id": "430487", "revid": "62725", "url": "https://it.wikipedia.org/wiki?curid=430487", "title": "Mistress Barbara", "text": ""}
{"id": "430488", "revid": "1745361", "url": "https://it.wikipedia.org/wiki?curid=430488", "title": "Tutwal", "text": "Avrebbe sposato Grazianna, figlia pi\u00f9 giovane dell'imperatore Magno Massimo. Mor\u00ec attorno al 425. Gli successe il figlio Conomor."}
{"id": "430489", "revid": "16066", "url": "https://it.wikipedia.org/wiki?curid=430489", "title": "Barbara Bonfiglio", "text": ""}
{"id": "430490", "revid": "768068", "url": "https://it.wikipedia.org/wiki?curid=430490", "title": "Perttu Kivilaakso", "text": "Biografia.\nPerttu \u00e8 nato e cresciuto a Helsinki e suona dall'et\u00e0 di 5 anni (ha scelto il violoncello perch\u00e9 suo padre \u00e8 un violoncellista); si \u00e8 diplomato all'Accademia Sibelius. Ha vinto il terzo premio in uno dei pi\u00f9 prestigiosi concorsi internazionali di violoncello, il Concorso \"Paulo\" di Helsinki, nel 1996.\nPerttu ha sostituito negli Apocalyptica Antero Manninen, che ha lasciato la band per continuare la propria carriera in un'orchestra.\nAvrebbe potuto entrare a far parte della band molto prima, gi\u00e0 all'et\u00e0 di 16 anni, ma gli altri membri hanno pensato che questo avrebbe potuto nuocere al suo sviluppo di musicista classico.\n\u00c8 stato ed \u00e8 tuttora musicista nell'Orchestra filarmonica di Helsinki, in cui suona il violoncello anche suo padre Juhani Kivilaakso.\nPerttu ha composto i brani \"Conclusion\", \"Resurrection\", \"Pandemonium\", \"Delusion\" e \"Perdition\" dell'album \"Reflections Revised\", \"Farewell\", \"Betrayal/Forgivness\" e \"Fatal Error\" per l'album \"Apocalyptica\" (2005), e \"Lies\" nell'album \"Worlds Collide\"."}
{"id": "430498", "revid": "767487", "url": "https://it.wikipedia.org/wiki?curid=430498", "title": "Conomor", "text": "Succedette al padre Tutwal e potrebbe essere stato il primo monarca di questa regno a vivere a Castle Dore, vicino a Lantyan. \nUna pietra tombale fa conoscere il nome del figlio: Tristram (o Drustanus). Questo nome, insieme alle storie bretoni su un re Conomor, conosciuto anche come Mark (o March, forma breve per Cyn-march), ha ingenerato la confusione con il suo malvagio pronipote. Cynfawr (Conomor) infatti viene dalla tradizione Gallese medievale e sembra essere solo un ascendente di Conomor il Maledetto (VI secolo). A Cynfawr si fa riferimento con l'epiteto \"Cadgaddug\" (\"vincitore di battaglia\") e appare nelle genealogie e in una delle Triadi Gallesi come discendente di Coel Hen dello Yr Hen Ogledd. Spesso, per\u00f2, il nesso tra i due personaggi \u00e8 stato fatto.\nLo scrittore Jean Markale ha suggerito che la leggenda di Tristano, che ha avuto origine in Irlanda, possa aver preso i nomi dei personaggi da questa storia della Cornovaglia, che in fondo riguarda \"la rivalit\u00e0 di un padre e un figlio per la stessa donna\", il padre Conomor/Mark e il figlio Tristano.\nBibliografia.\nRachel Bromwich (ed.), Trioedd Ynys Prydein (University of Wales Press, 1961; revised ed. 1991), p. 322.\nJean Markale, Histoire secr\u00e8te de la Bretagne, Albin Michel, Paris, 1977, p. 96.\nWilliam Owen Pughe, The Cambrian Biography: Or, Historical Notices of Celebrated Men Among the Ancient Bretons, Londra, 1803, p. 67"}
{"id": "430500", "revid": "297031", "url": "https://it.wikipedia.org/wiki?curid=430500", "title": "Walter Pater", "text": "Biografia.\nWalter Pater era il secondo figlio di Richard Glode Pater, un dottore che si era trasferito a Shadwell nei primi anni del XIX secolo e che curava la gente povera. Egli mor\u00ec quando Pater era ancora bambino, cosicch\u00e9 la famiglia si trasfer\u00ec a Enfield.\nNel 1853 Pater fu mandato a studiare alla King's School di Canterbury, dove la bellezza della cattedrale gli lasci\u00f2 un'impressione che gli rimase per tutta la vita. Da studente egli lesse \"Modern Painters\" di John Ruskin e, per un breve periodo, fu attratto verso gli studi artistici, non mostrando ancora il gusto letterario che di l\u00ec a poco avrebbe sviluppato. I suoi progressi furono sempre graduali; tuttavia ottenne una borsa di studio, grazie alla quale si iscrisse al The Queen's College di Oxford nel 1858.\nLa sua vita universitaria fu stranamente monotona: era un ragazzo timido, che leggeva molto e che aveva creato poche amicizie. Un letterato, Benjamin Jowett, fu colpito dal potenziale di Pater e si offr\u00ec per impartirgli delle lezioni private. Ciononostante, al Queen's College Pater non brill\u00f2 particolarmente, anzi ottenne in extremis la laurea in \"Literae Humaniores\" nel 1862. Dopo aver terminato gli studi, Pater si stabil\u00ec a Oxford, lavorando come insegnante privato. Da ragazzo aveva accarezzato l'idea di entrare nella Chiesa Anglicana, ma a Oxford la sua fede cristiana fu scossa. Nel 1864, essendogli stato offerto un posto da ricercatore al Brasenose College, scelse di intraprendere la carriera universitaria.\nIn realt\u00e0 Pater non ebbe intenzione di sprofondare nel torpore accademico. Non appena incominci\u00f2 la sua carriera, la sfera dei suoi interessi si allarg\u00f2 rapidamente: egli divenne sempre pi\u00f9 interessato alla letteratura, incominciando a scrivere articoli e appunti critici. Il primo di questi fu un saggio breve su Coleridge, pubblicato nel 1866 sul \"Westminster Review\". Alcuni mesi pi\u00f9 tardi, nel gennaio del 1867, sempre per lo stesso giornale, scrisse un saggio su Winckelmann, in cui si intravidero le prime espressioni del suo idealismo.\nL'anno successivo i suoi studi sulla poesia estetica apparvero sul \"Fortnightly Review\", a cui seguirono altri saggi su Leonardo da Vinci, Botticelli, Pico della Mirandola e Michelangelo. Questi ultimi, assieme ad altri studi, furono raccolti nel 1873 in un libro intitolato \"Studies in the History of the Renaissance\" (\"Studi sulla vita del Rinascimento\"). Pater, ormai punto di riferimento di un piccolo circolo di Oxford, ottenne considerazione a Londra come altrove, annoverando tra i suoi amici i Preraffaelliti.\nIn seguito Pater divenne un candidato per la cattedra di poesia dell'Universit\u00e0 di Oxford, ma subito si ritir\u00f2 dalla competizione per via del suo personale criticismo, che in parte venne deriso da Mallock in un romanzo satirico intitolato \"The New Republic\" (\"La nuova repubblica\"). In quest'opera Pater fu ritratto, attraverso stereotipi, come un effeminato esteta inglese.\nIntanto Pater scrisse il suo capolavoro, il romanzo filosofico \"Marius the Epicurean\" (\"Mario l\u2019Epicureo\"), ottenendo un grosso seguito. L'opera fu pubblicata nel 1885 e in essa Pater mostra, con pienezza ed elaborazione, il suo ideale di vita estetica, il suo culto della bellezza (in opposizione allo spoglio ascetismo), e la sua teoria dell'effetto stimolante nel perseguirla come ideale per s\u00e9 stessa. Quest'ultimo concetto fu riassunto efficacemente nel motto \"art for art's sake\" (ossia l'arte per il gusto dell'arte stessa). I principi del movimento estetico furono in larga parte tracciati da Pater, e il suo forte impatto fu particolarmente sentito da uno dei capigruppo del movimento, Oscar Wilde, uno dei suoi allievi a Oxford.\nNel 1887 Pater pubblic\u00f2 \"Imaginary Portraits\" (\"Ritratti immaginari\", una raccolta di saggi filosofici), nel 1889 \"Appreciations, with an Essay on Style\" (\"Apprezzamenti, con un saggio sullo stile\"), nel 1893 \"Plato and the Platonism\" (\"Platone e il platonismo\") e nel 1894 \"The Child in the House\" (\"Il bambino nella casa\"). Le opere \"Greek Studies\" (\"Studi greci\") e \"Miscellaneous Studies\" (\"Studi miscellanei\") furono pubblicate postume nel 1895, cos\u00ec come il romanzo \"Gaston de Latour\" nel 1896. I suoi saggi scritti per il quotidiano \"The Guardian\" furono stampati privatamente nel 1897, mentre nel 1901 fu realizzata un'edizione che comprende tutte le opere di Pater.\nNegli ultimi anni di vita, Pater esercit\u00f2 una crescente e considerevole influenza. La sua mente, tuttavia, ritorn\u00f2 al fervore religioso della sua giovent\u00f9. Coloro i quali lo conoscevano bene credevano che, se fosse vissuto a lungo, avrebbe recuperato appieno il suo desiderio da fanciullo di prendere gli ordini religiosi. Pater mor\u00ec di febbre reumatica all'et\u00e0 di 55 anni e fu sepolto nello storico cimitero antico di St. Cross, che con l'annessa Chiesa parrocchiale di St. Cross rappresenta uno dei gioielli nascosti della presenza religiosa in Oxford, al fianco di altri importanti nomi della tradizione letteraria britannica.\nPater scrisse non senza difficolt\u00e0, correggendo assiduamente le sue opere. Il suo stile letterario, calmo e contemplativo, sugger\u00ec (secondo quanto detto da Chesterton) un \"grande sforzo verso l'imparzialit\u00e0\". La ricchezza e la profondit\u00e0 del suo linguaggio era intonato alla sua filosofia di vita. Gli idealisti vi trovarono ispirazione nel suo desiderio di \"ardere con una fiamma duratura come una gemma\" e di vivere in armonia con il sublime."}
{"id": "430511", "revid": "38120", "url": "https://it.wikipedia.org/wiki?curid=430511", "title": "Glicol polietilenico", "text": ""}
{"id": "430514", "revid": "767487", "url": "https://it.wikipedia.org/wiki?curid=430514", "title": "Kalifornia", "text": "Kalifornia \u00e8 un film del 1993 diretto da Dominic Sena, ed interpretato da David Duchovny, Michelle Forbes, Brad Pitt e Juliette Lewis.\nIl film, curato nella fotografia da Bojan Bazelli, \u00e8 caratterizzato dalle ambientazioni desolate e desertiche (il film \u00e8 stato in gran parte girato tra le aride pianure di Tennessee, Arkansas, Texas, Nevada) oltre che da un totale distacco dall'interpretazione psicoanalitica delle azioni di un serial killer, ruolo impersonato proprio dal disturbato protagonista del film.\nTrama.\nBrian Kessler, dottore in criminologia, vuole scrivere un libro che raccolga alcuni tra i pi\u00f9 efferati delitti degli Stati Uniti e decide di partire alla volta dei luoghi di alcuni crimini in compagnia della fidanzata Carrie Laughlin, eccentrica e fascinosa fotografa professionista. Il viaggio \u00e8 lungo e costoso, e i due pubblicano un'inserzione per trovare compagni di viaggio disposti a dividere le spese e il tempo trascorso al posto di guida.\nNel frattempo, lo psicopatico Early Grayce in libert\u00e0 condizionata ha appena perso il lavoro e vive in una roulotte con la sua ragazza ingenua e confusa, Adele Corners. Early vede l'annuncio di Brian e Carrie e chiama Brian, che accetta di incontrarlo il giorno seguente. Manda avanti Adele e poi uccide il suo padrone di casa prima di raggiungere l'incontro. Carrie \u00e8 riluttante a partire con la coppia dato il loro aspetto strano, ma Brian la incoraggia a dare loro una possibilit\u00e0. Sulla strada, all'insaputa dei suoi compagni, Early uccide un uomo in un bagno di un distributore e ruba i suoi soldi. Quando arrivano al loro primo hotel, Early taglia i capelli di Adele per cercare di abbinarla a Carrie.\nIn un altro hotel, Early invita Brian a giocare a biliardo, lasciando Adele e Carrie sole. Adele spiega che sua madre non ha approvato la sua relazione perch\u00e9 Early era appena stato rilasciato dalla prigione. Adele rivela a Carrie che ha subito un violento stupro di gruppo e che vede Early come protettore, anche se a volte la \"punisce\". Mentre Carrie e Adele bevono birra, Adele confessa anche che Early le proibisce di fumare o bere.\nCarrie \u00e8 allarmata dal crescente fascino di Brian nei confronti di Early e dalla risposta disinvolta di Brian alla notizia che Early \u00e8 un criminale condannato. Dopo aver sorpreso Early e Adele a fare sesso in macchina, d\u00e0 a Brian un ultimatum: o si liberano della coppia, o se ne andr\u00e0. In una stazione di rifornimento nel deserto, Carrie intravede un articolo di giornale in cui Early \u00e8 presentato come un sospetto assassino. Early uccide il benzinaio di fronte a Carrie e continua il viaggio con la coppia come ostaggi. In un campo minato abbandonato il gruppo incontra due agenti di polizia a cui Early spara uccidendoli. Successivamente arrivano in una casa di una coppia di anziani nel deserto e Early inizia a picchiare l'uomo a morte mentre Adele permette alla donna di fuggire.\nQuando Early si confronta con Adele per la liberazione della donna e lei lo colpisce in faccia con un cactus,lui la uccide, quindi colpisce Brian lasciandolo senza sensi e rapisce Carrie, portandola al sito abbandonato di sperimentazione nucleare di Dreamland al confine tra California e Nevada. Brian riacquista conoscenza e la donna anziana gli d\u00e0 le chiavi del suo camion per cui raggiunge il sito del test nucleare per fronteggiare Early. Brian trova Carrie, che sembra essere sotto shock, ammanettata a un letto in una casa abbandonata. Brian e Early lottano fino a quando Early viene colpito alla testa da Carrie e Brian spara e lo uccide.\nQualche tempo dopo, Brian e Carrie vivono in una casa sull'oceano a Malibu mentre Brian passa in rassegna i nastri realizzati con il suo registratore vocale durante il viaggio."}
{"id": "430523", "revid": "124028744", "url": "https://it.wikipedia.org/wiki?curid=430523", "title": "Coppa di Francia", "text": "La Coppa di Francia (in francese Coupe de France) \u00e8 la coppa nazionale di calcio francese. Assegnata dalla F\u00e9d\u00e9ration Fran\u00e7aise de Football, la competizione \u00e8 aperta a tutte le squadre calcistiche francesi (professionistiche e amatoriali) affiliate alla federazione e a squadre appartenenti a paesi della collettivit\u00e0 d'oltremare francese. La vincitrice si qualifica di diritto alla fase a gironi di Europa League.\nLa prima edizione di Coupe de France si \u00e8 svolta nel 1918. Il record di titoli vinti appartiene al che ha conquistato la coppa quattordici volte, stabilendo anche il primato di quattro affermazioni consecutive tra il 2015 e il 2018. Detentore del trofeo \u00e8 il Paris Saint-Germain.\nStoria.\nLa Coppa di Francia venne istituita il 15 gennaio 1917 dal Comit\u00e9 fran\u00e7ais interf\u00e9d\u00e9ral (antenato dell'attuale federazione calcistica francese), su iniziativa del segretario generale Henri Delaunay, per colmare l'assenza di un torneo a eliminazione diretta nel calcio francese. Delaunay, che aveva assistito a una finale della FA Cup inglese, spinse per la creazione della coppa che fu intitolata a Charles Simon, fondatore del Comit\u00e9 fran\u00e7ais interf\u00e9d\u00e9ral perito al fronte nella Prima guerra mondiale. Alla prima edizione del torneo presero parte 48 squadre. Le condizioni da soddisfare per poter partecipare al torneo erano l'essere affiliati alla federazione, il pagamento dei diritti di iscrizione e il possesso di uno stadio di propriet\u00e0. L'alto numero di iscrizioni costrinsero la federazione a istituire turni preliminari prima della fase finale.\nNel 1968 furono introdotte le gare di andata-ritorno su modello della Coppa dei Campioni d'Europa, superando la formula della gara unica con ripetizione in caso di pareggio. La doppia sfida entr\u00f2 in vigore a partire dagli ottavi di finale, anticipata ai sedicesimi dal 1974. La formula andata-ritorno venne poi abolita nel 1989, disputando le gare sul campo della prima squadra estratta al momento del sorteggio, con la possibilit\u00e0 per le formazioni meno blasonate di ospitare gli incontri in caso intercorrano almeno due categorie di differenza rispetto agli avversari.\nTutte le finali di Coppa di Francia si sono disputate a Parigi e nei comuni limitrofi. In passato sono stati sei gli impianti ad aver ospitato l'atto conclusivo del torneo: il Parco dei Principi, lo Stade de la rue Olivier-de-Serres, lo Stade Bergeyre e lo Stade Pershing a Parigi, lo Stadio olimpico Yves du Manoir a Colombes e lo Stade Bauer a Saint-Ouen. A partire dall'edizione 1998, il teatro della finale \u00e8 lo Stade de France di Saint-Denis.\nLa prima edizione della Coppa di Francia fu vinta dall'Olympique de Paris. Il si \u00e8 aggiudicato la coppa per tre edizioni consecutive tra il 1921 e il 1923, una striscia eguagliata dal con altrettante affermazioni tra il 1946 e il 1948. L' \u00e8 stata la prima squadra a raggiungere i dieci trofei vinti nel 1989, primato successivamente eguagliato dal nel 2016. Attualmente i parigini sono i primatisti della competizione sia per numero di coppe vinte (12), sia per la striscia di successi consecutivi (4) stabilita tra il 2015 e il 2018.\nFormula.\nLa manifestazione \u00e8 costituita da quattordici turni (compresa la finale) a eliminazione diretta e in gara unica. Viene effettuato un sorteggio per ogni turno, con la prima squadra estratta che gioca l'incontro in casa, a meno che tra le sfidanti non vi siano almeno due categorie di differenza (in tal caso gioca in casa sempre la squadra della serie inferiore). In caso di parit\u00e0 al termine dei tempi regolamentari, vengono disputati i supplementari ed eventualmente i tiri di rigore.\nI primi otto turni costituiscono la fase preliminare del torneo. Ogni lega regionale ha a disposizione un numero prestabilito di squadre qualificate, determinato dal numero di club iscritti ai tornei nazionali. Ai primi due turni partecipano le formazioni dei dipartimenti regionali. Al terzo turno entrano le squadre del CFA 2 (quinta divisione), al quarto turno le squadre del CFA (quarta divisione) e al quinto turno le squadre del Championnat National (terza divisione). Al settimo turno fanno il loro ingresso le squadre di Ligue 2 e della Lega d'oltremare. Ai trentaduesimi di finale inizia la fase finale, con l'ammissione di tutte le squadre di Ligue 1 e la detentrice del trofeo (qualora non militi nella massima serie)."}
{"id": "430524", "revid": "224230", "url": "https://it.wikipedia.org/wiki?curid=430524", "title": "Hans Fritzsche", "text": "Biografia.\nFritzsche nacque a Bochum (una citt\u00e0 dell'area della Ruhr) e prest\u00f2 servizio nell'esercito tedesco nel 1917. Nel primo dopoguerra studi\u00f2 in numerose universit\u00e0 prima di diventare un giornalista per il gruppo editoriale di Alfred Hugenberg e quindi introdursi nel nuovo mezzo mediatico della radio, lavorando per il governo tedesco. Nel settembre del 1932 fu fatto capo del \"Drahtloser Dienst\". Il primo maggio del 1933 si iscrisse al NSDAP. Sotto il ministro del Reich Joseph Goebbels continu\u00f2 ad essere alla testa del dipartimento radio prima di essere promosso alla Sezione Informazioni del Ministero.\nAlla met\u00e0 del 1938 divenne aiutante di Alfred Berndt presso la Divisione Stampa Tedesca. Nel dicembre del 1938 fu fatto capo della Divisione Stampa Nazionale. Nel maggio 1942 Goebbels prese personalmente il controllo della agenzia e Fritzsche torn\u00f2 a lavorare alla radio per il Ministero come plenipotenziario per l'organizzazione politica della Radio della Grande Germania e come capo della divisione radio del Ministero.\nIl processo di Norimberga.\nFritzsche fu fatto prigioniero dai soldati sovietici a Berlino il 2 maggio 1945. Fu processato dal Tribunale Militare Internazionale al processo di Norimberga e dovette rispondere delle accuse di cospirazione al fine di commettere crimini contro la pace, crimini di guerra e crimini contro l'umanit\u00e0. Durante il processo Fritzsche espresse il proprio pentimento, asserendo:\nAssieme a Hjalmar Schacht e Franz von Papen, Fritzsche fu uno dei soli tre imputati che vennero scagionati, ma in seguito fu processato dalla Corte di Denazificazione della Germania Ovest e condannato a 9 anni di reclusione. Fu poi scagionato perch\u00e9 risult\u00f2 chiaro alla corte che egli non aveva mai fatto pressioni per lo sterminio degli ebrei e che, in un paio di occasioni, aveva cercato di bloccare la pubblicazione della rivista antisemita \"Der St\u00fcrmer\". Rilasciato nel settembre del 1950, mor\u00ec di cancro poco dopo. Sua moglie Hildegard (nata Springer) mor\u00ec nello stesso anno."}
{"id": "430526", "revid": "20768", "url": "https://it.wikipedia.org/wiki?curid=430526", "title": "Tangenziale", "text": "Tangenziale, termine di derivazione geometrica e insiemistica, viene utilizzato per descrivere una strada a scorrimento veloce, realizzata in zone particolarmente urbanizzate, per permettere il transito degli autoveicoli senza dover entrare in contatto diretto con la circolazione urbana.\nSi pu\u00f2 presentare come una classica autostrada o superstrada, a due o pi\u00f9 corsie per ogni senso di marcia oltre in alcuni casi alla corsia di emergenza; pu\u00f2 essere a pagamento, e quindi prevedere caselli per la riscossione del pedaggio, e pu\u00f2 avere diverse uscite sia in corrispondenza delle principali strade cittadine, sia di collegamento con il restante sistema autostradale.\nPu\u00f2 altres\u00ec presentarsi come una strada a carreggiata singola, con una sola corsia per senso di marcia, con o senza intersezioni a raso.\nRestrizioni al transito e limiti di velocit\u00e0 in Italia.\nEventuali divieti di accesso alla tangenziale e i limiti di velocit\u00e0 dipendono da come essa \u00e8 classificata secondo le vigenti normative.\nSe \u00e8 una autostrada, valgono le prescrizioni delle autostrade: la segnaletica \u00e8 a sfondo verde, non vi possono transitare ad esempio pedoni, biciclette, macchine agricole, ciclomotori e veicoli a trazione animale, nonch\u00e9 motocicli di cilindrata inferiore ai 150 cc. Il limite di velocit\u00e0 massimo consentito \u00e8 di 130 chilometri orari, salvo diversa indicazione.\nSe \u00e8 una strada extraurbana principale, valgono le prescrizioni delle strade extraurbane principali: la segnaletica \u00e8 a sfondo blu, presenta le medesime restrizioni ai veicoli lenti previste per le autostrade, e il limite di velocit\u00e0 massimo consentito \u00e8 di 110 chilometri orari, salvo diversa indicazione.\nSe \u00e8 una strada extraurbana secondaria, ha segnaletica a sfondo blu e non vigono particolari divieti di transito, a meno che agli accessi della tangenziale non sia posto un segnale specifico. Il limite di velocit\u00e0 non pu\u00f2 essere superiore ai 90 chilometri orari.\nIn alcuni tratti, come ad esempio nelle tangenziali milanesi, per gli autocarri ed altri mezzi utilizzati per il trasporto merci, la velocit\u00e0 massima prevista \u00e8 di 70\u00a0km/h.\nTangenziali italiane.\nI pi\u00f9 importanti centri urbani in Italia sono attualmente provvisti di una o pi\u00f9 strade a scorrimento veloce (conosciute anche come superstrade) che permettono di evitarne l'attraversamento ai mezzi diretti ad altre destinazioni.\nAlcune di esse fanno parte della rete autostradale italiana e pertanto sono dotate di un numero che le qualifica come autostrada o come raccordo autostradale:\nAltre citt\u00e0 italiane hanno una o pi\u00f9 tangenziali che fanno parte della rete delle strade statali italiane, della rete delle strade regionali o delle strade provinciali, pertanto sono soggette alla numerazione prevista dall'ente gestore (ad esempio, il RA6 e la Variante Aurelia fungono rispettivamente da tangenziali alle citt\u00e0 di Perugia e Livorno).\nAltre citt\u00e0 ancora non hanno n\u00e9 un unico gestore, n\u00e9 una sola tipologia di strade che compongono il sistema tangenziale: per fare un esempio il \"Nodo di Genova\" \u00e8 costituito dall'intreccio di quattro autostrade (A10, A26, A7 e A12) che cingono a nord la citt\u00e0 e che attraversano il retroterra urbano e metropolitano, e dal quale si diramano due strade urbane di scorrimento veloce (Sopraelevata \"Strada Aldo Moro\" e Pedemontana \"Corso Europa\") tra loro unite da un terzo viale a scorrimento veloce. Questo articolato sistema nonostante copra capillarmente le periferie e cinga anularmente il centro cittadino, risulta tuttavia insufficiente per la quantit\u00e0 di traffico.\nAlcuni capoluoghi di provincia italiani possiedono un sistema di tangenziali che cinge completamente il centro urbano formando un anello. Oltre a Milano e Roma, citate nell'elenco, sono attualmente provviste di un sistema anulare di tangenziali le citt\u00e0 di Benevento (considerando il tratto terminale del Raccordo autostradale 9), Lecce, Padova e Parma."}
{"id": "430527", "revid": "110157", "url": "https://it.wikipedia.org/wiki?curid=430527", "title": "Curic\u00f3", "text": "Curic\u00f3 \u00e8 una citt\u00e0 del Cile centrale che si trova nella Regione di Maule, \u00e8 capoluogo della provincia omonima e conta 100.000 abitanti circa. La citt\u00e0 \u00e8 localizzata circa 194\u00a0km a sud della capitale Santiago nel mezzo di una rigogliosa regione vinicola.\nIl nome della citt\u00e0 deriva dal termine \"k\u016br\u0113k\u014d\" della lingua Mapudungun (una lingua araucana) che significa \"acque scure\"; originariamente significava \"terra dalle acque scure\".\nStoria e economia.\nFondata nel 1743 con il nome \"San Jos\u00e9 de Buena Vista\" da Jos\u00e9 Antonio Manso de Velasco fu ricostruita nel 1928 dopo un violento terremoto.\nFu fondata il 9 ottobre del 1743, dall'allora governatore del regno del Cile Don Jos\u00e9 Antonio Mite di Velasco. Curic\u00f2 in lingua mapuche vuole dire \"acqua nera\". A 200 metri sul livello del mare, \u00e8 capitale provinciale con una popolazione comunale che si stima in 114.000 abitanti, (pi\u00f9 del 70 percento ubicata nella citt\u00e0 stessa, distribuite in 1.328,8\u00a0km\u00b2, quello che rappresenta il 18.2 percento del territorio provinciale, ed al 4.4 percento del territorio regionale. Curic\u00f3 ottenne il titolo di citt\u00e0 in 1830. Oggi \u00e8 centro di comunicazioni, fornitura e transazioni commerciali di agroindustrie vicine, quello che si rivela nella sua attrattiva e galleggiante nucleo commerciale. La Provincia di Curic\u00f3 conta su gran variet\u00e0 di paesaggi naturali ed altri posti di attrazione culturale. La Plaza de armas \u00e8 una delle pi\u00f9 belle del Cile, dichiarata Zona Tipica nel 1986, \u00e8 conosciuta come Piazza delle Palme, per i suoi 60 esemplari di Phoenix canariensis che la circondano. Ha un gran chiosco di ferro fuso, lavorato allo stile di New Orleans costruita in Santiago in 1805. Possiede, inoltre, una gran quantit\u00e0 di alberi centenari classificati ed acquasantiere con sculture di artisti nazionali, veda monumenti e sculture. Nell'angolo ponente stanno i muri dell'antica Chiesa Madre, danneggiata per il terremoto del 1985, oggi in ricostruzione. A sud della Piazza di Armi si trova la Chiesa della Carmen che possiede tre grandi imbarcazioni, sottolineando la sua imbarcazione centrale di cannone spostato, decorata con colonne e capitelli scolpiti in pietra. Pi\u00f9 a oriente, ed attraversando il Pioppeto, si trova la Chiesa San Francisco, appartenente all'ordine francescana; il convento si alz\u00f2 originalmente nel 1731 in un settore chiamato Convento Vecchio. Di fronte alla Piazza di Armi, si trovano gli uffici del Diario La Stampa, uno dei pi\u00f9 antichi del Cile, fondato nel 1898."}
{"id": "430544", "revid": "1566286", "url": "https://it.wikipedia.org/wiki?curid=430544", "title": "Erico Menczer", "text": "Biografia.\nNato come Eric Menczer da una benestante famiglia ebraica per parte paterna, dopo la fine della seconda guerra mondiale assieme ai genitori abbandona Fiume e si trasferisce prima a Padova, poi a Genova e infine arriva a Roma nel 1951, dove segue la sua passione per la fotografia ed il cinema. Inizia la carriera come assistente e poi operatore alla macchina con Gianni Di Venanzo. Questa collaborazione dura fino al 1960, e risulta in film con Carlo Lizzani (\"Achtung! Banditi!\", \"Cronache di poveri amanti\"), Mario Monicelli (\"I soliti ignoti\"), Michelangelo Antonioni (\"Le amiche\", \"Il grido\"), Mario Camerini, Alberto Lattuada, Dino Risi, Francesco Maselli, Francesco Rosi, Aglauco Casadio, e Federico Fellini.\nNel 1960 Menczer esordisce come direttore della fotografia e da allora ha girato pi\u00f9 di 100 film con registi tra cui Luciano Salce (\"Il federale\", \"La voglia matta\", \"Il sindacalista\", \"Fantozzi\", \"Vieni avanti cretino\"), Carlo Lizzani (\"L'oro di Roma\", \"La vita agra\"), Marco Bellocchio (\"Sbatti il mostro in prima pagina\"), Francesco Prosperi (\"Tecnica di un omicidio\"), Dario Argento (\"Il gatto a nove code\"), Lucio Fulci (\"Zanna bianca\", \"Operazione San Pietro\"), Giuliano Montaldo (\"Gli intoccabili\"), Alberto De Martino (\"Holocaust 2000\"), e poi Paolo e Vittorio Taviani, Dino Risi, Vittorio De Sisti, Nino Manfredi, Giorgio Bontempi, Tinto Brass, Fulvio Wetzl e Pupi Avati.\nNella sua lunga carriera ha contribuito a molte serie televisive per la RAI e Fininvest, e per la PBS americana. Il documentario \"Piccola arena Casartelli\" di Aglauco Casadio vinse il Leone d'Oro al Festival di Venezia."}
{"id": "430577", "revid": "49022", "url": "https://it.wikipedia.org/wiki?curid=430577", "title": "Constantine Corneu", "text": ""}
{"id": "430582", "revid": "436907", "url": "https://it.wikipedia.org/wiki?curid=430582", "title": "Lacuna Coil (EP)", "text": "Lacuna Coil \u00e8 il primo EP del gruppo musicale italiano omonimo, pubblicato nel 1998 dalla Century Media Records.\nNel 2005 l'EP \u00e8 stato ripubblicato in edizione rimasterizzata insieme a \"Halflife\" nella raccolta \"The EPs\"."}
{"id": "430596", "revid": "124428996", "url": "https://it.wikipedia.org/wiki?curid=430596", "title": "California Institute of Technology", "text": "Il California Institute of Technology o Caltech \u00e8 un'universit\u00e0 privata statunitense con sede nella citt\u00e0 di Pasadena (California). Fondata nel 1891 dall'imprenditore locale e politico Amos Throop, \u00e8 una delle universit\u00e0 pi\u00f9 premiate nell'ambito della ricerca e fa parte della Association of American Universities che riunisce i pi\u00f9 prestigiosi atenei nordamericani: l'interesse maggiore dell'universit\u00e0 risiede nelle scienze naturali e nell'ingegneria; l'istituto opera e collabora anche con il vicino Jet Propulsion Laboratory della NASA.\nStoria.\nCaltech fu fondato nel 1891 da Amos Throop con il nome di Throop University, modificato poi in \"Throop Polytechnic Institute\" e \"Throop College of Technology\". Solo nel 1920 acquisisce il suo nome attuale. Dal 1907 l'astronomo George Ellery Hale diventa direttore dell'osservatorio di Monte Wilson. \u00c8 in quel periodo che, grazie anche all'impegno di quest'astronomo il Caltech si svilupp\u00f2 diventando un centro scientifico di fama mondiale. Egli port\u00f2 al Caltech il fisico-chimico Arthur Amos Noyes e il fisico sperimentale Robert Millikan. Nel 1923 Millikan ricevette il Premio Nobel. Nel 1926 venne creata la facolt\u00e0 di aeronautica gestita da Theodore von K\u00e1rm\u00e1n. Anche Albert Einstein visit\u00f2 il campus negli anni trenta, mentre stava lavorando sulla teoria della relativit\u00e0 generale.\nDagli anni cinquanta in poi fanno parte del Caltech anche i fisici premi Nobel Murray Gell-Mann e Richard Feynman, aventi un ruolo centrale nello sviluppo del modello Standard della fisica moderna. Le donne vennero ammesse a Caltech nel 1970. Al 2005 questo istituto ha avuto 31 laureati premi Nobel, tra i quali Renato Dulbecco, Linus Pauling e Vernon Smith. Il campus ospita circa 2200 studenti fra \"undergraduate\" e \"postgraduates\" e 300 professori. Molti di questi vivono per tutto l'anno presso l'istituto che li ospita. La vita all'interno di Caltech \u00e8 governata da strette regole d'onore, che permettono ad esempio agli studenti di svolgere gli esami da soli nelle loro stanze."}
{"id": "430633", "revid": "599013", "url": "https://it.wikipedia.org/wiki?curid=430633", "title": "Erbin", "text": "Biografia.\nSuccesse al padre Costantino Corneu alla met\u00e0 del V secolo sul trono del regno britannico altomedioevale della Dumnonia (nella Cornovaglia, regione dell'odierna Inghilterra). Mor\u00ec attorno al 480.\nNel \"Mabinogion\" \u00e8 presentato come un vecchio sovrano messo continuamente sotto pressione dagli attacchi portati dai nemici al suo regno. Richiam\u00f2 il figlio dalla corte di re Art\u00f9 per aiutarlo a imporre di nuovo il potere dumnone e abdic\u00f2 in suo favore. In \"Culhwch e Olwen\" \u00e8 indicato come il padre di Dywel, Ermid e Geraint, e nelle genealogie dei re dumnoni \u00e8 succeduto da Gerren Llyngesoc.\nFu probabilmente il fondatore della chiesa di Sant'Ervan in Cornovaglia. Gli antichi calendari gallesi lo commemorano come santo il 13 gennaio o il 29 maggio."}
{"id": "430647", "revid": "599013", "url": "https://it.wikipedia.org/wiki?curid=430647", "title": "Logan (Utah)", "text": "Logan \u00e8 una citt\u00e0 degli Stati Uniti d'America, capoluogo della contea di Cache nello Utah.\nLa citt\u00e0 fu fondata nel 1859 dai Mormoni.\nQui si trova l'Universit\u00e0 statale dello Utah fondata nel 1888.\nIl giornale Morgan Quitno nel 2005 la dichiara la citt\u00e0 pi\u00f9 sicura degli Stati Uniti."}
{"id": "430656", "revid": "793215", "url": "https://it.wikipedia.org/wiki?curid=430656", "title": "Burnt Norton", "text": "Burnt Norton, composto nel 1935, \u00e8 il primo dei \"Quattro quartetti\", opera del poeta e critico statunitense T. S. Eliot. Venne scritto nel periodo in cui Eliot stava lavorando all\"'Assassinio nella cattedrale\" e fu pubblicato nel 1936 nell'opera \"Collected Poems 1909\u20131935\". Venne successivamente ripubblicato nel 1943, insieme ad altre tre analoghe composizioni create dal 1940 al 1942 (\"East Coker\", \"The Dry Salvages\", \"Little Gidding\"), in un unico libro.\nIntroduzione.\nIl primo dei \"Quattro quartetti\" trae la propria ispirazione da una visita che il poeta compie insieme all'amica Emily Hale nell'estate del 1934 ad una casa di campagna nelle Cotswolds del Gloucestershire, ormai disabitata. Nonostante Eliot fosse sposato, pass\u00f2 molto tempo con Emily e se non fosse stato per il suo matrimonio avrebbe anche potuto impegnarsi sentimentalmente con lei. In seguito, Eliot rest\u00f2 in stretta corrispondenza con Emily e le invi\u00f2 molte sue poesie. L'edificio della casa di campagna non riveste una particolare importanza nella poesia. \u00c8 invece il giardino che circonda la casa che ne diviene il soggetto principale. In esso Eliot rinviene testimonianze della vita raffinata che vi si svolgeva (il \"giardino delle rose\", i viali, le siepi, il laghetto, la \"coppa di foglie di rose\", il vaso cinese, il violino), e ci\u00f2 gli riporta alla mente le memorie della sua infanzia. Il tema centrale della poesia \u00e8 la natura del tempo e la salvezza. Eliot enfatizza il bisogno da parte dell'individuo di focalizzarsi sul momento presente e di conoscere che esiste un ordine universale. Comprendendo la natura del tempo e l'ordine dell'universo, l'umanit\u00e0 riesce a riconoscere Dio e ottiene la redenzione. Molti recensori di \"Burnt Norton\" hanno sottolineato l'unicit\u00e0 e la bellezza del poema. Tuttavia, altri hanno lamentato che l'opera non rispecchia la precedente grandezza di Eliot, essendo indebolita da un eccessivo uso dei temi cristiani.\nLa tematica di \"Burnt Norton\" \u00e8 connessa con il dramma di Eliot \"Assassinio nella cattedrale\"; egli compose la poesia nel 1935, mentre stava scrivendo l'opera teatrale. La connessione tra le due opere \u00e8 profonda; molti versi della poesia erano stati originariamente creati per il dramma e vennero, su suggerimento di E. Martin Brown, rimossi dalla sceneggiatura. Alcuni anni dopo, Eliot ricord\u00f2:\n\"Ci furono versi e frammenti che vennero espunti nel corso della produzione dell'Assassinio nella cattedrale. 'Non posso rappresentarli sul palcoscenico,' disse il produttore, ed io umilmente mi sottomisi al suo giudizio. Tuttavia, questi frammenti restavano nella mia mente, e gradatamente giunsi a vedere che una poesia prendeva forma intorno ad essi: alla fine ne usc\u00ec 'Burnt Norton'.\"\nCome molte opere di Eliot, la poesia venne composta da vari frammenti che vennero rimaneggiati per diversi anni. Per dare una struttura al poema, Eliot prese come riferimento l'organizzazione della \"Terra desolata\".\nNel 1936, la poesia venne inclusa nella raccolta \"Collected Poems 1909\u20131935\", della quale furono pubblicate 11.000 copie; simbolicamente l'antologia rappresenta il compimento delle sue opere precedenti e il cambiamento che porter\u00e0 Eliot a comporre le sue ultime opere. \"Burnt Norton\" fu l'unica poesia importante composta da Eliot durante un periodo di sei anni in cui egli scrisse prevalentemente saggi e opere teatrali. La poesia venne ripubblicata come opera autonoma nel 1941, lo stesso anno in cui vennero pubblicati \"East Coker\" e \"The Dry Salvages\", le due successive poesie inserite nei \"Quattro quartetti\".\nStruttura.\nEpigrafi.\nLa poesia inizia con due epigrafi tratte dai frammenti di Eraclito:\nLa prima epigrafe pu\u00f2 essere tradotta, \"bench\u00e9 la saggezza sia comune a tutti, la maggior parte degli uomini vive come se ognuno avesse una saggezza propria\"; la seconda, \"la via che sale e la via che scende sono la stessa cosa\".\nI tempo.\nCome tutti gli altri quartetti, Burnt Norton \u00e8 una profonda meditazione sul significato del tempo e sulla sua relazione con gli esseri umani e con il significato cristiano di redenzione.\nI versi d'inizio introducono il concetto che riassume tutta l'opera: \"Il tempo presente e il tempo passato / sono forse entrambi presenti nel tempo futuro, / e il tempo futuro \u00e8 contenuto nel tempo passato. / Se tutto il tempo \u00e8 eternamente presente / tutto il tempo \u00e8 irredimibile.\".\nVengono qui presentate quattro \"dimensioni\" del tempo, \"passato\", \"presente\", \"futuro\", \"eterno\", che agiranno nella composizione come quattro differenti \"strumenti\" (o diverse \"intonazioni\") nell'ambito dei quali un medesimo simbolo (la \"rosa\", la \"colomba\", il \"mare\") o una stessa parola (la \"fine\", il \"principio\") acquisteranno differenti significati.\nAlcune immagini molto intense vengono a significare simbolicamente \u201c\"ci\u00f2 che poteva essere\"\u201d: \"Passi echeggiano nella memoria / lungo il corridoio che non prendemmo / verso la porta che non aprimmo mai / sul giardino delle rose.\". Da questa visione nasce la meditazione sul \"passato\" che \"vive\" nel \"presente\", che finisce per identificarsi nel presente, in cui si trovano a convergere sia \"ci\u00f2 che poteva essere\", sia ci\u00f2 che effettivamente \"\u00e8 stato\".\nIl primo tempo prosegue con un'immagine intensa e luminosa: il laghetto nel giardino della casa di campagna, ormai vuoto da tempo, si riempie d'acqua alla luce del sole, i fiori del loto si alzano, \u201c\"scintill\u00f2 la superficie\" (dell'acqua) \"al cuore della luce\"\u201d (immagine che John Hayward nelle sue note all'edizione francese dei Quartetti collega a Dante, Paradiso XII,28: \"del cuor dell'una delle luci nove\"), poi, al passaggio di una nuvola, esso torna improvvisamente vuoto. E le foglie delle piante intorno al laghetto \"erano piene di bambini / che si nascondevano, tutti eccitati, sforzandosi di non ridere.\".\nIn ultimo, con la constatazione che \u201c\"il genere umano non pu\u00f2 sopportare troppa realt\u00e0\"\u201d (verso che Eliot ha letteralmente preso dall\"'Assassinio nella cattedrale\"), il tempo si chiude con la ripresa del concetto della \u201c\"convergenza nel presente\"\u201d del passato potenziale e di quello reale.\nII tempo.\nNel secondo tempo Eliot riflette sul significato dell'eternit\u00e0, utilizzando un'immagine che ama particolarmente: \"il punto fermo del mondo che ruota\" (il centro di una ruota che gira rimane fermo) \u00e8 veramente l'origine del movimento, e cos\u00ec avviene per la \"danza del tempo\" intorno al \u201c\"punto fermo\"\u201d che rappresenta il presente eterno. Questa immagine \u00e8 stata collegata da parte della critica al concetto aristotelico del \"motore immobile\" nella rielaborazione di Tommaso d'Aquino e Dante.\nIl poeta riconosce per\u00f2 che gli uomini, ancora immersi nel tempo e nel movimento, non sono in grado di percepire l'eternit\u00e0, poich\u00e9: \"Il tempo passato e il tempo futuro / non permettono che poca consapevolezza. / Essere consapevoli \u00e8 non essere nel tempo.\". A questo proposito Helen Gardner afferma che \"la consapevolezza \u00e8 la facolt\u00e0 per cui l'uomo, vivendo nel tempo, trascende il tempo.\" Essa \u00e8 vista pertanto come \"consapevolezza del divino e dell'eterno\".\nTuttavia, \u00e8 solo nel tempo che si trova \u201c\"il momento del giardino delle rose\"\u201d, cio\u00e8 le infinite possibili scelte che non abbiamo fatto. \u00c8 solo nel tempo che i momenti che \"potevano essere\" ma non sono stati possono essere ricordati, \"avvolti\" insieme al passato e al futuro. \"Solo per mezzo del tempo il tempo viene conquistato.\".\nIII tempo.\nNella terza parte vi \u00e8 una prima chiara affermazione di come il poeta pensa che sia possibile \"redimere il tempo\" e \"dare valore alle nostre azioni\" nel tempo: liberandoci da ogni \"attaccamento\" alle cose del mondo.\nInfatti, l'essere immersi nel mondo, che non \u00e8 altro che \"un luogo di disaffezione\", conduce gli uomini a lasciarsi trascinare nel \"\u201cvortice\u201d\" nel tempo senza aver realmente preso coscienza del significato della loro vita: \u201c\"Uomini e pezzi di carta che il freddo vento mulina\"\u201d. La \"perdita totale di senso\" viene descritta pi\u00f9 avanti: \"Disseccamento del mondo del senso, / evacuazione del mondo della fantasia, / inattivit\u00e0 del mondo dello spirito\". Vi \u00e8 pure un senso di discesa in un mondo di oscurit\u00e0 e di \"perpetua solitudine\" che alcuni collegano con la descrizione di Omero, Odissea, XXIV,5-9 della catabasi di Ulisse nell'Ade e dell'incontro con le ombre che vi abitano.\nTale mancanza di significato coglie l'uomo sia che si muova, attivandosi per compiere delle scelte, sia che resti inattivo, mentre il mondo procede implacabile \u201c\"sulle sue strade asfaltate\"\u201d nel rincorrersi del tempo passato con il futuro. Si tratta di un'idea ricorrente nelle ultime opere poetiche di Eliot (successive alla Terra desolata), idea che appare diverse volte nei Quattro quartetti; vi \u00e8 riflessa la sua ammirazione per l'insegnamento del Cristianesimo relativo alla povert\u00e0 e al distacco, insieme con la dottrina parallela del Nirvana nel Buddhismo.\nAlcune immagini di questa parte del poemetto (\"una luce fioca\", \"volti tirati, logori dal tempo\", \"distratti per distrazione dalla distrazione\") furono ispirate a Eliot dalla visione della metropolitana di Londra.\nIV tempo.\nNel brevissimo quarto tempo, si crea come un clima di attesa, l'atmosfera \u00e8 rarefatta, silenziosa, e il poeta sente un presagio di morte (che Helen Gardner riscontra nel riferimento alle \"fredde dita di tasso\", poich\u00e9 il tasso \u00e8 considerato una pianta cimiteriale), ma senza provare angoscia o tristezza; tutto \u00e8 calmo, tranquillo, e \"la luce \u00e8 ferma / al punto fermo del mondo che ruota.\".\nV tempo.\nNell'ultimo tempo i due concetti del tempo e del movimento, precedentemente affrontati, vengono ripresi in immagini fortemente simboliche, come quella del \"vaso cinese\" che: \"ancora / perpetuamente si muove nella sua quiete\" (Edmund Wilson ha giudicato in particolare questi versi \"tra i migliori che Eliot abbia scritto\"), o quella delle \"dieci scale\" che in San Giovanni della Croce portano all'unione con Dio. Appare una riflessione teologica sulla \"fine\" e sul \"principio\", concetti che si ritroveranno anche nel secondo Quartetto, e che finiscono per trascendere il tempo: \"O diciamo che la fine precede il principio, / e la fine e il principio erano sempre l\u00ec / prima del principio e dopo la fine. / E tutto \u00e8 sempre ora.\".\nCompare a questo punto l'amore, definito \"per s\u00e9 stesso immobile\", ma \"causa e fine del movimento, fuori del tempo\", e ritorna in chiusura l'immagine del \"giardino delle rose\", con il riso dei bimbi nascosti tra le foglie, ma al di l\u00e0 di un momento di \"illuminazione estatica\", il tempo si rivela \"ridicolo e squallido\", e il poeta ne riecheggia il sapore amaro, come aveva fatto nella Terra desolata.\nTematiche.\nEliot credeva che \"Burnt Norton\" avrebbe potuto fare del bene alla societ\u00e0. La narrazione del poema riflette sull'umanit\u00e0 affetta dal peccato originale, sul fatto che essa possa seguire il percorso del bene come quello del male, e sulla possibilit\u00e0 di espiare i propri peccati. Per aiutare il singolo individuo, la poesia chiarisce che le persone dovrebbero staccarsi dal mondo, cos\u00ec legato al tempo, e guardare dentro loro stesse, e che i poeti dovrebbero ricercare nelle loro immagini una perfezione svincolata dal tempo, per sfuggire ai problemi del linguaggio.\nPeter Ackroyd crede che sia impossibile parafrasare il contenuto del poema; esso \u00e8 troppo astratto perch\u00e9 si possano descrivere gli eventi e le azioni che costituiscono la sua struttura narrativa. Tuttavia, \u00e8 possibile spiegare il fondamento filosofico della poesia dal momento che il discorso sul tempo \u00e8 collegato alle idee espresse nelle \"Confessioni\" di Sant'Agostino. Come tale, viene accentuata l'importanza del momento presente, considerato l'unico momento che importi veramente, poich\u00e9 il passato non pu\u00f2 essere cambiato ed il futuro \u00e8 ignoto. Il poema mette in evidenza che i ricordi devono essere abbandonati perch\u00e9 si riesca a comprendere il mondo attuale, e gli esseri umani devono rendersi conto che l'universo \u00e8 basato sull'ordine. La poesia dichiara inoltre che quantunque sia possibile svincolare la coscienza dal tempo, gli uomini non possono effettivamente sfuggire al tempo. La scena della metropolitana di Londra \u00e8 piena di persone \"vincolate dal tempo\", simili alla gente spiritualmente vuota di \"The Hollow Men\"; esse sono vuote perch\u00e9 non comprendono il significato della vita e l'ordine dell'universo. La conclusione sottolinea che Dio \u00e8 l'unico che pu\u00f2 veramente esistere fuori dal tempo e possiede la conoscenza di ogni tempo e luogo, ma gli esseri umani possono ancora essere redenti credendo in lui e nella sua capacit\u00e0 di salvarli dai limiti dell'universo materiale.\nAnche lo spazio immaginativo riveste una funzione importante nel poema. Il primo tempo contiene la descrizione di un \"giardino delle rose\" che rappresenta allegoricamente il potenziale insito nell'esistenza umana. Quantunque esso non esista nella realt\u00e0, viene descritto in modo realistico e ritratto come una realt\u00e0 immaginata. Inoltre, l'affermazione del narratore che le parole esistono nella mente permette a questa realt\u00e0 immaginata di essere condivisa con i lettori. Ci\u00f2 viene per\u00f2 alla fine distrutto dal narratore, che asserisce come un posto simile non abbia in realt\u00e0 uno scopo. L'immagine del giardino ha anche altre funzioni nella poesia, oltre a quella di condividere un luogo immaginato; serve ad suscitare i ricordi, e funziona in un modo simile in altre opere di Eliot, come nell'opera teatrale \"The Family Reunion\".\nFonti.\nUna fonte chiave per molte delle immagini che appaiono in \"Burnt Norton\" \u00e8 l'infanzia di Eliot e l'esperienza vissuta nella visita a Burnt Norton. Altre fonti includono le poesie di St\u00e9phane Mallarm\u00e9, specialmente \"Le Tombeau de Charles Baudelaire\" e \"M'introduire dans ton histoire\" e le \"Confessioni\" di Sant'Agostino. Inoltre, molti versi sono dei frammenti che furono espunti da sue opere precedenti, principalmente il dramma teatrale \"Assassinio nella cattedrale\", scritto nel 1935.\nPer quanto riguarda la struttura, Eliot si ispir\u00f2 alla \"Terra desolata\" per unire insieme i vari frammenti in un unico testo poetico. Bernard Bergonzi ha affermato che \"si tratta di un nuovo orientamento nella poetica di Eliot, che si risolve inevitabilmente nella presenza della volont\u00e0 manipolatoria che Christian Karlson Stead ha osservato al lavoro nei 'Quartetti', e nella necessit\u00e0 di passaggi di collegamento a 'bassa pressione'. Come ho precedentemente sottolineato, Eliot era in grado di esprimere i momenti pi\u00f9 intensi di un'esperienza, ma aveva poca capacit\u00e0 per le strutture prolungate.\"\nGiudizio della critica.\nUno dei primi critici, D. W. Harding, ha visto la poesia come espressione di una nuova concezione poetica. Similmente, Edwin Muir ha scritto che la poesia contiene dei nuovi elementi rispetto al passato e che si sente in essa una bellezza paragonabile a quella degli \"The Hollow Men\". Peter Quennell concorda e descrive il poema come \"straordinariamente realizzato\" e \"dotato di una virtuosit\u00e0 ritmica non comune\". Marianne Moore afferma che si tratta \"di una poesia in cui l'argomento centrale \u00e8 l'idea del controllo [...] incarnato nella Divinit\u00e0 e nell'equilibrio umano\". Ella argomenta che la sua \"migliore qualit\u00e0\" \u00e8 \"nel ricordo di come \u00e8 stato duro, arduo, e concreto l'approccio del poeta verso l'allargamento della sua visione filosofica.\" Rolfe Humphries dichiara \"Come perfettamente [...] Eliot avvolge il tema della poesia, partendo da semplici affermazioni che qualunque materialista dialettico potrebbe accettare [...] fino alla conclusione che ogni rivoluzionario potrebbe trovare difficile da comprendere.\"\nTuttavia, George Orwell ha disapprovato \"Burnt Norton\" affermando che a causa della natura religiosa del poema si poteva concludere che ormai la poesia di Eliot non possedeva pi\u00f9 quello che l'aveva resa grande in passato. Pi\u00f9 recentemente, Russell Kirk si \u00e8 dichiarato parzialmente d'accordo con Orwell, sottolineando per\u00f2 che i suoi attacchi alla religiosit\u00e0 di Eliot espressa nelle sue poesie non avevano ottenuto un particolare successo. In particolare, ha affermato che \"durante l'ultimo quarto di secolo, la maggior parte dei critici seri \u2014 indipendentemente dal fatto che ritenessero o meno possibile la fede cristiana \u2014 ha trovato nei 'Quartetti' il culmine della poesia filosofica e religiosa del ventesimo secolo.\" Similmente, il supplemento letterario del Times del 12 aprile 1941 dichiarava che il poema era di difficile comprensione e una successiva recensione del 4 settembre attaccava la concezione della storia per come veniva espressa nella poesia di Eliot.\nI critici pi\u00f9 recenti sono di opinioni differenti. Bergonzi enfatizza \"l'apertura perfettamente controllata e persuasiva\" e afferma che il poema \"contiene elementi della migliore poesia di Eliot, una vera e propria resa in musica del pensiero.\" Secondo Peter Ackroyd, \"'Burnt Norton', in effetti, ottiene potere ed efficacia dalla modifica, rinuncia o sospensione del significato e l'unica 'verit\u00e0' da scoprire \u00e8 l'unit\u00e0 formale del poema stesso.\""}
{"id": "430667", "revid": "599013", "url": "https://it.wikipedia.org/wiki?curid=430667", "title": "East Coker", "text": "East Coker, composto e pubblicato nel 1940, \u00e8 il secondo dei Quattro quartetti, opera del poeta e critico statunitense T. S. Eliot. Venne successivamente ripubblicato nel 1943, insieme ad altre tre analoghe composizioni create dal 1935 al 1942 (\"Burnt Norton\", \"The Dry Salvages\", \"Little Gidding\"), in un unico libro.\nIl tema della poesia \u00e8 il tempo e il disordine della natura risultante dal fatto che l'umanit\u00e0 segue solo la scienza e non il divino. I capi delle nazioni sono descritti come dei materialisti, incapaci di comprendere a fondo la realt\u00e0. L'unica via di salvezza per l'umanit\u00e0 \u00e8 quella di ricercare il divino guardando dentro di s\u00e9 e comprendendo che gli uomini sono collegati tra loro. Solo allora le persone potranno comprendere l'universo.\nIntroduzione.\nDurante il 1939 Eliot pensava di non essere pi\u00f9 capace di continuare a scrivere poesie. In un tentativo di scoprire se era ancora in grado, inizi\u00f2 a copiare alcuni elementi di \"Burnt Norton\" sostituendovi un'altra localit\u00e0: \"East Coker\", un villaggio del Somersetshire non lontano dal mare, dal quale era partito nel 1669 Andrew Eliot, antenato del poeta, per emigrare in America. Eliot visit\u00f2 il villaggio negli anni 1936-1937 e le sue ceneri sono sepolte nel cimitero a fianco della chiesa. Dentro la chiesa una targa ricorda che vi fu deposto nel 1965. Su di essa sono scritte le parole che Eliot stesso scelse come epitaffio, il verso di inizio e quello finale di \"East Coker\": \"In my beginning is my end. Of your kindness, pray for the soul of Thomas Stearns Eliot, poet. In my end is my beginning.\" (\"Nel mio principio \u00e8 la mia fine. Per gentilezza, pregate per l'anima di Thomas Stearns Eliot, poeta. Nella mia fine \u00e8 il mio principio\").\nRiusc\u00ec a completare due tempi per il febbraio 1940, e termin\u00f2 l'opera entro la fine del mese. John Davy Hayward, Herbert Read ed altri lo aiutarono nella revisione e correzione. \"East Coker\" venne pubblicato nell'edizione di marzo 1940 del \"New English Weekly\" per l'edizione di Pasqua. Venne in seguito ristampato a maggio e giugno, e fu pubblicato a settembre come opera a s\u00e9 stante dalla casa editrice \"Faber &amp; Faber\". Dopo il completamento della poesia, Eliot inizi\u00f2 a progettare la creazione dei \"Quattro quartetti\" come una serie di quattro poemi basati sullo stesso tema con \"Burnt Norton\" come primo e \"East Coker\" come secondo.\nStruttura.\n\"East Coker\" viene descritto come un poema della tarda estate, della terra, e della fede. Come nelle altre composizioni poetiche dei \"Quartetti\", ognuno dei cinque tempi contiene un tema che \u00e8 comune alle altre poesie: il tempo, l'esperienza, la purificazione, la preghiera, e la totalit\u00e0.\nI tempo.\n\"\u201cEn ma fin est mon commencement\u201d\". Questo era il motto sullo stendardo di Maria Stuart, che Eliot riprende letteralmente, traducendolo ed invertendolo (\"In my beginning is my end\"), all'inizio del primo tempo di questo secondo Quartetto, e collegandolo a un frammento di Eraclito (il LXX) che afferma: \"Il principio e la fine sono la stessa cosa\". Esso diventa il tema centrale di tutta la composizione.\nAnche in East Coker il poeta inizia con una meditazione sul potere che il tempo ha di mutare le cose, cos\u00ec per s\u00e9 stesso, che si trova ormai \"nel mezzo del cammin di nostra vita\", come per l'umanit\u00e0 in generale; e come nel precedente Quartetto anche qui viene affermata la presenza del passato. In particolare, a conferma dell'impossibilit\u00e0 dell'uomo di impedire lo scorrere del tempo e l'avvicendarsi dei cambiamenti, appare una citazione quasi letterale dal libro del Qoelet (III, I-9) : \"Le case vivono e muoiono: c'\u00e8 un tempo per costruire / e un tempo per vivere e generare / e un tempo perch\u00e9 il vento rompa il vetro sconnesso / e scuota il rivestimento di legno lungo il quale trotta il topo / e scuota il logoro arazzo col suo tacito motto ricamato.\".\nGli ultimi due versi sopra citati richiamano un'opera di Alfred Tennyson. la \"Mariana\", (\"il topo / squittiva dietro il logoro rivestimento di legno\"), e l'arazzo ed il motto su esso ricamato rievocano Maria Stuart, con una riflessione sull'estrema caducit\u00e0 della gloria umana e temporale, come anche delle costruzioni materiali (le \u201c\"case\"\u201d, intese in questo caso sia come edifici che come dinastie).\nSuccessivamente si giunge ad un vecchio villaggio dove viene evocata una visione di danza in una notte d'estate, in cui con un linguaggio volutamente arcaico si riprende il testo del \"\"Boke named the Governour\" (Libro detto il Governatore)\" che nel 1531 Sir Thomas Elyot, un antenato del poeta, aveva scritto elogiando la danza come simbolo del matrimonio. In realt\u00e0, la visione ha anche un aspetto grottesco, quasi spettrale: Eliot stesso dichiar\u00f2 di essersi ispirato anche alla storia del villaggio maledetto di Germelshausen, in Turingia, in cui una volta ogni cento anni le persone morte rivivevano per una notte, danzando, per poi scomparire nuovamente.\nAl motivo della \"danza dei morti\" si fonde il tema della \"danza del tempo\", e ritorna il richiamo al testo biblico del Qoelet: \"il tempo delle stagioni e delle costellazioni / il tempo della mungitura e il tempo del raccolto / il tempo dell'accoppiamento dell'uomo e della donna / e quello delle bestie.\"\nLa visione di danza si chiude bruscamente con due secchi, lapidari, versi: \"Piedi che s'alzano e cadono. / Mangiare e bere. Letame e morte.\".\nIn estremo contrasto con la precedente visione, il primo tempo si conclude con una serena visione di un'alba d'estate, che potrebbe richiamare il finale del poema sinfonico \"Una notte sul Monte Calvo\" di Modest Petrovi\u010d Musorgskij, e la chiusa finale esprime il ritorno del poeta alla pace, al suo \"principio\": \"Spunta l'alba, e un altro giorno / si prepara al calore e al silenzio. Laggi\u00f9 sul mare il vento dell'alba / increspa e scivola. Io sono qui / o l\u00e0, o altrove. Nel mio principio.\".\nII tempo.\nNel secondo tempo appare un nuovo spunto di meditazione con lo \"sconvolgimento delle stagioni\", che \u00e8 opposto alla discussione sull'ordine della natura enunciata nel secondo tempo di \"Burnt Norton\". Si manifesta un vero e proprio turbamento dell'ordine cosmico, con uno scontro tra le costellazioni, che porter\u00e0 alla fine del mondo: \"presi da un vortice che porter\u00e0 / il mondo al fuoco distruttivo / che brucia prima che regni il ghiaccio.\".\nImprovvisamente, senza alcun preavviso, il poeta passa dallo stile poetico fin qui utilizzato ad uno stile in prosa (il che avviene anche nel secondo tempo di \"Burnt Norton\" e di \"The Dry Salvages\"), con l'affermazione che il modo di presentare le cose fin qui usato \"non \u00e8 molto soddisfacente: / uno studio perifrastico in una maniera poetica d'altri tempi, / che ci lascia ancora in preda alla lotta intollerabile / con le parole e con i significati. La poesia non importa / non era (per ricominciare) quello che ci si aspettava.\".\nEliot inizia qui una riflessione sull'ottimismo e sull'entusiasmo dei saggi del passato (rappresentati dall'antenato sir Thomas Elyot, evocato nel primo tempo), che sono stati profondamente smentiti dalla storia dell'umanit\u00e0, che ha spento una dopo l'altra le speranze e le aspettative degli uomini. Il poeta si chiede se essi avessero ingannato noi, o se prima avessero ingannato se stessi, \"lasciandoci in eredit\u00e0 nient'altro che una ricetta d'inganni\", e prosegue: \"La serenit\u00e0, solo una / deliberata ebetudine, / la saggezza, solo la conoscenza di segreti morti, / inutili nel buio nel quale figgevano lo sguardo / o dal quale volgevano gli occhi.\".\nLa realt\u00e0 dei fatti ha portato, invece che alla realizzazione delle speranze degli antichi, a trovarci tutti, parafrasando Dante nell'inizio dell'Inferno: \"Nel mezzo, non solo nel mezzo del cammino / ma per tutto il cammino, in una selva oscura, tra i rovi, / sull'orlo di un pantano, dove il piede non \u00e8 sicuro, / e tra minacce di mostri, luci fantastiche, / col rischio dell'incantesimo.\u201d\".\nLa conclusione del poeta \u00e8 che gli antichi non erano veramente saggi, bens\u00ec folli, con la loro \"paura della paura, della frenesia, del possesso\"\", con la loro paura di \u201c\"appartenere a un altro, o ad altri, o a Dio.\"\u201d Pertanto, la conoscenza razionale viene descritta come inadeguata a spiegare la realt\u00e0. Coloro che seguono solo la ragione e la scienza sono in realt\u00e0 ignoranti. Perfino il nostro progresso non \u00e8 un vero progresso e noi continuiamo a ripetere gli stessi errori del passato. L'unica vera saggezza che sia possibile sperare di raggiungere, resta quindi \u201c\"la saggezza dell'umilt\u00e0\"\u201d, che \u00e8 senza limiti o confini.\nIl tempo termina con due versi che richiamano la fine della danza nel villaggio raccontata nel primo tempo, con le case che sono \u201c\"andate tutte sotto il mare\"\u201d e con i danzatori che sono finiti tutti \u201c\"sotto la collina\"\u201d, nella terra che li ha accolti e sepolti, e in ci\u00f2 risuona un altro richiamo al clima di aridit\u00e0 e di \"deserto umano\" riecheggiato nella Terra desolata.\nIII tempo.\n\"O buio, buio, buio. Tutti vanno nel buio\". Con questo primo verso il terzo tempo introduce un altro tema assai importante per Eliot: la \"notte\", che viene subito affrontata contemporaneamente a due livelli: quello naturalistico, dell'oscurit\u00e0 in quanto assenza di luce, e quello interiore, spirituale, del passaggio nel buio della morte, nel buio dell\"'assenza di significato\".\nVengono elencati dei personaggi con ruoli giudicati \"di rilievo\" nella societ\u00e0 attuale: uomini d'affari, politici, finanzieri, e si afferma che anche costoro, i componenti della \"classe dominante\", \"vanno tutti nel buio\", avendo ormai \"perduto il motivo dell'azione\"; e noi, la gente comune, non facciamo altro che seguirli, \"nel funerale silenzioso, / funerale di nessuno, perch\u00e9 non c'\u00e8 nessuno da seppellire.\" In queste ultime parole riecheggia uno dei temi principali di \"The Hollow Men\", cio\u00e8 il vuoto interiore che abita dentro gli uomini del nostro tempo, che si credono superiori a quelli vissuti in ogni altra epoca, ma che in realt\u00e0 non sono altro che fantocci vuoti.\nIl tema viene ulteriormente sviluppato con altre due immagini: la prima immagine \u00e8 quella di un \"teatro\" in cui si spengono le luci e si prepara un cambio di scena, e il vecchio scenario viene \"arrotolato e messo via\". La seconda immagine riprende il tema gi\u00e0 accennato della \"metropolitana sotterranea\", evocando il momento in cui il treno si ferma a met\u00e0 strada tra due stazioni, nel buio di una galleria, e dopo qualche attimo di distensione in banali conversazioni che tentano di riempire il vuoto e dissimulare lo smarrimento, scende il silenzio tra le persone, e inizia ad aumentare l'ansia, il senso di angoscia, \"e non resta che il crescente terrore di non aver nulla a cui pensare\".\nA questo punto il discorso passa a un livello metafisico, presentando il concetto di \"oscurit\u00e0 di Dio\", un'oscurit\u00e0 che in realt\u00e0 non \u00e8 altro che una \"luce misteriosa\", in cui \"il buio sar\u00e0 luce e la quiete danza\". Riappare fugacemente un'immagine gi\u00e0 incontrata nel primo quartetto, \"le risa nel giardino\", che qui viene definita \"eco di un'estasi / non perduta\". Il giardino non \u00e8 pi\u00f9 quindi il momento di ci\u00f2 che avrebbe potuto essere, ma non \u00e8 stato: \u00e8 possibile recuperare anche quel momento, ma la via da percorrere \u00e8 quella dell'\"agonia / della nascita e della morte\".\nIl terzo tempo si conclude con un'attenta e profonda parafrasi di un passo di San Giovanni della Croce, nell'\"Ascesa al Monte Carmelo\", in cui Eliot sottolinea che solo attraverso un percorso \"notturno\", in cui si scavi dentro di s\u00e9 facendo apparentemente il vuoto completo, e rinunciando a tutto, \u00e8 possibile raggiungere la \"luce\", e con essa il \"vero significato\" della nostra vita: \"Per arrivare dove voi siete, per andare via da dove non siete, / dovete percorrere una strada dove non c'\u00e8 estasi. / Per arrivare a ci\u00f2 che non sapete / dovete andare per una strada che \u00e8 la via dell'ignoranza. / Per possedere ci\u00f2 che non possedete / dovete percorrere la via della spogliazione. / Per arrivare a ci\u00f2 che non siete / dovete attraversare la via in cui non siete.\"\nGli ultimi tre versi, definiti da Angelo Tonelli \"condensazioni di intuizioni eraclitee\", sono una parafrasi del frammento 46 di Eraclito (\"Ci\u00f2 che \u00e8 diverso \u00e8 unito, e dalla differenza nasce bellissima armonia, e ogni cosa avviene per contrasto\") e secondo Sweeney preludono alla conciliazione dei contrasti che avverr\u00e0 in seguito nel poema: \"E ci\u00f2 che non sapete \u00e8 la sola cosa che sapete / e ci\u00f2 che avete \u00e8 ci\u00f2 che non avete / e dove siete \u00e8 l\u00e0 dove non siete.\".\nIV tempo.\nQuesta lirica si presenta inizialmente assai oscura, anche se appare subito, anche ad una prima lettura, di un \"fulgore abbagliante\". Del resto, Eliot stesso aveva affermato che \"\u201cla vera poesia si pu\u00f2 comunicare prima di essere capita\u201d\" e che \"\u201cuna poesia, o parte di essa, pu\u00f2 tendere a realizzarsi come un ritmo particolare, prima ancora di trovare la sua espressione in parole\u201d\". In realt\u00e0, in questo testo appaiono molti simboli e immagini tratti da San Giovanni della Croce e da altri poeti mistici inglesi, e specie all'inizio, si sente un clima molto forte, crudo, come un odore di sangue. Viene in mente la rappresentazione dei crocifissi come sono interpretati secondo la sensibilit\u00e0 spagnola, con un'intima attrazione per il sangue e per la sofferenza, visti come l'unico percorso che realmente ci pu\u00f2 portare alla vita. Giunti alla fine del testo, ci si rende conto che si tratta di una visione del Venerd\u00ec santo e della Passione, rivissuta in un ritmo incalzante, in un gioco rigorosissimo di rime, con una straordinaria e musicale forza suggestiva.\nLa prima immagine \u00e8 quella del \"chirurgo ferito\", icona di Cristo, che \"\u201cmaneggia l'acciaio / che indaga la parte malata\u201d\"; un chirurgo dalle \"\u201cmani insanguinate\u201d\", di cui noi \"\u201csentiamo / l'arte pungente e pietosa di chi guarisce\u201d\". \u00c8 qui presente il concetto di San Giovanni della Croce secondo il quale l'anima dell'uomo \u00e8 \"malata\", e Dio \u00e8 il medico che pu\u00f2 e vuole guarirla. Subito dopo viene affermato che \"la nostra sola salute \u00e8 la malattia\", intendendo con ci\u00f2 che solo riconoscendo la nostra profonda condizione di malati possiamo ritrovare la salute, che qui \u00e8 intesa come sinonimo di \"salvezza\". E il compito dell\"'infermiera morente\", simbolo della Chiesa, non sarebbe quello di compiacerci, illudendoci sul nostro stato, bens\u00ec quello di ricordarci la nostra \"condizione maledetta\" fin dal principio, fin dal primo respiro dell'uomo, e di farci comprendere che \"\u201cper guarire la nostra malattia deve peggiorare\u201d\", cio\u00e8 il male che \u00e8 dentro di noi deve \u201cuscire\u201d, spurgando, la febbre deve aumentare, perch\u00e9 tocchiamo con mano la nostra realt\u00e0 di esseri malati. \"\u201cTutta la terra \u00e8 il nostro ospedale\u201d\": ovunque si trovi, ovunque vada, l'uomo \u00e8 malato, e questo immenso ospedale che \u00e8 la terra \u00e8 stato costruito da \"\u201cun miliardario in rovina\u201d\", immagine di Adamo, che in origine era ricchissimo e pieno di doni meravigliosi ma che li ha sperperati rovinando s\u00e9 e la sua discendenza.\nIl poeta riconosce che nell'ipotesi migliore noi moriremo seguiti dall\"'\u201dassoluta cura paterna / che non ci lascer\u00e0 mai, ma ci precede dappertutto.\u201d\". Quest'ultima immagine vuole rappresentare l'attenzione e la cura che Dio ha per gli uomini, sempre, comunque, ovunque, come un vero padre.\nDopo altre immagini legate ai sintomi della malattia, in cui il caldo e il freddo si mescolano, e \"\u201cla febbre canta nei fili conduttori della mente\u201d\", appare una visione del Purgatorio, visto in collegamento con l'immagine della \"\u201crosa\u201d\", che ritorner\u00e0 anche nel quarto quartetto (\"Little Gidding\"), ma che per ora si limita solo ad un piccolo, splendido verso: \"\u201cla cui fiamma \u00e8 di rose, ed il fumo \u00e8 spine.\u201d\".\nIl tempo si conclude con l'affermazione che, nonostante noi siamo fatti di carne e di sangue, \"\u201cnostra sola bevanda \u00e8 il sangue che stilla, / nostro solo cibo la carne sanguinosa\u201d\", con un chiaro alludere all'Eucaristia come strumento che introduce dentro di noi la vita divina, cio\u00e8 l'unica vera vita.\nL'ultimo verso conferma che, nonostante tutto, cio\u00e8 nonostante la nostra malattia e, il nostro pensarci solo \"\u201ccarne e sangue\u201d\", stiamo parlando di \"\u201cVenerd\u00ec santo\u201d\" cio\u00e8 di Dio che si immola e si offre a noi come cibo per donarci la sua vita.\nV tempo.\nIl quinto tempo inizia con una riflessione sull'uso e sul significato delle parole, esprimendo la convinzione del poeta circa la loro \"inadeguatezza\" ad esprimere la realt\u00e0 delle cose e di ci\u00f2 che sentiamo: \"\u201cogni impresa / \u00e8 un nuovo inizio, un'incursione nel vago / con strumenti logori che sempre si deteriorano / nella generale confusione di sentimenti imprecisi, / indisciplinate squadre di emozioni.\u201d\" Con le parole si finisce solo per dover sempre \"ricominciare\", a dover sempre lottare \"\u201cper recuperare ci\u00f2 che \u00e8 stato perduto / e trovato e perduto ancora, senza fine\u201d\", ci si trova nella situazione di \"\u201cun nuovo inizio, totalmente, e di un tipo diverso di fallimento\u201d\". Il linguaggio delle parole \u00e8 insomma inefficace, inadatto, troppo vago e ambiguo, per condurre alla vera comunicazione tra le persone, tuttavia \"\u201cper noi, non vi \u00e8 altro da fare che tentare. Il resto non \u00e8 affar nostro.\u201d\".\nLa seconda parte del tempo inizia con la constatazione che \"\u201cla casa \u00e8 il punto da cui si parte\u201d\", intendendo che per comunicare veramente iniziamo dalla parte pi\u00f9 intima di noi stessi, dalla nostra \"casa interiore\", dal \"luogo del nostro riposo e della nostra vita\". Vi \u00e8 un rapido, fuggevole richiamo alla \"danza della vita e della morte\", una danza che viene assimilata ad una fiamma che \"brucia la nostra vita in ogni momento\", poi Eliot rievoca il cimitero del primo tempo, mentre le parole echeggiano ancora il Qoelet: \"\u201cc'\u00e8 un tempo per la sera sotto un cielo stellato, / un tempo per la sera alla luce di una lampada / (la sera passata a sfogliare un album di fotografie).\u201d\".\nImprovvisamente, appare nel testo l'amore, che \"\u201csi avvicina di pi\u00f9 a s\u00e9 stesso / quando il luogo e l'ora cessano di avere importanza.\u201d\". \u00c8 qui dichiarata l\"'estraneit\u00e0\" dell'amore sia al tempo che al luogo, il suo essere \"altro\" rispetto a tutto ci\u00f2 che \u00e8 comune, il suo essere \"eterno\", il suo essere la spinta che muove gli uomini, qualunque et\u00e0 abbiano, a esplorare la vita in ogni sua dimensione: \"\u201cnoi dobbiamo muovere senza fine / dentro un'altra intensit\u00e0 / per un'unione pi\u00f9 completa, una comunione pi\u00f9 profonda / attraverso il freddo buio e la vuota desolazione\u201d\". In questi due ultimi versi troviamo un'eco sia della \"Nube della Non-conoscenza\" di un anonimo mistico inglese del XIV secolo che della \"Notte oscura dell'anima\" di San Giovanni della Croce.\nIl tempo si conclude con un'apertura improvvisa dello sguardo verso una distesa immensa d'acqua, verso il \"mare aperto\", dove urlano le onde ed il vento, dove vola la procellaria e nuota il delfino, Viene qui fatta un'allusione al personaggio dantesco di Ulisse, al suo incessante desiderio di spingersi oltre, di esplorare l'ignoto, di viaggiare senza fine.\nIl motto di Maria Stuart chiude il poemetto con un significato che qui ormai trascende qualunque richiamo o evocazione terrena, e manifesta il significato del nostro viaggio nello spingersi anche oltre la vita, anche oltre la morte: \"\u201cNella mia fine \u00e8 il mio principio\u201d\". Quest'ultimo verso, in relazione con il verso di inizio del componimento, rivela una vera e propria \"coincidentia oppositorum\", nel senso che, mentre all'inizio del quartetto il motto rovesciato di Maria Stuart stava a significare che la \"fine\" compresente al \"principio\" indica la presenza ineluttabile della morte nella vita, alla fine dell'opera la morte diviene invece \"rinascita\", quindi \"principio\".\nTematiche.\n\"East Coker\" manda un messaggio di speranza agli inglesi, duramente provati dalla Seconda guerra mondiale, incitandoli a credere che riusciranno a sopravvivere alla guerra. In una lettera del 9 febbraio 1940, Eliot afferma che \"abbiamo veramente poca speranza di contribuire a un cambiamento sociale immediato; e siamo pi\u00f9 disposti a riporre la nostra speranza nei piccoli cambiamenti parziali, piuttosto che nel trasformare subito il mondo intero... Dobbiamo mantenere vive le nostre aspirazioni che possono rimanere valide anche durante il pi\u00f9 lungo e oscuro periodo di calamit\u00e0 e degradazione universale della storia.\" La poesia \u00e8 collegata alla guerra anche nel senso che si connette all'idea di Eliot che esiste una sola umanit\u00e0. In particolare, Stephen Spender afferm\u00f2 che \"la guerra cambi\u00f2 l'atteggiamento di Eliot convincendolo che esisteva una causa Occidentale da difendere attivamente. E dopo la guerra ci sarebbe stata la Germania da riportare nell'ambito della tradizione Occidentale\".\nIl poema funzion\u00f2 come una specie di contraltare all'idea diffusa che la \"Terra desolata\" fosse l'espressione del disinganno dopo la Prima guerra mondiale, anche se Eliot non accett\u00f2 mai questa interpretazione. La guerra stessa viene direttamente menzionata da Eliot in pochissimi scritti. Tuttavia, essa influenza il testo della poesia, specialmente nel senso che la distruzione causata dalla guerra \u00e8 riflessa nel poema come distruzione della natura e del cielo. La poesia descrive la societ\u00e0 in modo simile alla \"Terra desolata\", enfatizzando specialmente la morte e il morire. Il luogo \u00e8 collegato a dove la famiglia di Eliot ha avuto origine, ed \u00e8 parimenti il posto in cui la sua famiglia avr\u00e0 simbolicamente fine. Nella seconda parte, la natura sta sperimentando il disordine, e si allude al fatto che anche gli esseri umani possono bruciare, e che la ragione, la conoscenza e la scienza non possono salvare le persone. Gli errori del nostro passato divengono il motivo per cui esiste la guerra e i conflitti in generale e noi abbiamo bisogno di diventare umili per evitare la distruzione. Tuttavia, l'oscurit\u00e0 divora coloro che governano il mondo e la societ\u00e0. Ci\u00f2 \u00e8 in parte a causa della caduta di Adamo, e del relativo concetto di peccato originale. Cristo \u00e8 il nostro salvatore e noi abbiamo bisogno di cercare la redenzione per superare i nostri fallimenti. Eliot afferma di essere coinvolto nella lotta per l'umanit\u00e0 e nella ricerca di ci\u00f2 che \u00e8 veramente importante imparare. Solo attraverso Cristo l'uomo pu\u00f2 essere redento.\nCon un radicale cambiamento rispetto alle aspettative, la poesia di Eliot suggerisce che i vecchi dovrebbero uscire da s\u00e9 stessi e mettersi a esplorare. Egli avverte che la gente dovrebbe acquistare la saggezza in cambio di esperienze senza senso e afferma che gli uomini dovrebbero esplorare l'esperienza umana stessa. Questo concetto \u00e8 accennato nella \"Terra desolata\" e trae la sua origine dalle idee espresse da Dante nel \"Convivio\". Dante afferma che si ritiene comunemente che i vecchi stiano per tornare da Dio e descrive il loro ritorno in modo simile ai viaggi di Ulisse. Diversamente dall'eroe descritto da Omero, Dante dice che gli uomini non dovrebbero viaggiare nel mondo materiale ma in quello spirituale. Sia Dante che Eliot suggeriscono una visione simile a quella di Sant'Agostino quando mettono l'accento sui viaggi interiori. Attraverso questi viaggi, l'umanit\u00e0 raggiunge la fede nella salvezza e riesce a scoprire che vi \u00e8 molto di pi\u00f9 nel mondo che la sola oscurit\u00e0. Eliot spiega che noi siamo tutti interconnessi attraverso il tempo e dobbiamo arrivare a comprendere ci\u00f2. Solo mediante questa comprensione l'uomo pu\u00f2 capire la verit\u00e0 dell'universo. Questo, a sua volta, permetterebbe all'umanit\u00e0 di liberarsi del fardello del tempo. Come spiega Russel Kirk: \"Ci\u00f2 porta, per coloro che percepiscono una realt\u00e0 superiore a 'nascita, accoppiamento, e morte' - una realt\u00e0 che trascende il ritmo della natura materiale -, a conoscere Dio e a godere della sua compagnia per sempre.\"\nLa famiglia e la sua storia giocano anch'esse un ruolo importante nel poema. Eliot trov\u00f2 le informazioni sulla sua famiglia dal libro \"Sketch of the Eliot Family (Profilo della famiglia Eliot)\", che descriveva come essa abbia vissuto a East Coker per 200 anni. Quando Andrew Eliot part\u00ec, questo fatto interruppe la storia della famiglia. Similmente, Eliot si distacc\u00f2 dalla sua famiglia, che egli vedeva ormai in declino. Nel testo della poesia, Eliot pone l'accento sul bisogno di un viaggio e di un cambiamento interiore.\nFonti.\nGli aspetti poetici della poesia sono basati, in conformit\u00e0 a quanto detto da Eliot, sulla tradizione delle prime opere di John Cleveland, Edward Benlowes, William Blake, e William Butler Yeats. In aggiunta, molte immagini sono collegate alla poesia di St\u00e9phane Mallarm\u00e9. Per quanto riguarda la teologia, Eliot \u00e8 ortodosso nella sua teoria e dipende principalmente dagli scritti di Sant'Agostino. Ci sono ulteriori influenze dalle opere di Thomas Browne e Giovanni della Croce. Applicando queste valutazioni alla societ\u00e0, Eliot fu fortemente influenzato dall'opera di Christopher Dawson, in particolare dalla sua convinzione che la comprensione di Dio fosse il primo passo per ottenere una societ\u00e0 migliore.\nOltre alle molte fonti letterarie, Eliot si basa anche sui suoi sentimenti e sulle sue personali esperienze, specialmente sul forte stress che ha provato mentre componeva il poema. Similmente, Eliot usa l'immagine dei Padri Pellegrini diretti in America e le loro storie che aveva spesso ascoltato nella sua infanzia. In particolare, sua madre aveva scritto delle poesie sull'arrivo dei pellegrini nel New England, ed Eliot aveva trovato delle informazioni relative alla storia della sua famiglia in un libro dal titolo \"Sketch of the Eliot Family\". La localit\u00e0 da cui ha preso il titolo la poesia, \"East Coker\", era il luogo da cui l'antenato di Eliot, Andrew Eliot, part\u00ec per unirsi agli altri pellegrini.\nAccoglienza e giudizio della critica.\n\"East Coker\" vendette almeno 12.000 copie nel periodo immediatamente successivo alla pubblicazione. Come reazione Eliot dichiar\u00f2 che \"la sua popolarit\u00e0 provava che era una pessima poesia\". Indipendentemente dalla verit\u00e0 o meno di tale affermazione, egli fu felice del fatto che il poema potesse ispirare le persone durante la guerra. L'amica di Eliot, Emily Hale, amava talmente questa poesia che la lesse ai suoi studenti dello Smith College \"come se fosse una lettera d'amore proveniente da Dio\". Le prime recensioni critiche si focalizzarono sulla discussione relativa al contenuto, non tanto allo stile. Nella rivista \"Southern Review\", James Johnson Sweeney, nella primavera del 1941, e Curist Bradford, nell'inverno del 1944, dibatterono sulle parafrasi della poesia e sulle fonti di vari passaggi. Tuttavia, Andrews Wanning, nella primavera del 1941, afferm\u00f2 che \"Burnt Norton\" era una poesia migliore di \"East Coker\" e che mentre \"'Burnt Norton' aveva un contenuto evocativo, 'East Coker' era invece una poesia di discussione e spiegazione\". Un altro critico statunitense, Delmore Schwartz non apprezz\u00f2 lo stile di \"East Coker\", specialmente nel quinto tempo."}
{"id": "430670", "revid": "436907", "url": "https://it.wikipedia.org/wiki?curid=430670", "title": "The EPs", "text": "The EPs \u00e8 la prima raccolta del gruppo musicale italiano Lacuna Coil, pubblicata nel 2005 dalla Century Media Records.\nIl disco.\nContiene le rimasterizzazioni dei due EP \"Lacuna Coil\" (1998) e \"Halflife\" (2000), i quali vengono inoltre presentati con una nuova copertina."}
{"id": "430676", "revid": "106908", "url": "https://it.wikipedia.org/wiki?curid=430676", "title": "The Dry Salvages", "text": "The Dry Salvages composto e pubblicato nel 1941, \u00e8 il terzo dei \"Quattro quartetti\", opera del poeta e critico statunitense T. S. Eliot. Venne successivamente ripubblicato nel 1943, insieme ad altre tre analoghe composizioni create dal 1935 al 1942 (\"Burnt Norton\", \"East Coker\", \"Little Gidding\"), in un unico libro.\nCon questa poesia Eliot inizi\u00f2 a progettare consapevolmente la raccolta dei \"Quartetti\" come un tutto unico. Essa venne scritta durante i raid aerei tedeschi sulla Gran Bretagna successivi al sostanziale fallimento della Battaglia d'Inghilterra e del tentativo di invasione tedesca del Regno Unito. Eliot visse pertanto sotto la costante minaccia dei bombardamenti, mentre componeva e teneva lezioni e conferenze nella zona.\nIl tema della poesia \u00e8 il tempo e quale posto occupi l'umanit\u00e0 nel tempo. La vita viene metaforicamente descritta come un viaggio su una barca; Eliot afferma anche che la fissazione dell'umanit\u00e0 per la scienza e per i profitti distoglie i viaggiatori dal raggiungere la loro vera destinazione. Nel poema viene evocata l'immagine di Krishna per mettere in evidenza la necessit\u00e0 di seguire la volont\u00e0 divina anzich\u00e9 perseguire solo dei vantaggi personali.\nIntroduzione.\nEliot inizi\u00f2 a lavorare alla composizione di \"The Dry Salvages\" verso la fine del 1940, durante la Seconda guerra mondiale, nel periodo successivo alla Battaglia d'Inghilterra in cui Londra era sottoposta a frequenti bombardamenti da parte dell'aviazione tedesca. In quel periodo egli si spostava di frequente trascorrendo il tempo a scrivere lezioni o conferenze da tenere nella zona. Tuttavia, riusc\u00ec a trovare il tempo di scrivere il terzo poema che sarebbe in seguito divenuto parte dei \"Quattro quartetti\": Eliot previde che \"Burnt Norton\", \"East Coker\", \"The Dry Salvages\" e un quarto poema non ancora creato avrebbero dovuto essere riuniti in un'unica raccolta. La scrittura della poesia fu rapida ed Eliot invi\u00f2 la prima bozza a John Hayward il 1\u00ba gennaio 1941. Dopo che Hayward ebbe ricevuto la bozza, inizi\u00f2 una corrispondenza con Eliot relativamente alle correzioni e alle modifiche da apportare. Anche Geoffrey Faber prese parte alla revisione e presto la poesia venne completata. Fu pubblicata nell'edizione di febbraio 1941 del \"New English Weekly\".\nQuesto quartetto \u00e8 ambientato in quella regione geografica degli Stati Uniti che si chiama Nuova Inghilterra, dove Eliot, che era nato a St. Louis, Missouri, sul fiume Mississippi, pass\u00f2 gli anni dell'infanzia e della sua prima formazione. Il titolo della composizione, che tradotto letteralmente significa \"asciutti salvataggi\", \u00e8 il nome di un piccolo gruppo di scogli, con un faro, al largo della costa nordorientale di Cape Ann, nel Massachusetts dove la famiglia del poeta era solita passare le vacanze. Eliot stesso spiega in una nota all'inizio del poemetto che il nome \u00e8 presumibilmente una traduzione \"fonetica\" dal francese \"les trois sauvages\".\nNel significato del titolo \u00e8 presente implicitamente l'idea del tirare in secco e salvare qualcuno da un naufragio. In effetti, in questo quartetto \u00e8 costantemente presente il tema dell'acqua, che Eliot aveva gi\u00e0 pi\u00f9 volte affrontato in passato; in particolare si sente risuonare quella \"morte per acqua\" che \u00e8 uno dei temi e punti centrali e nodali della \"Terra desolata\". Qui si manifesta tuttavia la possibilit\u00e0 reale di un \"salvataggio\", di una \"salvezza\" da un naufragio che nel precedente poema era vista ancora come impossibile, o comunque irraggiungibile con le sole forze umane.\nStruttura.\n\"The Dry Salvages\" viene descritto come un poema dell'acqua e della speranza. Esso inizia con delle immagini del mare, dell'acqua e del passato di Eliot; quest'acqua diventa in seguito una metafora della vita e delle azioni umane.\nI tempo.\nIl quartetto inizia con l'immagine del \"grande fiume\" alle cui rive il poeta ha trascorso i primi anni della vita (il Mississippi); esso viene personificato con un misto di venerazione e di nostalgia: \"un forte dio bruno\", e ne vengono descritti gli atteggiamenti, le abitudini, le qualit\u00e0: \"scontroso, indomito e irascibile, paziente fino a un certo punto\". Appare qui un accenno al mito della \"frontiera\" che tanta importanza ha avuto nello sviluppo degli Stati Uniti, (il fiume fu per un certo tempo il confine tra le terre abitate dai coloni europei e le \"terre selvagge\u201d, abitate dai popoli indigeni). La storia del grande fiume viene conclusa giungendo ai nostri giorni, quando ormai esso non \u00e8 altro che \"un problema per il costruttore di ponti\" e il poeta chiude malinconicamente con l'oblio in cui \u00e8 caduta l'antica venerazione: \"\u201cuna volta risolto il problema, il dio bruno \u00e8 quasi dimenticato\u201d\". Ma in realt\u00e0, il fiume non ha cessato di vivere; anche se gli abitanti delle citt\u00e0 che sorgono sulle sue rive e \"\"gli adoratori della macchina\u201d\" preferiscono dimenticarne l'esistenza, egli resta fedele alla sua natura, e ricorda loro quanto possa ancora essere distruttivo (in effetti le piene del Mississippi sono a volte devastanti).\nAppaiono alcune immagini dell'infanzia del poeta, in cui la presenza del fiume era silenziosa, ma profonda, intensa, pulsante: \"\u201cil suo ritmo era presente\u201d\". A queste immagini si sovrappone improvvisamente la visione del mare: \"\u201cIl fiume \u00e8 dentro di noi, il mare tutto intorno a noi; / il mare \u00e8 anche l'orlo della terra, il granito / entro il quale si addentra, le spiagge dove scaglia / le sue testimonianze di una creazione diversa e pi\u00f9 antica\u201d\". Il fluire del fiume evoca qui il pulsare del sangue dentro di noi e lo scorrere del tempo, mentre il mare che circonda ovunque la terra richiama l'eternit\u00e0 che circonda il tempo.\nIl potere del mare \u00e8 infinitamente incommensurabile rispetto a quello del fiume: \"scaglia ci\u00f2 che noi perdiamo, la rete lacerata, / la trappola per le aragoste fracassata, il ramo spezzato, / gli arnesi di stranieri morti. Il mare ha molte voci, / molti dei e molte voci.\". Vengono passate in rassegna le molte voci di questo immenso mondo d'acqua: l\"'ululato\", il \"gua\u00ecto\", \"il pianto del cordame, / la minaccia e carezza dell'onda\", \"il brontolio lontano\", \"il monito lamentoso del promontorio che si avvicina\", \"il fischio della boa sballottata / doppiata nel viaggio di ritorno, e il gabbiano\".\nLa boa \u00e8 il primo richiamo al piccolo faro presente sugli scogli che danno il titolo al poemetto, che prosegue con l'immagine di una \"campana che rintocca / misura di un tempo che non \u00e8 il nostro\", un tempo \"che \u00e8 pi\u00f9 vecchio del tempo dei cronometri\", un tempo che \u00e8 pi\u00f9 vecchio di quello contato dalle donne che attendono nell'ansia insonne il ritorno degli uomini che sono sul mare di notte, e nell'attesa cercano di \"disfare, sdipanare, districare / e rappezzare insieme il passato e il futuro\". Quest'ultima immagine richiama la figura di Penelope, che tesseva e disfaceva la tela nell'attesa del ritorno di Ulisse.\nLa riflessione sul potere del mare non \u00e8 altro in realt\u00e0 che una meditazione sul potere del tempo che sovrasta l'essere umano, e su come il tempo, ancora una volta, non possa essere interamente compreso da noi, trovandosi fuori dal nostro controllo (la campana che rintocca \"misura un tempo che non \u00e8 il nostro\"). Il destino non \u00e8 nelle nostre mani.\nIl primo tempo si conclude richiamando i temi della luce e dell'oscurit\u00e0: \"Tra la mezzanotte e l'alba\", del passato e del futuro: \"quando il passato \u00e8 tutto inganno / e il futuro non ha futuro\", del tempo e del principio, fusi insieme nell'immagine della campana: \"\"quando il tempo si ferma e il tempo non ha fine; e alla risacca, che \u00e8 e che era nel principio, / rintocca / la campana.\"\".\nII tempo.\nIl secondo tempo inizia con una sestina petrarchesca, trattata con una certa libert\u00e0 (con la rima tra le strofe, non all'interno di esse), che riflette con un tono lamentoso e a tratti sconsolato sul destino degli uomini che si avventurano nell'oceano e delle donne che aspettano il loro ritorno e temono l'annuncio della catastrofe: \"\u201cNon avr\u00e0 fine il viaggio dei rottami alla deriva, / la preghiera delle ossa sulla spiaggia, preghiera che non si pu\u00f2 recitare al terribile annuncio?\u201d\" Il destino dell'uomo sul mare \u00e8 in sostanza il destino di ogni essere umano, che lotta e vive sempre con dolore, accorgendosi alla fine di aver vissuto \"\u201ctra le rovine / di ci\u00f2 in cui si credeva come pi\u00f9 certo / e dunque meglio si presta ad essere ripudiato.\u201d\".\nIl risultato di questa consapevolezza finale \u00e8 che \"viene meno l'orgoglio / o il risentimento per il mancare delle forze, / la devozione senza attaccamento che potrebbe sembrare mancanza di devozione\" e la vita intera appare ora come quando si \u00e8 \"in barca alla deriva che a poco a poco fa acqua, / il tacito ascoltare l'innegabile / clamore della campana dell'ultima annunciazione\", che altro non \u00e8 che l'annuncio del naufragio e della morte.\nAppare adesso una riflessione sul tempo, in rapporto con l'oceano: \"\u201cNon possiamo pensare a un tempo che sia senza oceano, / a un oceano che non sia cosparso di rottami / a un futuro che non sia capace / di essere, come il passato, senza destinazione.\u201d\".\nL'ultima strofa della sestina \u00e8 intessuta sul motivo della \"fine\" e del \"principio\": nelle prime due strofe \u00e8 presente la parola \"\u201cfine\u201d\", e alla conclusione della strofa appare il termine \"Annunciazione\" (che prende l'iniziale maiuscola e si carica di un significato spirituale) che simboleggia il \"\u201cprincipio\u201d\". La strofa riassume, trasfigurandoli in una visione universale, il dolore e la deriva della vita: \"\u201cNon vi \u00e8 fine in esso, nel lamento senza voce, / non vi \u00e8 fine nell'appassire dei fiori appassiti, / nel moto del dolore che \u00e8 senza dolore ed immobile, / nella deriva del mare e nei rottami alla deriva, / nella preghiera delle ossa alla Morte, loro Dio. Soltanto la preghiera, che a stento si pu\u00f2 appena implorare, / dell'unica Annunciazione.\u201d\".\nLa seconda parte del tempo riprende il tema svolto nella prima con un linguaggio in prosa, diluendone il significato. Anzitutto viene affrontato il rapporto che si ha con il passato quando si diventa vecchi, e il tempo non \u00e8 pi\u00f9 visto come una \"successione\" interminabile di attimi, o uno sviluppo, ma come un insieme di \"momenti\" staccati l'uno dall'altro, qualcuno dei quali ci colpisce maggiormente e resta nella memoria in modo pi\u00f9 intenso; sono soprattutto i momenti di \"illuminazione improvvisa\" che si imprimono nel nostro essere, restando come fuori dal tempo, anche se talvolta non ne abbiamo compreso appieno il significato, \"e avvicinarsi al significato restituisce l'esperienza / in una forma diversa, al di l\u00e0 di ogni significato / che possiamo assegnare alla felicit\u00e0.\". Il poeta qui afferma che il passato \u00e8 un'esperienza che va oltre la vita del singolo, oltre i singoli momenti che sono stati, estendendosi alla vita \"\u201cdi molte generazioni\u201d\", comprendendo in s\u00e9 anche \"qualcosa che probabilmente \u00e8 del tutto inesprimibile\".\nRitorna la riflessione sui \"momenti di estrema sofferenza\" che, indipendentemente da ci\u00f2 che li ha causati, \"sono anche essi permanenti. / Hanno la permanenza del tempo.\". Tuttavia, mentre per noi le azioni e gli eventi della vita vengono in parte a sovrapporsi alla sofferenza, l'esperienza del dolore negli altri resta nella memoria come un punto fermo, un momento senza prima n\u00e9 dopo, quasi astraendosi dallo scorrere del tempo, che non serve a vanificare il dolore. \"La gente cambia, e sorride: ma la sofferenza resta. / Il tempo che distrugge \u00e8 il tempo che conserva\". Come immagine di un tempo che distrugge e contemporaneamente conserva Eliot presenta qui \"la mela amara e il morso della mela\", richiamo evidente al simbolo del \"peccato originale\", rifacendosi in particolare a John Milton, nel \u201cParadiso perduto\u201d.\nIl tempo si conclude con un ritorno allo stile lirico, e nello sforzo di ricerca di un significato il poeta si ritrova davanti l'immagine del fiume, che nel suo lento fluire trasporta ogni cosa, e del mare, delle \"acque senza pace\", in cui \"se il giorno \u00e8 buono \u00e8 sempre un segnale / per guidare la rotta: ma nella stagione cupa, / o nella furia improvvisa, \u00e8 ci\u00f2 che sempre fu.\".\nIII tempo.\nAll'inizio della terza parte il poeta si sofferma a riflettere sul discorso che Krishna fa ad Arjuna nella Bhagavad-Gita sulla necessit\u00e0 per l'uomo di compiere azioni il pi\u00f9 possibile disinteressate e sul significato del futuro, inteso come qualcosa che, \"gi\u00e0 prima di esistere, non ha alcun senso\": esso \"\u201c\u00e8 un canto svanito\u201d\", qualcosa di impalpabile, una promessa che non sar\u00e0 mantenuta: \"\u201dl'ascesa \u00e8 la discesa, il progresso \u00e8 il regresso\u201d\".\nImmediatamente dopo, Eliot contraddice apparentemente l'espressione di Pascal che \"\u201cil tempo guarisce il dolore, perch\u00e9 si cambia, non si \u00e8 pi\u00f9 la stessa persona\u201d\" (Pensieri, II, 122), affermando invece che \"\u201cil tempo non guarisce nulla: il paziente non c'\u00e8 pi\u00f9.\u201d\". In realt\u00e0, pi\u00f9 avanti Eliot stesso affermer\u00e0 che ad ogni attimo che passa non si \u00e8 pi\u00f9 gli stessi dell'attimo precedente: si \u00e8 ipotizzato che, mentre Pascal vedeva la \"continuit\u00e0 in divenire\" come una qualit\u00e0 della persona, in Eliot vi fosse invece una \"visione sincronica\" dei diversi momenti, in cui ogni momento \u00e8 presente a tutti gli altri, e la persona \u00e8 sempre diversa in ogni momento.\nSi presenta poi l'immagine di un viaggio in treno, con la sottolineatura dell'espressione di sollievo dei viaggiatori al momento della partenza, come se il viaggio di per s\u00e9 fosse un motivo di speranza, un'occasione per cambiare vita, per mutare interiormente.\nInizia qui l'esortazione a proseguire il viaggio, senza preoccuparsi n\u00e9 del passato n\u00e9 del futuro, ma con la prospettiva di vivere ogni momento presente come un attimo di avanzamento e di cambiamento: \"\u201cAvanti, viaggiatori! senza fuggire dal passato / verso vite differenti, o verso qualsiasi futuro; / voi non siete le stesse persone che hanno lasciato la stazione / o che arriveranno a qualsiasi destinazione\u201d\".\nAll'immagine del treno con \"\u201ci binari sfuggenti che si stringono dietro di voi\u201d\" si aggiunge a complemento la visione di un transatlantico \"\u201cpulsante\u201d\", con gli occhi dei naviganti fissi sul solco creato nell'acqua dalle eliche, ed il poeta ribadisce che non si deve pensare \"\u201cche il passato \u00e8 finito / o che il futuro \u00e8 davanti a noi\u201d\". Eliot rievoca qui l'esperienza di Ulisse narrata nel canto XXVI dell'Inferno di Dante, riecheggiandone il discorso sull'importanza di tendere sempre in avanti, sempre verso l'ignoto, senza rimpianti del passato o timori per il futuro: \"\u201cAvanti, voi che credete di viaggiare; / non siete voi quelli che videro il porto / allontanarsi, n\u00e9 quelli che sbarcheranno. / Qui tra la sponda di qua e quella lontana / mentre il tempo \u00e8 sospeso, considerate il futuro / e il passato con mente imparziale.\u201d\".\nRiprende poi la riflessione sulla Bhagavad-Gita, e il poeta afferma che \"l'unica vera azione \u00e8 \u201cil tempo della morte\u201d\", e che esso \"\u201c\u00e8 in ogni momento\u201d\". Questa unica azione sar\u00e0 quella che \"dar\u00e0 frutto\" nella vita delle altre persone, e seguendo Krishna Eliot conclude che non bisogna preoccuparsi di tale frutto, ma \u00e8 necessario procedere sempre, disinteressatamente, in avanti, con quest'unica consapevolezza.\nIl tempo si conclude con un intenso richiamo ai diversi destini che i viaggiatori incontreranno: chi giunger\u00e0 al porto, chi invece avr\u00e0 \"\u201cil corpo / che soffrir\u00e0 la prova e il giudizio del mare, / o qualsiasi altra fine\u201d\" (in quest'ultimo verso vi \u00e8 un evidente richiamo alla \u201cmorte per acqua\u201d della Waste Land). Per tutti, questa \u00e8 la vera ed unica destinazione: andare avanti, come disse Krishna ad Arjuna prima del combattimento che l'attendeva.\nLa chiusa del tempo, secca, lapidaria, riprende ancora l'esortazione di Ulisse secondo Dante: \"\u201cNon buon viaggio / ma avanti, viaggiatori.\u201d\".\nIV tempo.\nIl quarto tempo, che apparentemente sembra solo una semplice e intensa preghiera alla Vergine da parte dei naviganti del mare e soprattutto da parte dei loro famigliari che li attendono trepidanti ogni volta che essi escono in mare, \u00e8 in realt\u00e0 il punto culminante di connessione con il tema della \"\u201cmorte per acqua\u201d\" che ha una fondamentale importanza nella \"Terra desolata\", rappresentando il momento della \"\u201crigenerazione\u201d\" secondo i riti della vegetazione descritti da Jessie Weston nel libro \"\u201cFrom ritual to romance\u201d\", che tanta parte ebbe nell'ispirare a Eliot i temi principali della \"\u201cTerra desolata\u201d\".\nLa connessione \u00e8 sottolineata dall'identit\u00e0 della situazione descritta in entrambi i testi poetici, trattandosi del momento della morte, appunto \"\u201cnell'acqua e per acqua\u201d\", che porta alla purificazione ed alla rinascita. Solo che, mentre nella quarta parte della \"Terra desolata\" la rigenerazione viene descritta in modo quasi \"sacrale\" come un attraversamento degli \"\u201cstadi dell'et\u00e0 e della giovinezza / entrando nel vortice\u201d\", qui invece si sottolinea la \"necessit\u00e0 di un aiuto\" che permetta il verificarsi del mutamento ed il compiersi della salvezza. E l'aiuto, specificatamente, viene fatto consistere nella \"\u201cpreghiera\u201d\" che la Vergine stessa distende sopra tutti coloro che affrontano il viaggio pieno di ostacoli e pericoli della vita (il mare \u00e8 qui simbolo della \"vita\" e dell\"'eternit\u00e0\").\nIl tempo inizia evocando la visione di un santuario su un promontorio, in alto sul mare, da cui \u00e8 possibile spaziare con lo sguardo fino all'orizzonte. Il poeta chiede alla Vergine di pregare per tutti coloro che si trovano sul mare, coloro che svolgono un lavoro legato al mare (pesca, commercio), e \"\u201ccoloro che li guidano\u201d\", intendendo simbolicamente riferirsi a tutte le categorie di uomini, compresi coloro che hanno il compito di guidare gli altri uomini lungo i sentieri del mare e della vita.\nViene poi chiesta una preghiera per le persone legate a chi vive e lavora sul mare, in particolare \"\u201cle donne che hanno visto i loro figli o mariti / partire e non tornare\u201d\"; in questo momento l'intensit\u00e0 della preghiera aumenta sotto la spinta del dolore vissuto dalle persone che hanno perso i loro cari, ed il poeta accosta in due versi l'inizio della preghiera di Bernardo di Chiaravalle nel Paradiso di Dante (canto XXXIII, 1) alla definizione, data sempre da San Bernardo, della \"regalit\u00e0 celeste\" di Maria (canto XXXI, 100): \"\u201cfiglia del tuo figlio, / regina del Cielo\u201d\".\nIl pensiero del poeta si allarga e giunge a chiedere una preghiera anche per tutti i \"\u201cviaggiatori della vita\u201d\" che finirono il loro cammino \"\u201csulla sabbia, nelle labbra del mare, / o nella gola oscura che non li render\u00e0 / o dovunque non possono essere raggiunti dal suono dell'eterno angelus / della campana del mare.\u201d\"\nIn questo finale appaiono due immagini assai importanti: la prima \u00e8 l'immagine dell\"'\u201dangelus\u201d\", che \u00e8 una breve concentrata sul ricordo e sulla meditazione del mistero dell'Incarnazione di Cristo, uno dei principali temi di questo quartetto, visto in sostanza come \"il momento ed il punto d'incontro tra il tempo e l'eternit\u00e0\".\nInsieme a questa immagine, ritorna anche la visione della campana, che gi\u00e0 era stata evocata nel primo tempo del quartetto, \"\u201cmisura di un tempo che non \u00e8 il nostro\u201d\", a simboleggiare la costante presenza dell'eternit\u00e0 \"nel momento fondamentale (quello dell\u201dunica vera azione\u201d\", come detto nel terzo tempo) della vita di ogni essere umano. Il testo sembra indicare che il poeta chiede la presenza e l'aiuto della Vergine anche in quelle situazioni che sembrano apparentemente pi\u00f9 lontane dall'influsso dell'eternit\u00e0 (simboleggiata dalla campana) e dall'azione salvifica che \u00e8 effetto e conseguenza dell'Incarnazione. Nel testo originale inglese la musicalit\u00e0 della chiusa sembra sottolineare maggiormente questo significato; l'accento della frase si proietta verso la fine, cadendo proprio sull'ultima parola: \"\u201cor wherever cannot reach them the sound of the sea bell's / perpetual angelus.\u201d\".\nV tempo.\nIl quinto tempo inizia passando in rassegna i vari modi che hanno gli uomini di interrogare il futuro, collegati tutti pi\u00f9 o meno con l'esoterismo e la magia: conversazione con gli spiriti, oroscopi, chiromanzia, studio dei cristalli, lettura dei tarocchi o delle foglie di t\u00e8, analisi dell'inconscio o dei sogni. Tutte queste cose sono definite dal poeta come \"\u201cconsueti / passatempi e droghe, e rubriche dei giornali: / e lo saranno sempre, specie alcuni di essi, / quando le nazioni sono in pericolo e vi \u00e8 perplessit\u00e0\u201d\".\nEliot afferma qui che gli uomini hanno in genere curiosit\u00e0 di conoscere la relazione tra passato e futuro, all'interno della dimensione del tempo, ma sfuggono di solito alla ricerca circa l'eternit\u00e0 e la sua relazione con il tempo: \"comprendere / il punto di intersezione del senza tempo / col tempo, \u00e8 un'occupazione per i santi\". Ma in realt\u00e0 non si tratta neppure di un'occupazione, come se fosse un lavoro, un impegno, una fatica: questa comprensione \u00e8 anzitutto un \"dono\", che pu\u00f2 essere dato e tolto nell'ambito di una \"\u201cmorte dell'intera vita nell'amore, / nell'ardore, nell'altruismo e nella condiscendenza.\u201d\".\nPer la maggior parte di noi non vi \u00e8 questa comprensione, perch\u00e9 non vi \u00e8 \"\u201cattenzione\u201d\", ed esiste solo il \"\u201cmomento / a cui non si bada, dentro e fuori dal tempo\u201d\", (qui Eliot richiama un passaggio del settimo coro della \"\u201cRocca\u201d\", un'opera teatrale in poesia che scrisse nel 1934 come meditazione sul mistero dell'Incarnazione e della Chiesa: \"\u201cun momento nel tempo e del tempo, / un momento non fuori dal tempo, ma nel tempo, in ci\u00f2 che noi chiamiamo storia\u201d\"). I momenti di \"\u201cilluminazione\u201d\" vengono ignorati nella distrazione e nel disinteresse: in genere noi ci limitiamo a fare \"\u201ccongetture\u201d\", senza lasciarci veramente inondare e riempire da tali momenti.\nQui Eliot rievoca, in una sintesi di tutti i temi affrontati nei poemetti precedenti, il \"\u201cgiardino delle rose\u201d\" e tutti gli altri momenti di \"\u201cilluminazione\u201d\" precedentemente descritti, come per esempio \"\u201cuna musica sentita cos\u00ec profondamente / che non \u00e8 affatto sentita, ma voi siete la musica / finch\u00e9 essa dura.\u201d\". Tutti questi momenti di illuminazione finiscono per trovare il loro significato unificante nell'Incarnazione, che \u00e8 il \"\u201cpunto di intersezione\u201d\" tra il tempo e l'eternit\u00e0, che illumina l'intera storia del mondo e che in realt\u00e0 non \u00e8 altro che \"\u201cl'accenno, mezzo indovinato, il dono mezzo compreso\u201d\". In essa, passato e futuro, essere e azione sono riconciliati, e si scopre che \"\u201cl'azione giusta \u00e8 libert\u00e0 / anche dal passato e dal futuro.\u201d\".\nIl poeta afferma in conclusione che \u00e8 questo \"lo scopo ultimo della nostra vita\", anche se appare irraggiungibile, e riprende l'invito di Ulisse (gi\u00e0 citato nel finale di East Coker) a continuare comunque a tentare l'impresa di andare oltre la barriera del tempo, restando infine contenti se il nostro ritorno nel tempo, \"\u201c(non troppo lontano dal tasso) / alimenta la vita di un suolo che ha senso.\u201d\". Questi due ultimi versi accennano chiaramente al significato di \"\u201crinascita spirituale\u201d\" attribuito dall'Incarnazione alla morte, evocata dal richiamo alla pianta cimiteriale del tasso (citato nel quarto tempo di Burnt Norton) e dal riferimento al suolo che accoglie le spoglie dei morti. Essa, invece di essere una caduta nell'abisso dell'insignificanza diventa l'entrata nell'eternit\u00e0 ed acquista perci\u00f2 un senso profondo, colorandosi di speranza.\nTematiche.\nLe immagini centrali di \"The Dry Salvages\" sono l'acqua e il mare. Esse sono simili a come sono descritte nell\"'Odissea\" ma si riferiscono a delle realt\u00e0 interiori. L'umanit\u00e0 perde se stessa inseguendo la tecnologia e teorie come quella dell'evoluzione che separano filosoficamente il genere umano dal proprio passato. Secondo Eliot, in ogni uomo esiste un collegamento con l'intera umanit\u00e0. Se noi accettiamo solo di andare alla deriva sul mare, allora finiremo a fracassarci contro gli scogli. Siamo limitati dal tempo, ma l'Annunciazione ha dato all'umanit\u00e0 la speranza di riuscire a trascendere il tempo. Questa speranza non riguarda per\u00f2 il presente. Ci\u00f2 che dovremmo fare \u00e8 comprendere gli schemi del passato per scoprire che esiste un \"significato\" da trovare. La scoperta di questo significato permette di sperimentare l'eternit\u00e0 attraverso dei momenti di rivelazione. Mediante la conoscenza di Cristo noi riusciamo a superare il limite del tempo, la nostra corruzione pu\u00f2 essere vinta e diventiamo in grado di unirci all'eternit\u00e0.\nParlando del passato, Eliot evoca le immagini del peccato originale e della caduta di Adamo e rileva che simili eventi possono essere dimenticati, tuttavia essi influenzano ancora l'umanit\u00e0. Eliot inserisce la figura di Krishna per discutere sulla relazione tra passato e futuro: Krishna, parlando ad Arjuna, afferma che la morte pu\u00f2 giungere in ogni momento e che gli uomini dovrebbero cercare sempre la volont\u00e0 divina invece di preoccuparsi delle conseguenze delle proprie azioni. Se un individuo seguisse le parole di Krishna, allora riuscirebbe a liberarsi dalle limitazioni del tempo. Perfino se questo risultato non venisse pienamente raggiunto, lo sforzo di tentare di conseguirlo sarebbe comunque importante. L'umanit\u00e0 pu\u00f2 comprendere la volont\u00e0 divina attraverso la preghiera e mediante il potere dello Spirito Santo.\nMolte immagini si ricollegano a dei suoi lavori precedenti. L'immagine della vita come una barca alla deriva con una falla \u00e8 simile al capitolo sulla \"morte per acqua\" della \"Terra desolata\". Come quelle sulla vecchiaia e sull'esperienza che si trovano in \"East Coker\", questa immagine sottolinea il bisogno di guardare alla totalit\u00e0 della vita e di cercare di vedere le cose oltre la limitazione del tempo. Gli uomini devono andare avanti e progredire, ma non devono concentrarsi su quello che possono ottenere in futuro. La preghiera alla Vergine Maria \u00e8 intesa come un aiuto nel viaggio che porta alla comprensione dell'eternit\u00e0 e dell'Annunciazione. \u00c8 Maria che guider\u00e0 i naviganti verso il loro vero porto. Eliot si richiama inoltre al passato della sua famiglia; i \"Dry Salvages\" facevano parte del paesaggio che il suo antenato Andrew Eliot vide quando raggiunse l'America nel 1669.\nFonti.\nUna parte di \"The Dry Salvages\" si riferisce all'adesione di Eliot alla Chiesa Anglicana e alla sua ricerca personale del divino. Ci sono anche molti riferimenti a eventi e luoghi che Eliot conobbe nell'infanzia. Quanto ai riferimenti letterari, Eliot inserisce la discussione tra Krishna e Arjuna tratta dalla \"Bhagavad-Gita\" sull'agire conformemente al volere divino insieme ad allusioni al \"Paradiso\" di Dante, alla filosofia di Eraclito, e al \"Book of Common Prayer\". Riguardo a questi riferimenti, Eliot aveva contrassegnato le edizioni da lui possedute delle opere citate per indicare in quale punto aveva usato delle citazioni o allusioni nei suoi versi. In particolare, la sua edizione del \"Mah\u0101bh\u0101rata\" include una pagina aggiunta in cui Eliot confronta le scene di battaglia con il testo di \"The Dry Salvages\".\nGiudizio della critica.\nUna recensione nel supplemento letterario del \"Times\" del 4 settembre 1941 ha affermato che nella poesia \"c'\u00e8 una nota di quiescenza, addirittura una desolata rassegnazione\" e che essa \"ha perso quel tocco di vivacit\u00e0 che serpeggiava nella logica delle poesie precedenti\". Successivamente, Bernard Bergonzi ha dichiarato che \"'The Dry Salvages' \u00e8 l'opera meno soddisfacente della raccolta, bench\u00e9 allo stesso tempo contenga alcuni dei suoi versi migliori. I versi dell'apertura sono mediocri, in un debole stile alla Whitman. Tuttavia il testo si riprende improvvisamente alle parole: 'Il fiume \u00e8 dentro di noi', e da l\u00ec fino alla fine del capitolo abbiamo una sequenza splendidamente sostenuta\". F. B. Pinion ha scritto che \"'The Dry Salvages' \u00e8 una poesia complessa, discontinua, e abbastanza prosaica, in cui Eliot continua a dire la stessa cosa, con qualche avanzamento, specie per quanto riguarda le immagini e le metafore sul mare\"."}
{"id": "430678", "revid": "119254794", "url": "https://it.wikipedia.org/wiki?curid=430678", "title": "Morgan Quitno", "text": "Morgan Quitno Press \u00e8 un gruppo editoriale statunitense che pubblica l'omonimo giornale indipendente con sede a Lawrence, nel Kansas (USA). Venne fondato nel 1989.\nOgni anno compila delle statistiche sui crimini, la sanit\u00e0, l'istruzione e altre categorie al fine di stilare una classifica delle citt\u00e0 e degli stati USA nei quali si vive meglio o peggio. Alcune di queste classifiche sono \"la citt\u00e0 pi\u00f9 pericolosa\", \"lo Stato pi\u00f9 vivibile\", \"lo Stato pi\u00f9 in salute\".\nNel luglio 2007 Morgan Quitno \u00e8 stata acquisita da CQ Press, una divisione di Congressional Quarterly Inc.. La loro classificazione delle giurisdizioni in termini di \"sicurezza\" \u00e8 stata criticata per la metodologia e l'uso inappropriato dei dati dal Federal Bureau of Investigation, l'American Society di criminologia e la Conferenza dei sindaci degli Stati Uniti."}
{"id": "430684", "revid": "547034", "url": "https://it.wikipedia.org/wiki?curid=430684", "title": "Little Gidding", "text": "Little Gidding, composto e pubblicato nel 1942, \u00e8 il quarto dei \"Quattro quartetti\", opera del poeta e critico statunitense T. S. Eliot. Venne successivamente ripubblicato nel 1943, insieme ad altre tre analoghe composizioni create dal 1935 al 1942 (\"Burnt Norton\", \"East Coker\", \"The Dry Salvages\"), in un unico libro.\nFu pubblicato nel settembre 1942 dopo un rinvio di oltre un anno a causa dei raid aerei tedeschi sulla Gran Bretagna durante la Seconda guerra mondiale e della cattiva salute di Eliot. Il poema combina le immagini del fuoco e della Pentecoste per sottolineare la necessit\u00e0 della purificazione. Secondo Eliot, la comprensione \"frammentata\" del senso della vita e l'allontanamento da Dio da parte dell'umanit\u00e0 portano come conseguenza ad un ciclo di guerre continue, ma questo potrebbe essere evitato se si riuscisse ad imparare le lezioni del passato. Nel poema, il narratore incontra un fantasma che \u00e8 una combinazione di vari poeti e figure letterarie. \"Little Gidding\" mette a fuoco l'unit\u00e0 del passato, del presente e del futuro, e afferma che la conoscenza di questa unit\u00e0 \u00e8 necessaria per la salvezza.\nIntroduzione.\nIn seguito al completamento del terzo poema dei \"Quartetti\", \"The Dry Salvages\", la salute di Eliot ebbe un declino ed egli si ferm\u00f2 nel villaggio di Shamley Green, nel Surrey, per ristabilirsi. Durante questo periodo, Eliot inizi\u00f2 a scrivere \"Little Gidding\". La prima bozza venne completata nel luglio 1941 ma egli non ne era soddisfatto. Credeva che i problemi del poema riguardassero la sua incapacit\u00e0 di scrivere e che, costretto ad affrettarsi dal pericolo costante causato dai frequenti raid aerei su Londra, avesse iniziato il poema senza sufficiente preparazione e scrivendolo troppo in fretta. Perci\u00f2, dopo aver scritto la prima bozza, la mise da parte e part\u00ec a settembre per un ciclo di conferenze da un capo all'altro della Gran Bretagna.\nDopo che furono passati diversi mesi senza che riprendesse in mano la poesia, Eliot cominci\u00f2 a sentire la necessit\u00e0 di finirla; non fu prima dell'agosto 1942, tuttavia, che torn\u00f2 a lavorarci. In totale, ci furono cinque bozze. La poesia venne terminata il 19 settembre 1942 e fu pubblicata sull'edizione di ottobre del \"New English Weekly\". Nell'intenzione di Eliot \"Little Gidding\" doveva concludere la serie dei \"Quattro quartetti\", riassumendo le idee e le immagini espresse in tutti e quattro i poemi.\nL'ultimo dei quattro quartetti \u00e8 ispirato a \"Little Gidding\", un villaggio dell'Huntingdonshire, famoso per la comunit\u00e0 religiosa che vi fu fondata nel 1626 da Nicholas Ferrar, somigliante per molti aspetti alla comunit\u00e0 francese di Port-Royal, a cui era molto legato Blaise Pascal. Il re d'Inghilterra Carlo I la visit\u00f2 una prima volta nel 1633, ripassandovi nel 1646 mentre era in fuga dalle truppe di Oliver Cromwell, che in seguito soppresse la comunit\u00e0. Eliot visit\u00f2 Little Gidding nel 1936 insieme a H. F. Stewart, che era un noto studioso di Pascal, rimanendo fortemente colpito dalla storia e dagli ideali della comunit\u00e0 che aveva vissuto in quel luogo.\nA differenza delle altre localit\u00e0 menzionate nei titoli degli altri tre poemi, Eliot non aveva nessuna relazione o collegamento diretto con la comunit\u00e0 che aveva vissuto a Little Gidding. Pertanto, si suppone che tale comunit\u00e0 possa rappresentare simbolicamente un qualsiasi raggruppamento religioso.\nStruttura.\nI tempo.\nIl primo tempo \u00e8 suddiviso in tre parti distinte, la prima delle quali riprende il tema dello \"sconvolgimento delle stagioni\", gi\u00e0 presentato nel secondo tempo di East Coker, ampliandolo e approfondendone la visione estatica. Si tratta della \"primavera di mezzo inverno\", che \u00e8 \"una stagione a parte, / sempiterna, bench\u00e9 fradicia d'acqua poco prima del calare del sole. / sospesa nel tempo, tra il polo ed il tropico.\". \u00c8 stata da alcuni riscontrata una somiglianza con l'associazione visionaria tra le stagioni meteorologiche e quelle spirituali gi\u00e0 presente all'inizio della Waste Land, e in effetti il linguaggio estatico che legge e sente gli eventi naturalistici in chiave interiore \u00e8 assai simile in entrambi i componimenti.\nViene descritta un'altra \"illuminazione\" improvvisa, in cui le parole apparentemente legate agli eventi meteorologici risuonano ben al di l\u00e0 del senso letterale: \"Il breve sole incendia il ghiaccio, su stagni e fossi, / nel freddo senza vento che \u00e8 il calore del cuore, / riflettendo in uno specchio acquoso un riverbero che acceca nel primo pomeriggio.\" Il significato interiore si fa ancora pi\u00f9 chiaro nei versi seguenti, in cui uno \"splendore pi\u00f9 intenso\" del fuoco \"agita lo spirito ottuso: non vento, ma fuoco di Pentecoste / nel tempo oscuro dell'anno.\". Appare qui il riferimento alla discesa del fuoco dello Spirito Santo nella Pentecoste, intendendo con ci\u00f2 un risveglio ormai del tutto spirituale, a causa del quale \"tra il disgelo ed il gelo / la linfa vitale dell'anima trema\". Tutto avviene in modo misterioso e contrario alle leggi del tempo, come un'improvvisa fioritura nel momento che sembra il meno adatto, trovandoci noi ancora nel mezzo della stagione invernale, immersi nell'oscurit\u00e0 e avvolti dal gelo: si rivela qui l'estraneit\u00e0 di ci\u00f2 che \u00e8 eterno alle leggi ed ai meccanismi del tempo. Questa prima parte termina con il poeta che si chiede dove e quando avr\u00e0 luogo l'estate dello spirito, il momento in cui l'azione vera avr\u00e0 inizio: \"Dov'\u00e8 l'estate, l'inimmaginabile / ora X dell'estate?\".\nNella seconda parte del primo tempo Eliot introduce l'immagine del \"pellegrinaggio\", richiamando il ricordo della sua visita al villaggio di Little Gidding nel mese di maggio del 1936 e rivivendo nella memoria \"la voluttuosa dolcezza\" delle siepi \"bianche di nuovo, in maggio\", per la neve che ancora le ricopriva. Il poeta afferma che non fa differenza venire in questo luogo \"di notte, come un re disperato\" (\u00e8 un richiamo alla sosta nel 1646 del re Carlo I d'Inghilterra, in fuga dopo la sconfitta nella battaglia di Naseby contro l'esercito del Parlamento guidato da Oliver Cromwell), o \"di giorno, senza sapere per che cosa si \u00e8 venuti\", giungendo infine davanti alla \"facciata insignificante\" della piccola chiesa, vicino alla pietra tombale dove riposano i resti di Nicholas Ferrar.\nIl motivo per il quale si \u00e8 giunti non ha importanza, in quanto esso \"\u00e8 solo il guscio, la buccia di un significato / il cui scopo appare solo quando si \u00e8 adempiuto.\". Eliot dichiara qui che lo scopo del pellegrinaggio \u00e8 qualcosa che va oltre l'immaginazione di chi si mette in cammino, ed una volta raggiunto, avviene \"un cambiamento\" nelle persone.\nIn conclusione di questa seconda parte il poeta elenca alcuni luoghi da lui giudicati \"alla fine del mondo\", nel senso che sono visti come delle \"porte\" tra il tempo e l'eternit\u00e0: l'isola di Iona nelle isole Ebridi Interne al largo della Scozia occidentale, \"alle fauci del mare\", in cui l'eremita San Columba fond\u00f2 un monastero, quella di Lindisfarne al largo della costa del Northumberland, dove si ritir\u00f2 San Cutberto, il \"lago scuro\" di Glendalough nella contea del Wicklow in Irlanda, dove San Kevin fond\u00f2 un eremo, il deserto della Tebaide in un distretto dell'Alto Egitto con capoluogo la citt\u00e0 di Tebe, dove visse Sant'Antonio abate, e infine la citt\u00e0 di Padova, luogo dove visse l'altro Sant'Antonio. Ma questo luogo, il luogo dove il poeta \u00e8 stato, \u00e8 il pi\u00f9 vicino, \"nello spazio e nel tempo, / ora e in Inghilterra.\".\nNella terza parte Eliot intuisce il profondo significato del pellegrinaggio e del luogo a cui si perviene, affermando che qualunque siano il motivo e la strada che si percorre per giungervi, alla fine \"sarebbe sempre lo stesso: voi dovreste spogliarvi / del senso e della ragione.\". Non si giunge in questo posto per indagare, per studiare, per soddisfare una mera curiosit\u00e0 o per scrivere una relazione. Si \u00e8 qui solo per un motivo: \"inginocchiarsi / dove la preghiera \u00e8 stata valida.\". Inizia qui una breve riflessione sulla preghiera, che il poeta afferma essere ben di pi\u00f9 che una sequenza di parole, o un'attivit\u00e0 cosciente della mente, o peggio ancora il suono della voce che recita delle formule. Essa \u00e8 qualcosa di \"ineffabile\", al punto che i componenti della comunit\u00e0 del villaggio, morti da molti secoli, \"da vivi non trovavano le parole\", ma ora possono spiegare che cos'\u00e8 la vera preghiera: \"la comunicazione / dei morti \u00e8 avvolta in lingue di fuoco al di l\u00e0 del linguaggio dei vivi.\".\nIl tempo si conclude con l'intuizione che questo \u00e8 un luogo in cui l'eternit\u00e0 si interseca con il tempo, e viene evocata ancora una volta la \"via della notte oscura\" di San Giovanni della Croce, con il percorso per negazioni e contrari: \"Qui, l'intersezione del momento senza tempo / \u00e8 l'Inghilterra e nessun luogo. Mai e sempre.\".\nII tempo.\n\"\u201cIl fuoco vive nella morte dell'aria e l'aria nella morte del fuoco, L'acqua vive nella morte della terra e la terra nella morte dell'acqua\u201d\". Questo frammento di Eraclito \u00e8 all'origine dell'ispirazione delle prime tre strofe del secondo tempo, in cui Eliot descrive con immagini forti e incisive la morte dei quattro elementi, richiamando temi gi\u00e0 presentati negli altri quartetti.\nIl poeta analizza in dettaglio ci\u00f2 che costituisce la fine di ciascun elemento, e anzitutto ricorda \"\u201cil giardino delle rose\u201d\", ora bruciate, con un richiamo al primo tempo di Burnt Norton, evocando poi la \"polvere\" che vaga nell'aria dove un tempo vi fu una casa (allusione ai bombardamenti di Londra durante la Guerra Mondiale, di cui Eliot stesso fu testimone), dove una storia ebbe fine, dove non resta che \"\u201cil muro, un rivestimento di legno, e il topo\u201d\" (allusione all'inizio di East Coker). \"\u201cLa morte della speranza e della disperazione, / questa \u00e8 la morte dell'aria.\"\"\nViene poi il tempo dell'alluvione e della siccit\u00e0, \"\u201csugli occhi e nella bocca\u201d\"; il senso del discorso si fa quindi pi\u00f9 interiore, e \"\u201cacqua morta e sabbia morta / si contendono il primato\u201d\" (vi \u00e8 un riferimento al primo tempo di The Dry Salvages). Le profondit\u00e0 della terra, in cui inutilmente gli uomini hanno scavato, ormai prosciugate, sterili, secche, \"\u201cridono senza allegria. / Questa \u00e8 la morte della terra.\u201d\".\nInfine viene il tempo dell'acqua e del fuoco, che divorano \"\u201ccitt\u00e0, pascoli ed erbacce\u201d\", che \"\u201cderidono il sacrificio che noi abbiamo rinnegato\u201d\" e distruggeranno \"\u201cle fondamenta marce che noi abbiamo dimenticato, / del santuario e del coro\u201d\": un'allusione all'abbandono da parte dei nostri antenati (e di noi dopo di loro) dell\"'umilt\u00e0\" e dell'appartenenza \"\u201ca un altro, o ad altri, o a Dio\u201d\", come detto nel secondo tempo di East Coker. \"\u201cQuesta \u00e8 la morte dell'acqua e del fuoco.\u201d\".\nInizia ora la seconda parte del tempo, in rima \"quasi\" dantesca, con un tentativo da parte di Eliot di rievocare lo spirito dell'Inferno di Dante, riproducendo lo stile ed il linguaggio realistico e concreto di Dante. Del resto, a questo proposito si pu\u00f2 dire che il poeta ha strutturato tutti i quartetti secondo delle \"simmetrie\" di derivazione dantesca (il secondo tempo diviso in due parti, prima in poesia e poi in prosa, il terzo tempo sempre centrato sul movimento, ecc.).\nQuesta seconda parte \u00e8 una meditazione sulla \"precariet\u00e0 della vita\" di ciascuno, che la guerra in corso al momento della composizione del quartetto (siamo nel 1942) sottolinea in modo particolarmente drammatico, come quando il fuoco distruttore degli incendi provocati dai bombardamenti aerei gli evoca una visione infernale.\nAccade \"nell'ora incerta prima del mattino / sul finire della notte interminabile, / alla fine ricorrente di ci\u00f2 che non ha fine\", quando il bombardiere nemico \u00e8 tornato alla sua base lasciando le rovine delle case distrutte crepitanti di metallo arroventato sull'asfalto. Eliot definisce l'aereo nemico \"oscura colomba con la lingua fiammeggiante\", un'immagine che evoca la potenza di distruzione e di morte propria del \"fuoco\" in congiunzione coll\"'oscurit\u00e0\", cio\u00e8 con la notte, simbolo del \"nulla\", oscurit\u00e0 e fuoco che vengono visti cadere dall'alto in un impeto devastatore incontenibile. La stessa immagine torner\u00e0 anche nel quarto tempo del quartetto, con un senso per\u00f2 completamente opposto, rivelando in una vera e propria \"coincidentia oppositorum\" il duplice significato, materiale e spirituale, del fuoco, distruttore e apportatore di morte e nello stesso tempo purificatore e generatore di vita.\nIn questo scenario veramente \"infernale\", Eliot incontra tra le macerie di una Londra devastata dalle bombe un uomo che cammina, \"\u201cadagio e in fretta\u201d\", come spinto dal vento. Dopo un'attenta osservazione il poeta crede di riconoscere in lui \"lo sguardo di un maestro morto / conosciuto, dimenticato, in parte ricordato, / uno e molti\". Proprio quest'ultimo verso ha reso assai dubbia l'identificazione del \"\u201cmaestro\u201d\" in questione; l'intero episodio allude chiaramente all'incontro di Dante con Brunetto Latini nell'Inferno, ma le affermazioni successive del maestro ricordano anche i pensieri di Milton o di Mallarm\u00e9; la critica \u00e8 giunta alla conclusione che questa persona \u00e8 in realt\u00e0 un insieme di personaggi famosi di tutti i tempi, come Dante, Brunetto, Arnaut Daniel, Virgilio, Milton, Mallarm\u00e9, Henry James. Tutta la scena ha un che di surreale, al punto che il poeta perde addirittura la cognizione di s\u00e9 stesso: \"Io ero ancora lo stesso, / mi conoscevo, eppure ero qualcun altro\". Il poeta ed il personaggio misterioso camminano insieme, trascinati dal vento, \"troppo estranei l'uno all'altro per non intendersi\", uniti da un momento di \"\u201cintersezione\u201d\" tra il tempo e l'eternit\u00e0, \"in cui ci si incontra in nessun luogo, senza prima n\u00e9 poi\", e insieme procedono in mezzo ai morti provocati dal bombardamento. Il poeta chiede al maestro e compagno di strada di ricordargli chi era, ma quegli risponde che non ha pi\u00f9 importanza chi \u00e8 stato, n\u00e9 contano pi\u00f9 le cose che ha detto. Tutto ci\u00f2 ora \u00e8 passato, e anche gli scritti del poeta passeranno, e la sola cosa da chiedere per entrambi \u00e8 il perdono da parte dei posteri. Ma ora il maestro ha scoperto delle \"nuove parole\", che mai prima aveva immaginato di dire, ha ritrovato delle \"strade\" che pensava perdute per sempre, quando si occupava solo di parole e si preoccupava di purificare il linguaggio delle genti, presumendo di poter fare delle previsioni sul futuro.\nA questo punto il maestro inizia a descrivere le varie fasi dell'invecchiamento e della morte, in cui un po' per volta si perde il contatto con il mondo materiale e si entra in una dimensione molto diversa, in cui le cose hanno diverso significato e valore, a coronamento degli sforzi di una vita intera. \"Anzitutto il freddo contatto dei sensi moribondi / senza incanto, senza promesse da offrire\" mentre l'anima e il corpo iniziano il loro reciproco distacco. \"Poi la conscia impotenza della rabbia / per la follia degli uomini\" e il riso lacerante per ci\u00f2 che ormai non \u00e8 pi\u00f9 fonte di divertimento. \"Infine la pena di rivedere / tutto ci\u00f2 che hai fatto e sei stato; la vergogna dei motivi di un tempo svelati, e la consapevolezza / di cose fatte male e compiute a danno di altri / che un tempo tu ritenevi esercizio di virt\u00f9. / Il plauso degli sciocchi ferisce, gli onori ricevuti sono una macchia.\" Il \"pentimento\" \u00e8 perci\u00f2 il momento pi\u00f9 importante nel passaggio dal tempo all'eternit\u00e0: \u00e8 importante riconoscere gli errori commessi, e ammettere l'insignificanza di ci\u00f2 che in apparenza sembrava cos\u00ec importante.\nIl maestro termina il suo discorso affermando che \"\u201clo spirito esasperato procede di sbaglio in sbaglio\u201d\" finch\u00e9 non intervenga a reintegrarlo \"\u201cil fuoco purificatore / nel quale devi muoverti in cadenza, come un danzatore.\u201d\". Quest'ultimo verso richiama l'episodio dantesco di Brunetto Latini per la danza del fuoco, quello di Arnaut Daniel per il fuoco purificatore.\nAllo spuntare dell'alba, lo spirito del maestro lascia il poeta nella strada devastata dalle bombe, \"\u201ccon un vago commiato, / e dilegu\u00f2 al risuonare del corno.\u201d\". La sparizione dello spirito del maestro ricorda l'episodio del fantasma del padre di Amleto, che si dilegua al canto del gallo, mentre il \"corno\", che in molti poeti come per esempio Apollinaire \u00e8 stato associato alla malinconia, qui \u00e8 anche un richiamo alla \"sirena\" che segnala la fine del bombardamento ed il cessato allarme.\nIII tempo.\nIl terzo tempo riprende il discorso iniziato nel primo, rievocando la \"\u201csiepe\u201d\" del villaggio di Little Gidding, che a sua volta richiama l'immagine del \"giardino delle rose\" in Burnt Norton, con la differenza che mentre nel primo quartetto si alludeva al luogo immaginato, sognato, estatico, dell\"'impossibilit\u00e0\", qui invece vi \u00e8 la consapevolezza di una concreta \"possibilit\u00e0\".\nIl poeta confronta tre diversi atteggiamenti possibili nei confronti delle cose e delle persone: l\"'attaccamento\", il \"distacco\", e, \"\u201cproprio in mezzo a loro l'indifferenza / che somiglia loro come la morte somiglia alla vita, trovandosi tra due vite\u201d\". Il poeta distingue con forza l'indifferenza dal distacco, definendo quest'ultimo atteggiamento \"non meno amore, ma espansione / d'amore oltre il desiderio, e cos\u00ec liberazione / dal futuro come dal passato.\". Viene qui espressa la convinzione di Eliot che il distacco, lungi dal separare dalle cose e dalle persone amate, proietta l'amore in una dimensione eterna, \"altra\" rispetto al mutevole scorrere del tempo, e rende l'amore ancora pi\u00f9 intenso e forte, oltre che libero dai condizionamenti contingenti. Una breve riflessione sulla storia, che \"\u201cpu\u00f2 essere servit\u00f9, / pu\u00f2 essere libert\u00e0\u201d\" si interseca con la riflessione sull'amore; quest'ultima prosegue con l'intuizione che \"i volti e i luoghi, con quella parte di noi che, come poteva, li amava\" svaniscono alla memoria, ma solo \"per ritrovarsi, trasfigurati, in un'altra trama.\".\nA questo punto Eliot sente il bisogno di sottolineare con particolare intensit\u00e0 ci\u00f2 che nella sua convinzione sar\u00e0 l'effetto finale e definitivo dell'amore, citando letteralmente un passo del capitolo 27 delle \"Rivelazioni dell'Amore Divino\" di Giuliana di Norwich: \"\u201cIl peccato \u00e8 inevitabile, ma / tutto sar\u00e0 bene, e / ogni sorta di cose sar\u00e0 bene.\u201d\". \u00c8 estremamente significativo questo approdo del poeta alla teologia di Giuliana, che \u00e8 fortemente ottimistica e parla dell'amore di Dio in termini di gioia e compassione per tutto ci\u00f2 che \u00e8 creato, in particolare per gli esseri umani. Si tratta ovviamente di un \"\u201cmomento di illuminazione estatica\u201d\", nel senso che la riflessione razionale e la meditazione non possono condurre alla comprensione dell'amore divino e della sua logica, ma solo l'intuizione, l'estasi, il \"\u201craggio di luce spirituale\u201d\", come dice la Nube della Non-conoscenza, il \"\u201csatori\u201d\", come dice il Buddhismo Zen, sono la via che pu\u00f2 condurre a questo risultato.\nDopo questo momento di estasi, il poeta riprende la riflessione sulla storia, in particolare richiamando alla memoria i personaggi che vissero o passarono dal villaggio, \"\u201calcuni dotati di un genio particolare, / tutti toccati da un genio comune\u201d\", che in qualche modo \"\u201csi unirono nella lotta che li divideva\u201d\". Il pensiero va al re Carlo I d'Inghilterra, che vi giunse in una notte (simbolo della \"\u201cnotte oscura\u201d\" attraverso cui noi possiamo giungere al luogo del nostro \"riposo\"), agli uomini che finirono sul patibolo in quei tempi di guerra civile (lo stesso re, l'arcivescovo di Canterbury William Laud, Thomas Wentworth ed altri seguaci del re, mandati a morte da Oliver Cromwell), ad altri \"\u201cche morirono dimenticati / in altri luoghi, qui o al di l\u00e0 del mare\u201d\", ad uno che \"mor\u00ec cieco e tranquillo\" (l'allusione va a John Milton, ma alcuni ipotizzano che possa trattarsi di James Joyce, morto a Zurigo il 13 gennaio 1941, al tempo della composizione del quarto quartetto).\nIl poeta si chiede ora per quale motivo i morti dovrebbero essere ricordati e celebrati \"\u201cpi\u00f9 dei morenti\u201d\", intendendo per morenti sia tutti gli uomini, che vivendo si avvicinano sempre pi\u00f9 alla morte, sia particolarmente gli uomini di oggi, che sono sempre pi\u00f9 lontani dalla \"\u201cvita interiore\u201d\", e quindi sempre pi\u00f9 spenti e vuoti.\nEliot non pensa ad un ritorno del tempo passato, n\u00e9 intende evocare con un incantesimo spettri di antiche guerre (\u00e8 citata qui la \"Rosa\", come simbolo delle due fazioni che si scontrarono in Inghilterra tra il 1455 e il 1485, nella Guerra delle due rose), o resuscitare vecchie fazioni politiche o seguire \"\u201cparole d'ordine\u201d\" ormai stantie. \"\u201cQuesti uomini, e quelli che si opposero loro / e quelli contro cui essi si opposero / accettano la legge del silenzio / e sono tutti riuniti in un singolo partito\u201d\", il partito dei morti, di coloro che hanno lasciato il tempo per approdare all'eternit\u00e0.\nEliot conclude il tempo affermando che \"\u201cqualunque cosa noi abbiamo ereditato dai vincitori / noi abbiamo preso dai vinti / quello che avevano da lasciarci: un simbolo / un simbolo perfetto nella morte.\u201d\", il che significa che la vera eredit\u00e0 lasciata a noi consiste nella comprensione della \"vanit\u00e0\" delle rivalit\u00e0, degli scontri, delle lotte nella dimensione del tempo, quando il punto d'arrivo per tutti, vincitori e vinti, \u00e8 comunque la morte, intesa come ingresso nell'eternit\u00e0 (questo passo richiama uno dei temi principali contenuti nel libro del Qoelet, un altro verso del quale era gi\u00e0 stato citato da Eliot nel primo tempo di East Coker).\nA chiusura del tempo, il poeta riprende la frase di Giuliana di Norwich, fondendola con il desiderio della \"purificazione del motivo dell'azione\", che nel terzo tempo di East Coker era stato dichiarato \"\u201cperduto\u201d\" dagli uomini del nostro tempo, e affermando che ci\u00f2 pu\u00f2 accadere rifacendosi al \"fondamento\" della nostra preghiera, che nelle \"Rivelazioni\" di Giuliana viene identificato con Dio: \"\u201cE tutto sar\u00e0 bene e / ogni sorta di cose sar\u00e0 bene / con la purificazione del motivo / nel fondamento della nostra supplica.\u201d\".\nIV tempo.\nIl quarto tempo \u00e8 una brevissima lirica sull'Amore divino, che non \u00e8 altro che fuoco, ed \u00e8 la \"Persona divina\" dello Spirito Santo, simbolicamente rappresentato dall'immagine della \"colomba fiammeggiante\", immagine che gi\u00e0 era apparsa all'inizio della seconda parte del secondo tempo, con un significato per\u00f2 totalmente opposto di distruzione e di morte (la colomba \u00e8 qui invece simbolo dello \"Spirito divino\" che scende sulla terra, ed il fuoco ricorda la discesa dello Spirito Santo nel giorno della Pentecoste). Viene esplicitamente dichiarato che \u00e8 solo questo fuoco che ha il potere di redimere gli uomini, liberandoli da \"\u201cpeccato ed errore\u201d\".\nEliot afferma che \"la nostra unica speranza, o disperazione\", consiste nella possibilit\u00e0 (ma anche nella necessit\u00e0) di \"scegliere tra un rogo e un altro rogo\", intendendo il fuoco dell'amore divino o quello dell'amore di s\u00e9. Solo qualcosa che sia \"fuoco\" pu\u00f2 redimerci dall'altro fuoco, solo ci\u00f2 che sia \"Amore\" pu\u00f2 purificare e liberare l'amore.\nRichiamando ancora una volta un passo di Giuliana di Norwich, il poeta prosegue chiedendosi chi \u00e8 stato a predisporre un tale strumento di purificazione, che \u00e8 anche nello stesso tempo sofferenza e lotta: \"\u201cChi dunque progett\u00f2 il tormento? Amore.\u201d\". Amore \u00e8 per Eliot \"\u201cil Nome non familiare / dietro le mani che tesserono / l'intollerabile camicia di fuoco / che il potere umano non pu\u00f2 togliere.\u201d\". Il riferimento \u00e8 qui al mito del centauro Nesso, e alla camicia intinta nel suo sangue che, indossata da Eracle, lo condusse alla morte consumandolo nel fuoco, ma port\u00f2 anche alla sua ascesa nell'Olimpo, tra gli d\u00e8i.\nQuesta camicia di fuoco \u00e8 stata da alcuni vista come il peso e la gabbia intollerabile della nostra \"natura umana\", che \u00e8 perennemente in conflitto coi nostri \"desideri\", che per loro natura tendono sempre al loro appagamento assoluto, alla pienezza senza limiti, ma che vengono costantemente sconfitti e vanificati dalla nostra debolezza, dalla nostra limitatezza, dalla nostra impotenza. La soluzione e la vittoria di questo conflitto possono essere raggiunte unicamente dal fuoco dell'Amore divino, che solo ha il potere di realizzare in pieno i nostri desideri. In mancanza di esso, ci resta solamente il fuoco del desiderio, che ci consuma senza fine e che non avr\u00e0 mai sosta n\u00e9 riposo.\nEliot conclude questa quarta parte con la constatazione che \"\u201cnoi solamente viviamo, solamente sospiriamo / incendiati da un fuoco o dall'altro.\u201d\".\nRisuonano in questa conclusione i versi finali della terza parte della Terra desolata (Il Sermone del Fuoco, 307-311), in cui Eliot, fondendo tra loro in modo mirabilmente perfetto il \"Sermone del Fuoco\" di Buddha con un passo delle Confessioni di Sant'Agostino, aveva gi\u00e0 messo a confronto i due tipi di fuoco, quello umano dei desideri e delle passioni con quello divino, che anche in quel caso scendeva dal cielo per \"\u201ccogliere\u201d\" e liberare l'uomo: \"\u201cA Cartagine poi venni / / bruciando bruciando bruciando bruciando / o Signore Tu mi cogli / o Signore Tu cogli / / bruciando\u201d\".\nV tempo.\nPossiamo dire che il quinto tempo \u00e8 sicuramente l'apice, il culmine, il punto di congiunzione e di estrema fusione di tutti i principali elementi apparsi in tutti i quattro quartetti. Anche se tali immagini vengono solo accennate, \u00e8 da sottintendersi il richiamo integrale del testo che le evocava, in una sintesi che le accoglie e le armonizza integralmente tra loro. Qui Eliot usa la sua eccezionale capacit\u00e0 di citare interi libri, o visioni, o sensazioni, richiamandoli anche solo con un'unica, semplice parola, capacit\u00e0 di cui aveva dato prova anche nel finale della Terra desolata. Il risultato di tale scrittura \u00e8 un'incredibile ed intensissima \"concentrazione di significato\", e quasi ogni parola usata in questo tempo ha una valenza multipla, individuale ed universale, localizzata nello spazio e nel tempo e nello stesso tempo infinita ed eterna, in una riconquista completa del tempo e del suo significato.\nIl tempo inizia richiamando il motto sullo stendardo di Maria Stuart, presentato nel primo tempo di East Coker, ed il poeta riflette sul fatto che \"\u201cci\u00f2 che noi chiamiamo principio \u00e8 spesso la fine / e finire \u00e8 cominciare / la fine \u00e8 il punto da cui noi iniziamo.\u201d\" Come per analogia le parole assumono il loro vero significato nel legame con le parole che le precedono e con quelle che le seguono, \"\u201cin armonia perfetta, come compagni di danza\u201d\" (richiamo alla danza del villaggio, simbolo della \"danza del tempo\", descritta sempre nel primo tempo di East Coker, come anche alla \"danza del fuoco\" nel finale del secondo tempo di Little Gidding), e come \"\u201cogni frase ed ogni parola \u00e8 una fine ed \u00e8 un principio\u201d\", cos\u00ec ogni azione, ogni attimo della nostra vita, il tempo passato, il tempo presente ed il tempo futuro acquistano il loro vero senso nei \"\u201cmomenti di illuminazione\u201d\" che provengono dall'eternit\u00e0 e liberano dal vincolo del tempo. Eliot elenca qui alcuni di questi momenti, gi\u00e0 presentati in precedenza: il \"patibolo\" (nel terzo tempo di Little Gidding), il \"fuoco\" (nel quarto tempo di Little Gidding), la \"gola del mare\" (nel quarto tempo di The Dry Salvages e nel primo tempo di Little Gidding), \"\u201dla pietra illeggibile, da cui noi incominciamo\u201d\" (l'immagine della \"\u201ccasa\u201d\", nel quinto tempo di East Coker).\nIl poeta prosegue con una nuova riflessione sulla persistenza del passato nel presente, affermando che \"\u201cnoi moriamo con coloro che muoiono: / vedi, essi partono, e noi andiamo con loro. Noi nasciamo con i morti: / vedi, essi ritornano, e ci portano con loro.\u201d\". Eliot dichiara qui che il \"\u201cmomento del tasso\u201d\", immagine con cui allude alla \"morte\" (gi\u00e0 utilizzata nel quarto tempo di Burnt Norton e nel quinto di The Dry Salvages), ed il \"\u201cmomento della rosa\u201d\", simbolo della \"vita\" e dell\"'amore\" (richiamo della visione del \"\u201cgiardino delle rose\u201d\", evocata nel primo tempo di Burnt Norton, nel quarto tempo di East Coker e nel secondo di Little Gidding) \"\u201channo uguale durata\u201d\", ossia possiedono la stessa importanza, la stessa permanenza nel tempo, la stessa funzione di \"\u201cporta\u201d\" verso l'eternit\u00e0.\nIl poeta riprende la sua riflessione sulla storia (gi\u00e0 presentata nel terzo tempo di Little Gidding) affermando che \"\u201cun popolo senza storia / non \u00e8 redento dal tempo\u201d\" (il tema della redenzione \"del tempo\" e \"dal tempo\" era presente fin dall'inizio di Burnt Norton), \"\u201cperch\u00e9 la storia \u00e8 una trama / di momenti senza tempo.\u201d\" (richiamo al penultimo verso del primo tempo di Little Gidding). \"\u201cCos\u00ec, mentre si fa buio\u201d\" (richiamo al significato della \"\u201cnotte\u201d\" come \"percorso oscuro verso la vita\", gi\u00e0 citato nel terzo tempo di East Coker e nel primo di Little Gidding), \"\u201cun pomeriggio d'inverno\u201d\" (risuona qui la \"\u201cprimavera di mezzo inverno\u201d\", all'inizio del primo tempo di Little Gidding), \"\u201cin una cappella appartata / la storia \u00e8 adesso e l'Inghilterra.\u201d\" (collegamento con l'ultimo verso del primo tempo di Little Gidding).\nA questo punto Eliot inizia la seconda parte del tempo con la citazione della parte finale di una frase dal secondo capitolo della Nube della Non-conoscenza: \"\u201cCon l'attrazione di questo Amore e la voce di questa Chiamata\u201d\" che richiama l'intero concetto espresso dall'anonimo mistico del XIV secolo: \"\u201cCom'\u00e8 infelice quel cuore che, addormentato nella pigrizia, non si desta alle sollecitazioni del suo Amore e alla voce della sua Chiamata\u201d\". La \"\u201cChiamata\u201d\" \u00e8 per Eliot quella che noi sentiamo nei \"\u201cmomenti di illuminazione\u201d\", \u00e8 la chiamata dell'Amore, ed \u00e8 l'unica cosa che possa dare un senso definitivo e pieno alla nostra esistenza. La frase citata da Eliot appare isolata, come sospesa nel vuoto (il verso \u00e8 staccato dai precedenti e da quelli che lo seguono), con una valenza e un'efficacia potentissima, simile nella sua \"risonanza\" musicale all'accenno all\"'Incarnazione\" nel finale di The Dry Salvages ed alla frase di Giuliana di Norwich nel terzo tempo di Little Gidding.\nIl poeta prosegue con il tema dell\"'esplorazione\" gi\u00e0 presentato nel finale di East Coker (il tema di Ulisse) fuso insieme con il tema di Maria Stuart sulla \"fine\" che \u00e8 \"principio\": \"Noi non cesseremo mai di esplorare / e la fine di tutto il nostro esplorare / sar\u00e0 giungere dove siamo partiti / e conoscere il posto per la prima volta.\". Altri momenti di illuminazione vengono qui presentati e concatenati in rapida successione, come in uno \"stretto\" finale di una fuga: \"il cancello ignoto e ricordato\" (allusione ancora al \"\u201cgiardino delle rose\u201d\" di Burnt Norton), \"quando l'ultima terra da scoprire / \u00e8 quella del nostro principio\" (ritorno del tema di Maria Stuart), la \"\u201cfonte del fiume pi\u00f9 lungo\u201d\" (il grande fiume citato nel primo tempo di The Dry Salvages, simbolo dello scorrere del tempo e della vita), \"\u201cla voce arcana della cascata\u201d\" (il tema dell'acqua che scorre incessante, sempre presente in The Dry Salvages), \"\u201ce i bambini tra i rami del melo / ignorati, perch\u00e9 inattesi\u201d\" (l'immagine estatica dei bambini nascosti tra le foglie nel primo tempo di Burnt Norton), \"\u201cma uditi, s\u00ec e no, nel silenzio immobile / tra un'onda e l'altra del mare\u201d\" (l'immagine del mare immenso \u00e8 gi\u00e0 apparsa nella seconda parte del primo tempo di The Dry Salvages).\nAppare a questo punto la ripetizione del verso 37 del quinto tempo di Burnt Norton, con un'efficacia di reminiscenza estatica intensissima: \"\u201cS\u00f9, presto, qui, ora, sempre...\u201d\" e il finale prosegue con l'intuizione della necessit\u00e0 di una \"\u201csemplicit\u00e0 totale / (che costa non meno di ogni cosa)\u201d\", finch\u00e9 riappaiono le parole di Giuliana di Norwich, come profezia di una gioia finale definitiva ed assoluta: \"\u201ce tutto sar\u00e0 bene e / ogni sorta di cosa sar\u00e0 bene\u201d\". La gioia viene descritta con similitudini dantesche piene di significato: il \"fuoco\" dell'amore divino e la \"rosa\" della vita, della bellezza, del desiderio vengono uniti e fusi tra loro in una visione che richiama contemporaneamente la \"\u201ccandida rosa\u201d\" (Paradiso, XXXI, 1) e il \"\u201cfoco dell'alto lume\u201d\" (Paradiso, canto XXXIII, 115-120), ma nello stesso tempo il fuoco resta associato alle \"visioni apocalittiche\" del secondo tempo di East Coker e di Little Gidding, e la rosa richiama la \"memoria dell'infanzia\" evocata in Burnt Norton. In questo caso veramente si giunge alla totale \"coincidenza degli opposti\" ed all\"'armonia\" completa tra il principio e la fine, con il raggiungimento finale della salvezza mediante l'amore: \"\u201cquando le lingue di fuoco si incurvino / nel nodo di fuoco in corona / e il fuoco e la rosa siano uno.\u201d\".\nTematiche.\nRiguardo al rinnovamento, Eliot credeva che fosse necessaria la sofferenza di tutta la societ\u00e0 prima che potesse iniziare una nuova vita. La comunit\u00e0 originaria di Little Gidding era stata creata allo scopo di poter vivere secondo le regole monastiche, ma essa venne danneggiata e dispersa dall'esercito dei Puritani durante la Guerra civile inglese nel 1646. La chiesa, che era il centro della comunit\u00e0, venne restaurata una prima volta nel 1714 e successivamente nel 1853. L'immagine del rinnovamento religioso viene unita a quelle dei raid aerei su Londra, dei continui combattimenti e della distruzione nel mondo. Questa immagine composita viene utilizzata per discutere la connessione di alcuni \"luoghi santi\" con lo Spirito Santo, la Pentecoste, la comunione con i morti, e il ripetersi della storia. Il tema \u00e8 sviluppato internamente anche alle poesie della raccolta; l'immagine del \"giardino delle rose\" alla fine di \"Little Gidding\" \u00e8 la stessa che inizia \"Burnt Norton\" e il viaggio diventa pertanto circolare. Inoltre, la descrizione di come opera il tempo nel poema \u00e8 simile a quella rappresentata nell'opera teatrale \"The Family Reunion\" che Eliot aveva pubblicato nel 1939.\nCome le altre poesie facenti parte dei \"Quattro quartetti\", \"Little Gidding\" affronta il tema del passato, presente e futuro, e il posto in essi occupato dall'umanit\u00e0, in quanto ogni generazione \u00e8 apparentemente unita alle altre. Nel secondo tempo, il poeta incontra un fantasma che \u00e8 una combinazione di diversi poeti, inclusi Dante, Swift, Yeats, ed altri. Quando il fantasma si unisce al poeta, il narratore afferma \"Conoscendo me stesso e tuttavia essendo qualcun altro\". Ci\u00f2 suggerisce che i tempi diversi si fondono nell'unico tempo in cui le diverse personalit\u00e0 iniziano a fondersi, permettendo una comunicazione e un collegamento con i morti. Pi\u00f9 avanti, nel quarto tempo, all'umanit\u00e0 viene offerta la scelta tra lo Spirito Santo o il bombardamento di Londra, tra la redenzione (e quindi la salvezza) o la distruzione. L'amore di Dio permette al genere umano di redimersi evitando l'inferno attraverso la purificazione col fuoco. La fine del poema descrive come Eliot abbia cercato di aiutare il mondo come poeta. Egli traccia un parallelo tra il suo lavoro col linguaggio e il lavoro sulle anime o sulla societ\u00e0.\nIl fantasma, una combinazione di diverse figure letterarie, nel poema era originariamente chiamato \"Ser Brunetto\" prima che la revisione lo trasformasse in un ambiguo \"tu\". \"Ser Brunetto\" \u00e8 il nome con cui Dante si rivolge nel Canto XV a Brunetto Latini, un suo vecchio insegnante che egli incontra nel terzo girone del settimo cerchio dell'Inferno, dove sono puniti i sodomiti. Eliot, in una lettera a John Hayward del 27 agosto 1942, spieg\u00f2 il motivo per cui decise di togliere il nome dal testo poetico:\n\"Penso che riconoscer\u00e0 che \u00e8 stato necessario liberarsi di Brunetto per due motivi. Il primo \u00e8 che la figura visionaria ora \u00e8 divenuta un po' pi\u00f9 definita e verr\u00e0 senza dubbio identificata da alcuni lettori con Yeats, bench\u00e9 io non intenda nulla di cos\u00ec preciso. Tuttavia, io non desidero assumermi la responsabilit\u00e0 di mettere Yeats o chiunque altro nell'Inferno e non voglio attribuirgli il vizio particolare che port\u00f2 Brunetto l\u00e0. In secondo luogo, quantunque il riferimento a quel Canto sia da intendersi come esplicito, desidero che l'effetto di tutta la scena sia 'Purgatoriale', il che \u00e8 molto pi\u00f9 appropriato. Questo ci porta al riferimento al 'nuotare nel fuoco' che lei ricorder\u00e0 alla fine del Canto XXVI del Purgatorio, dove si trovano i poeti.\"\nIl tema del nuotare attraverso il fuoco \u00e8 collegato alla descrizione di Guido Guinizelli, un poeta che influenz\u00f2 Dante, il quale lo descrisse appunto nel Canto XXVI del Purgatorio. Tuttavia, l'immagine del nuoto venne trasformata in un'immagine di danza (una figura che appare nella poesia di Yeats) nelle fiamme del Purgatorio. il critico Dominic Manganiello suggerisce che, combinando l'immagine della danza con la purificazione, Eliot fonde gli argomenti poetici di Dante e di Yeats.\nFonti.\nAd un punto nella poesia, Eliot usa la struttura metrica dantesca della terza rima. In una conferenza tenuta nel 1950, egli discusse su come era riuscito ad imitare Dante in \"Little Gidding\" e sulle sfide che aveva dovuto affrontare. La conferenza si incentr\u00f2 anche sulla forma della struttura utilizzata e su come la poesia di Dante fosse diventata il modello della poesia religiosa e della poesia in generale. Oltre a Dante, molte immagini utilizzate in \"Little Gidding\" sono allusioni a precedenti opere di Eliot, specialmente agli altri poemi della raccolta dei \"Quattro quartetti\".\nEliot utilizz\u00f2 altre fonti letterarie nel poema: St\u00e9phane Mallarm\u00e9, W. B. Yeats, Jonathan Swift, Arnaut Daniel, il balletto \"Le Spectre de la Rose\" interpretato da Vaclav Ni\u017einskij, e l\"'Amleto\" di Shakespeare. Alcune immagini religiose sono state tratte dagli scritti di Giuliana di Norwich, altre si collegano alla vita e morte di Thomas Wentworth, William Laud, Carlo I d'Inghilterra, e altre ancora si rifanno a John Milton. Eliot si ispir\u00f2 alle enunciazioni teologiche dell'opera \"In Memoriam A.H.H.\" di Alfred Tennyson e della poesia \"The Impercipient\" nella raccolta del 1898 \"Poesie del Wessex\" di Thomas Hardy. Anche la Bibbia gioc\u00f2 un ruolo importante nel poema, specie nelle discussioni sullo Spirito Santo e sulla Pentecoste. Molti commentatori hanno rilevato l'influenza di George Herbert nella poesia, ma Eliot, in una lettera ad Anne Ridler del 10 marzo 1941, afferm\u00f2 che stava cercando di evitare simili riferimenti in \"Little Gidding\".\nGiudizio della critica.\nCritici come Malcolm Cowley e Delmore Schwartz esprimono delle emozioni contrastanti sulla religiosit\u00e0 del poema. Cowley mette in evidenza la sua natura mistica e come i suoi temi siano pi\u00f9 vicini al Buddhismo che all'Anglicanesimo sottolineando tuttavia il suo apprezzamento di molti passaggi. Anche Schwartz menziona le immagini Buddhiste esprimendo comunque la sua ammirazionre per molti versi della poesia. F. B. Pinion crede che il quarto tempo del poema \"sia costato ad Eliot pi\u00f9 difficolt\u00e0 e fatica di ogni altro passaggio della stessa lunghezza che abbia mai scritto, e che sia il suo pi\u00f9 grande risultato di tutti i 'Quartetti'.\" E. M. Forster non ha apprezzato l'enfasi messa da Eliot sul dolore rispondendo: \"Naturalmente esiste il dolore nella vita di ogni individuo... non lo puoi evitare... e cos\u00ec via. Ma perch\u00e9 dovrei ricercare l'approvazione del precettore e la santificazione del prete fino a quando il fuoco e la rosa siano uno quando una gran parte di esso \u00e8 causata dalle malattie e dagli uomini? \u00c8 in questo che Eliot diventa insoddisfacente come profeta.\" Scrivendo nel 2003, Roger Scruton ha detto che in \"Little Gidding\" Eliot ha raggiunto \"quello per cui invidiava Dante \u2014 cio\u00e8 una poesia della fede, in cui la fede e le parole siano uno, e in cui la riflessione non possa essere pienamente apprezzata senza tener conto anche di un linguaggio espressivo controllato e bellissimo\"."}
{"id": "430686", "revid": "729019", "url": "https://it.wikipedia.org/wiki?curid=430686", "title": "Psathyrella multipedata", "text": "Psathyrella multipedata (Peck) A.H. Sm., Contr. Univ. Mich. Herb. 5: 33 (1941)\nDescrizione della specie.\nCappello.\nConico-convesso, bruno-cretaceo, poi giallastro o crema, striato.\nLamelle.\nFitte, color bruno-porpora o cannella, poi nere.\nGambo.\nBiancastro, sottile, vuoto.\nCarne.\nInsignificante, biancastra.\nOdore e sapore: non significativi.\nSpore.\nEllittiche, bruno-scure in massa.\nHabitat.\nFruttifica in estate, cespitoso, lungo i sentieri dei parchi e dei boschi.\nCommestibilit\u00e0.\nSenza valore, non commestibile.\nEtimologia.\nMultipedata per i molteplici gambi riuniti fra loro. Infatti, cresce in cespi molto fitti di oltre 70 individui, con base comune, cio\u00e8 uniti per i gambi."}
{"id": "430690", "revid": "729019", "url": "https://it.wikipedia.org/wiki?curid=430690", "title": "LEN Champions League", "text": "La LEN Champions League \u00e8 il massimo torneo maschile pallanuotistico europeo riservato a squadre di club.\nNato come European Cup, il trofeo ha assunto la denominazione di Champions League nella stagione 1996-1997 e in seguito di Euroleague (nota in Italia come \"Eurolega\") a partire dal 2003-2004. Nella stagione 2011-2012 \u00e8 tornato ad assumere la denominazione di LEN Champions League.\nLa prima edizione ha avuto luogo durante la stagione 1963-64 ed ha visto affermarsi i serbi del Partizan Belgrado.\nLe squadre di Croazia, Montenegro e Serbia hanno giocato per la Jugoslavia fino all'estate del 1991. Il Montenegro e la Serbia hanno giocato per la Federazione Serbia e Montenegro (sotto il nome FR Jugoslavia, fino al 2003) fino all'estate del 2006. Le squadre della Russia hanno giocato per l'URSS fino al 1991/92.\nFormula.\nLa competizione vede la partecipazione di 34 squadre totali, qualificate in base ai risultati ottenuti l'anno precedente nel rispettivo campionato nazionale. Ogni federazione ha il diritto ad iscrivere un numero di squadre diverso in base alla rilevanza del proprio campionato nazionale; il massimo di team per nazione \u00e8 di 3, e attualmente hanno questo privilegio le federazioni di Croazia, Grecia, Italia, Montenegro, Russia, Serbia, Spagna e Ungheria. Altre federazioni, poste un gradino pi\u00f9 sotto, hanno diritto a 2 squadre (Francia, Germania e Turchia) mentre le federazioni olandese, polacca, rumena, slovacca e ucraina possono iscrivere una sola squadra. Tutti gli altri campionati europei non sopracitati non hanno diritto di essere rappresentati nell'Eurolega.\nLa competizione \u00e8 suddivisa in tre fasi a gironi a cui segue la fase ad eliminazione diretta, che prevede quarti di finale, semifinali e finale. Le prime due fasi a gironi vedono la disputa di una sola partita contro ciascuna delle altre squadre del proprio girone, essendo dei veri e propri concentramenti: ogni girone si disputa infatti in una sola citt\u00e0, scelta prima dell'inizio della manifestazione. La terza fase (o turno preliminare) non prevede invece alcun concentramento, e i 4 gironi si giocano ad andata e ritorno. Nei Quarti di finale le otto qualificate vengono nuovamente divise in due gironi, che si disputano anch'essi su gare di andata e ritorno. Le prime due classificate dei gironi dei quarti accedono alla Finale a quattro.\nAlla prima fase prendono parte solo 18 delle 34 squadre totali. Infatti le prime due squadre degli otto principali campionati europei sono esentate da tale fase: le seconde entrano in gioco a partire dalla seconda fase, mentre i campioni nazionali godono del beneficio di partire dalla terza fase.\nVittorie per club.\nAggiornato dopo l'edizione 2020-2021.\nVittorie per nazione.\nAggiornato dopo l'edizione 2020-2021. Sono indicate in \"corsivo\" le nazioni non pi\u00f9 esistenti."}
{"id": "430692", "revid": "827882", "url": "https://it.wikipedia.org/wiki?curid=430692", "title": "Meter", "text": "Il meter \u00e8 un contatore elettronico collegato ai televisori di un \"panel\" (campione) di circa 5100 famiglie italiane, per un totale di 9500 apparecchi, utilizzato dalla societ\u00e0 Auditel per la rilevazione degli ascolti televisivi.\nIl meter, dotato di collegamento GSM e di porta Ethernet che rileva e trasmette i dati relativi all'utilizzo del digitale terrestre, satellitare e trasmissione via cavo, \u00e8 composto da tre parti:\nI dati elaborati sono poi disponibili alle 10 del mattino."}
{"id": "430697", "revid": "6066", "url": "https://it.wikipedia.org/wiki?curid=430697", "title": "Ettore Franz Roesler", "text": ""}
{"id": "430712", "revid": "1104133", "url": "https://it.wikipedia.org/wiki?curid=430712", "title": "Halflife", "text": "Halflife \u00e8 il secondo EP del gruppo musicale italiano Lacuna Coil, pubblicato nel 2000 dalla Century Media Records.\nDescrizione.\nL'EP si compone di cinque brani, tra cui uno inciso in lingua italiana, \"Senzafine\".\nNel 2005 l'EP \u00e8 stato ripubblicato in edizione rimasterizzata insieme a \"Lacuna Coil\" nella raccolta \"The EPs\"."}
{"id": "430718", "revid": "281901", "url": "https://it.wikipedia.org/wiki?curid=430718", "title": "Psathyrella candolleana", "text": "La Psathyrella candolleana \u00e8 un fungo velenoso appartenente alla famiglia delle Coprinaceae.\nDescrizione della specie.\nCappello.\n1,5-5,5\u00a0cm di diametro, campanulato, poi appiattito, liscio, fragile, igrofano, brunastro a tempo umido, biancastro o sfumato di bruno a secco; margine apparentemente dentato a causa dei residui del velo.\nLamelle.\nFitte, lilla-grigiastro che scuriscono fino a cannella scuro, margine bianco.\nGambo.\n3-6 x 0,3-0,5\u00a0cm, sottile, fragile, cavo, biancastro, con tracce di velo.\nCarne.\nInsignificante, bianca.\nSpore.\n7-9 x 3,5-5\u00a0\u00b5m, lisce, ellittiche o ovate, bruno-scure in massa, con poro germinativo.\nHabitat.\nCresce cespitoso vicino a tronchi o ceppaie di caducifoglie, nei boschi, nei giardini, dalla primavera all'autunno.\nCommestibilit\u00e0.\nTossica. Contiene sostanze psicotrope che provocano sindrome psilocibinica\nEtimologia.\nIn omaggio al micologo de Candolle."}
{"id": "430719", "revid": "106456", "url": "https://it.wikipedia.org/wiki?curid=430719", "title": "Lawrence (Kansas)", "text": "Lawrence \u00e8 una citt\u00e0 degli Stati Uniti d'America, capoluogo della contea di Douglas nello Stato del Kansas. \u00c8 posta nella parte orientale dello Stato, a da Kansas City, lungo il fiume Kaw e tra i fiumi Kansas e Wakarusa.\nNel censimento del 2007 risultava avere abitanti, passati a secondo una stima del 2018.\nStoria.\nFu fondata nel 1854 dalla \"New England Emigrant Aid Company\" di Charles Robinson.\nDurante la Guerra di secessione americana vi ebbe luogo un episodio sanguinoso conosciuto come \"il massacro di Lawrence\".\nLa mattina del 21 agosto 1863, il ribelle sudista William Clarke Quantrill, alla testa di circa 450 uomini, attacc\u00f2 Lawrence uccidendo 183 uomini tra i 14 ed i 90 anni. Poich\u00e9 la vendetta era il motivo principale dell'attacco, i predoni di Quantrill entrarono in Lawrence con liste di uomini da uccidere ed edifici da bruciare.\nDopo il massacro, gli uomini di Quantrill bruciarono un quarto della citt\u00e0 e saccheggiarono la maggior parte dei negozi e delle banche.\nCultura.\nLawrence \u00e8 la sede dell'University of Kansas e dell'Haskell Indian Nations University."}
{"id": "430728", "revid": "486946", "url": "https://it.wikipedia.org/wiki?curid=430728", "title": "Coppa dei Campioni (pallanuoto maschile)", "text": ""}
{"id": "430732", "revid": "1543377", "url": "https://it.wikipedia.org/wiki?curid=430732", "title": "ChanServ", "text": "ChanServ, in molte reti IRC, \u00e8 un servizio che controlla le registrazioni nei canali e le informazioni di accesso.\nSe il canale \u00e8 stato registrato con ChanServ, il suo proprietario (e chi viene designato da lui) pu\u00f2 usare ChanServ per ottenere il controllo nel canale, avendo i privilegi di operatore e founder del canale.\nPer inviare un comando \u00e8 sufficiente digitare /msg ChanServ nomecomando #nomecanale. In alcuni server \u00e8 possibile abbreviare con /cs o /chanserv\nCome si utilizza.\nLe sintassi sono uguali a tutti gli altri servizi Anope\nComandi principali.\nI comandi pi\u00f9 comuni sono i seguenti:\nAltro.\nPer tutti gli altri comandi di ChanServ digitate /cs help o /msg ChanServ help."}
{"id": "430733", "revid": "74801", "url": "https://it.wikipedia.org/wiki?curid=430733", "title": "Clyde Tombaugh", "text": "\u00c8 conosciuto soprattutto per la scoperta di Plutone nel 1930. Plutone, che venne considerato il nono pianeta del sistema solare, nel 2006 \u00e8 stato riclassificato come pianeta nano.\nBiografia.\nTombaugh nacque da una famiglia contadina nel 1906 in Illinois. Appassionato di astronomia fin da ragazzo, si costru\u00ec da solo un telescopio per fare schizzi dei pianeti. Invi\u00f2 poi gli schizzi a V.M. Slipher, direttore del Lowell Observatory di Flagstaff, in Arizona. Questi dovette rimanerne impressionato poich\u00e9 offr\u00ec un posto all'Osservatorio a Tombaugh che vi entr\u00f2 nel 1929, abbandonando per sempre il mondo agricolo della sua famiglia di origine.\nLa scoperta di Plutone.\nPercival Lowell, sulla base di presunte imperfezioni nelle previsioni dei moti di Urano e Nettuno, aveva previsto gi\u00e0 nel 1905 la posizione di un eventuale nono pianeta. Tombaugh utilizz\u00f2 un astrografo da 13 pollici per scattare foto della stessa porzione di cielo a distanza di alcune notti per facilitarne l'individuazione, Tombaugh invent\u00f2 una macchina, un tipo di stereocomparatore che mostrava alternativamente le lastre fotografiche, per scoprire se qualcosa si era mosso rispetto allo sfondo delle stelle fisse. Era un lavoro impegnativo perch\u00e9 ogni fotogramma di cielo conteneva migliaia di oggetti. Si calcola che Tombaugh osserv\u00f2 circa 45 milioni di oggetti celesti.Il 18 febbraio 1930, sei mesi dopo il suo arrivo all'Osservatorio Lowell, Tombaugh individu\u00f2 Plutone.\nTombaugh stesso racconta cos\u00ec la scoperta di Plutone:\nRisult\u00f2 subito chiaro che Plutone era molto piccolo, forse troppo per perturbare a sufficienza l'orbita di Urano e Nettuno. Tombaugh continu\u00f2 invano la ricerca del decimo pianeta.\nInoltre a partire dal 1929 scopr\u00ec ben 14 asteroidi.\nLa polemica col Lowell Observatory.\nDopo la scoperta di Plutone, Tombaugh consegu\u00ec il bachelor in astronomia nel 1936 e il master nella stessa disciplina nel 1938. \nDurante la Seconda guerra mondiale prest\u00f2 servizio come professore, insegnando astronomia navale al personale della Marina. Nel 1945, al suo ritorno, fu licenziato da Vesto Slipher, il direttore dell'Osservatorio Lowell, ufficialmente per mancanza di fondi. Tombaugh si \u00e8 sempre detto convinto che il vero motivo di questo trattamento fu proprio la scoperta di Plutone:\nCarriera successiva.\nIn seguito Tombaugh si interess\u00f2 della costruzione di razzi a White Sands, in Nuovo Messico, per conto dell'esercito. Quindi torn\u00f2 alle osservazioni, insegnando presso l'Universit\u00e0 statale del Nuovo Messico a Las Cruces. Ritiratosi dall'insegnamento nel 1973, rimase a Las Cruces, dove mor\u00ec il 17 gennaio 1997.\nDopo i funerali il suo corpo \u00e8 stato cremato.\nNew Horizons.\nLa sonda spaziale New Horizons, lanciata il 19 gennaio 2006, contiene una parte delle ceneri di Tombaugh. Al termine della missione del 2015, la sonda ha continuato la sua corsa nello spazio e quelli di Tombaugh sono gli unici resti umani ad aver lasciato il Sistema Solare.\nRiconoscimenti.\nNel 1931 fu premiato dalla Royal Astronomical Society con la medaglia Jackson-Gwilt.\nNel 1990 ha ricevuto la Medaglia Rittenhouse.\nGli \u00e8 stato dedicato un cratere sul pianeta Marte di di diametro.\nGli \u00e8 stato dedicato l'asteroide 1604 Tombaugh.\nDopo le prime immagini di Plutone giunte dalla sonda New Horizons che mostravano un'ampia regione chiara a forma di cuore sulla superficie plutoniana, chiamata per questo inizialmente Tombaugh Regio, gli scienziati del team della New Horizons hanno ribattezzato tale regione come \"Tombaugh Regio\".\nAsteroidi scoperti.\nHa scoperto anche la cometa periodica 274P/Tombaugh-Tenagra anche se all'epoca essa non fu riconosciuta in quanto tale."}
{"id": "430734", "revid": "721575", "url": "https://it.wikipedia.org/wiki?curid=430734", "title": "Valeria Ciavatta", "text": "Dal 27 luglio 2006 \u00e8 Segretario di Stato agli Affari Interni, alla Protezione Civile e all'Attuazione del programma.\n\u00c8 membro del Consiglio Grande e Generale al quale \u00e8 stata eletta nelle liste dell'Alleanza Popolare dei Democratici Sammarinesi.\n\u00c8 stata Capitano Reggente nel periodo ottobre 2003 - aprile 2004 e nuovamente dall'aprile 2014.\nInizia l'attivit\u00e0 politica nel PDCS, dal quale fuoriesce nel 1990. Nel 1991 \u00e8 tra i fondatori dell'associazione politico-culturale Forum e nel 1993 \u00e8 tra i fondatori del partito Alleanza Popolare dei Democratici Sammarinesi, di cui \u00e8 stata capogruppo consiliare (dal 2001 al 2003) e di cui \u00e8 presidente (dal 2005). Tuttora fa parte di Alleanza Popolare.\nDal 1984 \u00e8 funzionario dell'Ufficio del Registro e Conservatoria di San Marino. Ha esercitato l'attivit\u00e0 forense e notarile.\nLaureata con lode in giurisprudenza all'Universit\u00e0 di Urbino, \u00e8 sposata e madre di due gemelle."}
{"id": "430735", "revid": "7381", "url": "https://it.wikipedia.org/wiki?curid=430735", "title": "Cianacei", "text": ""}
{"id": "430736", "revid": "7381", "url": "https://it.wikipedia.org/wiki?curid=430736", "title": "Ciampedel", "text": ""}
{"id": "430737", "revid": "767487", "url": "https://it.wikipedia.org/wiki?curid=430737", "title": "Follow the Reaper", "text": "Follow the Reaper \u00e8 il terzo album in studio del gruppo musicale finlandese Children of Bodom, pubblicato il 30 ottobre 2000 dalla Nuclear Blast.\nIl titolo tradotto in italiano significa \"segui il mietitore\".\nIl disco.\nAl loro terzo lavoro i Children of Bodom confermano le grandi aspettative lanciate da \"Something Wild\" e confermate da \"Hatebreeder\": l'album \u00e8 di pregiata fattura, i suoni sono definitivamente puliti, cosa chiaramente dovuta ad una maggiore disponibilit\u00e0 economica. In generale la musica proposta \u00e8 fortemente influenzata da sonorit\u00e0 power metal; c'\u00e8 poi un notevole incremento dell'uso delle tastiere rispetto ai precedenti due album.\nI samples usati nelle tracce \"Follow the Reaper\" e \"Taste of My Scythe\" sono tratti dal film \"L'esorcista III\", mentre il bridge della traccia \"Bodom After Midnight\" \u00e8 stato ispirato dalla colonna sonora del film \"The Rock\".\nCuriosit\u00e0.\nL'incipit della title track \u00e8 costituito dalle prime due strofe della poesia \"Death, be not proud\" del poeta inglese John Donne :"}
{"id": "430738", "revid": "834", "url": "https://it.wikipedia.org/wiki?curid=430738", "title": "Col", "text": ""}
{"id": "430739", "revid": "7381", "url": "https://it.wikipedia.org/wiki?curid=430739", "title": "Cortina de Anpezo", "text": ""}
{"id": "430741", "revid": "7381", "url": "https://it.wikipedia.org/wiki?curid=430741", "title": "La Val", "text": ""}
{"id": "430742", "revid": "7381", "url": "https://it.wikipedia.org/wiki?curid=430742", "title": "Mareo", "text": ""}
{"id": "430743", "revid": "16066", "url": "https://it.wikipedia.org/wiki?curid=430743", "title": "Mazin", "text": ""}
{"id": "430744", "revid": "1305772", "url": "https://it.wikipedia.org/wiki?curid=430744", "title": "Contea di Cache", "text": "La contea di Cache, in inglese Cache County, \u00e8 una contea dello Stato dello Utah, negli Stati Uniti. Ha una popolazione di 91391 abitanti (2000). Il capoluogo \u00e8 Logan. Il nome della contea deriva dai nascondigli (in inglese, \"cache\") utilizzati dai cacciatori per conservare le pellicce.\nGeografia fisica.\nLa contea di Cache \u00e8 posta nella parte settentrionale dello Stato dello Utah, al confine con l'Idaho e ha una superficie complessiva di 3038 km\u00b2. Il territorio \u00e8 costituito da una valle pianeggiante delimitata a ovest dai monti Wellsville e dalle Bear River Mountains nel settore orientale, dove si trova il punto di massiva elevazione del Naomi Peak (3042 m). La contea \u00e8 attraversata dal corso del fiume Bear e dai suoi affluenti.\nStoria.\nLa contea di Cache, come tutta la regione settentrionale dello Utah, faceva parte del territorio degli indiani Shoshoni. I primi cacciatori di pellicce europei raggiunsero la regione a partire dal 1824, ma i primi tentativi di insediarsi nell'area furono effettuati nel 1855 da coloni mormoni. Il primo insediamento stabile fu l'attuale citt\u00e0 di Wellsville mentre la citt\u00e0 di Logan fu fondata nel 1859. I confini della contea di Cache furono definiti una prima volta nel 1856 e di nuovo nel 1864, quando la parte orientale fu separata per formare la contea di Rich."}
{"id": "430745", "revid": "7381", "url": "https://it.wikipedia.org/wiki?curid=430745", "title": "Mazzin di Fassa", "text": ""}
{"id": "430747", "revid": "7381", "url": "https://it.wikipedia.org/wiki?curid=430747", "title": "Poza", "text": ""}
{"id": "430753", "revid": "729019", "url": "https://it.wikipedia.org/wiki?curid=430753", "title": "Luis Altamirano", "text": "Biografia.\nIntrapresi gli studi universitari di Giurisprudenza, entr\u00f2 alle dipendenze del Ministero della Giustizia. Nel 1891 partecip\u00f2 alla guerra civile tra il presidente liberale Jos\u00e9 Manuel Balmaceda e il Congresso Nazionale, a maggioranza conservatrice, schierandosi col Congresso e iniziando una carriera militare che l'avrebbe portato nel 1925 al grado di Ispettore Generale dell'Esercito, il pi\u00f9 alto della gerarchia militare cilena.\nNominato ministro della Guerra e della marina dal presidente Arturo Alessandri Palma (1923-1924), dopo l'episodio del cosiddetto \"Ruido de Sables\" (rumore delle sciabole: il rumore prodotto dai militari battendo le loro sciabole contro le pareti del Congresso per manifestare il malcontento per l'operato dei parlamentari, poco attenti alla difficile situazione economica e sociale del Cile) venne nominato ministro dell'Interno dietro pressione dei militari. I militari fecero pressione sul Congresso perch\u00e9 approvasse diversi provvedimenti politici, sociali ed economici in nome dell'esercito. Il presidente Alessandri present\u00f2 le proprie dimissioni, che furono respinte e commutate in sei mesi di congedo all'estero, e il generale Altamirano assunse la carica di vicepresidente (riservata, secondo la Costituzione, al ministro dell'Interno) il 12 settembre 1924.\nIn seguito Altamirano costitu\u00ec assieme all'ammiraglio Neff e al generale Bennett una Giunta militare, della quale assunse la presidenza, che sciolse il Congresso Nazionale e assunse poteri dittatoriali. La Giunta var\u00f2 una serie di provvedimenti per superare la crisi economica e riformare le amministrazioni locali, ma fu rovesciata il 23 gennaio 1925 da un altro colpo di Stato, guidato dai generali Marmaduke Grove e Carlos Ib\u00e1\u00f1ez del Campo."}
{"id": "430754", "revid": "7381", "url": "https://it.wikipedia.org/wiki?curid=430754", "title": "Ufficio per la pianificazione della lingua ladina", "text": ""}
{"id": "430755", "revid": "30610", "url": "https://it.wikipedia.org/wiki?curid=430755", "title": "Saillon", "text": "Saillon (toponimo francese; in tedesco \"Schellon\", desueto) \u00e8 un comune svizzero di 2\u00a0541 abitanti del Canton Vallese, nel distretto di Martigny.\nStoria.\nDal suo territorio nel 1820 fu scorporata la localit\u00e0 di Leytron, divenuta comune autonomo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "430756", "revid": "125206298", "url": "https://it.wikipedia.org/wiki?curid=430756", "title": "Kublai Khan", "text": "Figlio secondogenito di Tolui e Sorgaqtani Beki, quindi nipote di Gengis Khan e successore del fratello Munke, in quanto Gran Khan dei mongoli, Kublai \u00e8 anche noto come \"l'ultimo dei Gran Khan\".\nBiografia.\nApparteneva a una famiglia di condottieri, conquistatori e sovrani mongoli: suo fratello H\u00fcleg\u00fc conquist\u00f2 infatti la Persia fondando l'Ilkhanato, e anche suo cugino Kaidu, figlio del secondo Gran Khan \u00d6g\u00f6dei, fu un importante condottiero mongolo e per tutta la sua vita fu acerrimo oppositore dello stesso Kublai Khan.\nIn Europa, Kublai Khan era noto sin dal Medioevo, in quanto Marco Polo visit\u00f2 il Catai durante il suo regno, divenendo presto un suo favorito e servendo alla sua corte per oltre diciassette anni, secondo quanto racconta lui stesso nel \"Milione\".\nPrimi anni.\nDa giovane, Kublai studi\u00f2 la cultura cinese e se ne innamor\u00f2. Nel 1251, allorch\u00e9 suo fratello maggiore Mongke divent\u00f2 Khan dell'impero mongolo, fu da lui nominato governatore dei territori meridionali dell'impero. Govern\u00f2 bene, aumentando la produzione agricola dello Henan e, dopo che gli fu assegnata anche Xi'an, miglior\u00f2 i servizi sociali. Tali attivit\u00e0 furono accolte con grande favore dai signori della guerra cinesi e risultarono essenziali per la fondazione della Dinastia Imperiale Yuan in Cina.\nNel 1253 gli fu ordinato di attaccare lo Yunnan, e distrusse l'antico Regno di Dali, mentre il suo generale Uriyankadai avanzava fino sulle coste dell'odierno Vietnam (1257). Nel 1258, Mongke gli affid\u00f2 il comando dell'esercito orientale\nordinandogli di attaccare sia il Sichuan, e per la seconda volta lo Yunnan.\nTuttavia nel 1259, prima che potesse arrivare in aiuto del fratello, Khubilai apprese che suo fratello maggiore, M\u00f6ngke era morto. Continu\u00f2 quindi l'attacco a Wuhan, ma di l\u00ec a poco ricevette la notizia che il suo fratello minore Arig Bek aveva il controllo della situazione: raggiunto prontamente un accordo di pace con le truppe della Dinastia Song, torn\u00f2 nelle pianure mongole.\nGran Khan dei mongoli.\nAlla morte di Mongke (1259), nell'impero mongolo si cre\u00f2 una situazione di ostilit\u00e0 tra il fratello maggiore, Arig Bek, capo delle trib\u00f9 nomadi orientali, deciso a mantenere e imporre le usanze tradizionali del popolo mongolo, e gli altri due, H\u00fcleg\u00fc e Khubilai, inclini al contrario a una fusione con le popolazioni sottomesse.\nArig Bek era di stanza in Asia centrale, a Karakorum, mentre Khubilai era in Cina. Due Kuriltai vennero indetti contemporaneamente con l'elezione all'unanimit\u00e0 di due Gran Khan, ciascuno tra i propri generali. La guerra civile che ne consegu\u00ec, si concluse nel 1264 con la vittoria di Khubilai, che impose di essere riconosciuto Gran Khan dei mongoli. Cattur\u00f2 e ridusse in catene il fratello che due anni dopo mor\u00ec in prigionia.\nTuttavia, durante questa guerra, Li, il governatore di Yizhou, si rivolt\u00f2 contro il dominio mongolo. Khubilai schiacci\u00f2 prontamente la ribellione, ma questo evento lo rese diffidente nei riguardi dell'etnia Han. Divenuto imperatore, istitu\u00ec dunque diverse leggi contro di loro, come il bando dei titoli di Signore della guerra e il divieto di imporre balzelli.\nL'impero mongolo venne cos\u00ec suddiviso, ma lo era gi\u00e0 di fatto, in quattro Khanati, ciascuno governato da un diverso khan, sotto la supervisione (pi\u00f9 teorica che reale) del Gran Khan. Il khanato del Kipchak (detto anche \"Orda d'Oro\") governava l'Asia centro-occidentale, l'Ilkhanato governava l'Asia sud-occidentale, il Khanato Chagatai governava l'Asia Centrale e il Gran khanato controllava in realt\u00e0 unicamente Karakorum e la Cina. Con questa conquista fu raggiunta la massima estensione dell'Impero.\nImperatore della Cina.\nCome imperatore della Dinastia Yuan, Khubilai Khan lavor\u00f2 per minimizzare l'influsso dei signorotti regionali, che avevano detenuto grande potere prima e durante la Dinastia Song. La gi\u00e0 citata diffidenza verso l'etnia cinese degli Han gli fece preferire uomini appartenenti ad altri gruppi etnici.\nNell'8\u00ba anno di Zhiyuan (1271), Khubilai dichiar\u00f2 ufficialmente la creazione della Dinastia Yuan, e l'anno dopo ne proclam\u00f2 come capitale la localit\u00e0 di Pechino, allora denominata Khanbalik (\"citt\u00e0 del Khan\" o Cambuluc - secondo Marco Polo - o Dadu \u5927\u90fd lett. \"grande capitale\"). Per unificare la Cina, nell'11\u00ba anno di Zhiyuan Khubilai organizz\u00f2 un'enorme offensiva contro ci\u00f2 che rimaneva della Dinastia Song di Hangzhou e nel 16\u00ba (1279) la distrusse, unificando finalmente il paese.\nRegn\u00f2 meglio dei suoi predecessori, da sovrano assoluto, promuovendo la crescita economica dell'impero con la ricostruzione del Grande Canale Cinese, il restauro degli edifici pubblici e l'ampliamento della rete viaria. Tuttavia la sua politica interna si fondava anche su aspetti delle antiche tradizioni mongole. E con il perdurare del suo regno, tali usi entrarono sempre pi\u00f9 frequentemente in conflitto con la cultura tradizionale dei cinesi negli ambiti dell'economia, della societ\u00e0, e anche della religione (o filosofia di vita). Introdusse inoltre la moneta cartacea, bench\u00e9 l'inflazione e l'assenza di una disciplina fiscale finissero con il convertire in un disastro l'iniziativa. Incoraggi\u00f2 le arti cinesi e dimostr\u00f2 tolleranza religiosa, fatta eccezione per il taoismo.\nPersonalmente favorevole al cristianesimo nestoriano e simpatizzante del Buddhismo tibetano, aveva infatti in profonda antipatia lo spirito ribelle e individualistico, soprattutto nei confronti dei taoisti.\nEntrato in contatto con l'abate di Sakya Drog\u00f6n Ch\u00f6gyal Phagpa, ne fece un suo consigliere, affidandogli la sovranit\u00e0 temporale del Tibet e il compito di creare l'alfabeto tibetano. L'impero fu visitato da diversi europei, in particolar modo, negli anni 1270, Marco Polo, che vide forse la capitale estiva di Shangdu (\u4e0a\u90fd; lett. \"capitale superiore\" o Xanadu).\nDopo avere conquistato lo Yunnan e il Goryeo (Corea), sotto la pressione dei suoi consiglieri mongoli, tent\u00f2 la conquista di Giappone, Myanmar (Birmania), Tran Hung Dao (Vietnam) e Giava. Ma il fallimento di questi costosissimi tentativi, unitamente all'introduzione della moneta cartacea, caus\u00f2 una forte inflazione, anche se Khubilai Khan, riusc\u00ec a costringere i signori della guerra di nordovest e nordest a capitolare, assicurando stabilit\u00e0 a quelle regioni. Khubilai Khan mor\u00ec nel 31\u00ba anno di Zhiyuan (1294).\nLe invasioni del Giappone.\nKhubilai Khan tent\u00f2 due volte di invadere il Giappone in cerca di oro, ma entrambe le volte i samurai resistettero con fermezza e un tempo inclemente distrusse le sue flotte. Il prodromo fu l'invio di un ambasciatore ufficiale con la richiesta di sottomissione (1266): il messaggio fu respinto. La prima invasione ebbe quindi luogo nel 1274, quando una flotta di un migliaio di navi e una forza di 45.000 uomini furono inviate verso il nord verso l'isola di Ky\u016bsh\u016b allo scopo di tentarne la conquista. Un violento uragano decim\u00f2 la spedizione, costringendola a tornare indietro.\nDopo una seconda ambasceria, la seconda invasione avvenne nel 1281, con una flotta di pi\u00f9 di 1.170 grosse giunche da guerra, ciascuna lunga oltre 70 metri. Tuttavia i giapponesi erano preparati per contrastarla e avevano costruito un muro alto alcuni metri sull'isola dov'era previsto che i mongoli toccassero terra, onde impedire ai loro cavalli di sbarcare con facilit\u00e0. La campagna militare fu organizzata male, tanto che la flotta proveniente dalla Corea raggiunse il Giappone molto prima di quella proveniente dalla Cina. Ancora una volta aiutati da un violento uragano, i giapponesi combatterono con grande valore e sconfissero gli imponenti eserciti cinese e coreano dei mongoli.\nL'archeologo Kenzo Hayashida fu a capo della spedizione che scopr\u00ec i relitti della flotta della seconda invasione al largo della costa occidentale di Takashima. Le sue scoperte suggeriscono con forza che Khubilai Khan procedette con troppa fretta al tentativo di conquistare il Giappone e quindi cerc\u00f2 di costruire la sua gigantesca flotta in un solo anno (mentre l'impresa ne avrebbe richiesti 5), costringendo i cinesi a usare tutte le navi disponibili, comprese le imbarcazioni fluviali, del tutto inadatte ad affrontare l'alto mare.\nSecondo John Pearson, autore di \"Qubilai Khan\" (2005): \u00abIl costo di queste sconfitte port\u00f2 il Khan a svalutare la moneta centrale, aggravando ulteriormente l'inflazione che gi\u00e0 cresceva. Inoltre aument\u00f2 le tasse. Questi problemi economici indussero il popolo cinese a provare rancore verso i mongoli, che non pagavano le tasse\u00bb. In \"The Mongol Conquerors\" David Nicole scrive: \u00abQueste disastrose sconfitte distrussero in tutta l'Asia il mito dell'invincibilit\u00e0 dei mongoli\u00bb. Aggiungendo inoltre che Khubilai Khan era probabilmente determinato a preparare una terza invasione, malgrado il gravissimo costo delle due precedenti sconfitte sia in termini economici che di prestigio mongolo e suo personale. Soltanto la sua morte avrebbe dunque impedito questo terzo tentativo, cui si opponeva per altro il parere unanime dei suoi consiglieri.\nAll'inizio del 2006, le teorie che la flotta di Khubilai fosse composta completamente di barche fluviali furono tuttavia messe in discussione, allorch\u00e9 gli archeologi scoprirono prove della costruzione di chiglie tonde, progettate per la navigazione in mare aperto. Secondo una teoria attuale, una nuova tecnologia mongola nel campo degli esplosivi avrebbe portato alla produzione di ordigni paragonabili alle attuali bombe a mano, la cui efficacia, venuto il momento di usarle contro il Giappone, si sarebbe tuttavia rivelata fallimentare a causa dell'inesperienza dei mongoli nel servirsene.\nLe invasioni del Vietnam.\nGi\u00e0 dal 1225 i mongoli, che controllavano la maggior parte della Cina settentrionale e della Manciuria, avevano mire espansionistiche anche sulla Cina meridionale e sul Vietnam. Nel 1257, nel 1284 e nel 1287 gli eserciti del Khubilai Khan procedettero dunque a tre successive invasioni del Vietnam, ogni volta saccheggiandone la capitale Th\u0103ng Long (l'odierna Hanoi), scoprendo che i vietnamiti avevano gi\u00e0 previsto le loro invasioni, evacuando la citt\u00e0. Malattie, scarsit\u00e0 di rifornimenti e clima, unitamente alla strategia vietnamita delle imboscate e alla tecnica della terra bruciata, mandarono a monte le prime due invasioni.\nAnche la terza (1287), guidata dal principe Toghan, bench\u00e9 forte di 500.000 uomini e di una flotta enorme, fu sconfitta dai vietnamiti guidati dal generale Tr\u0300\u00e2n Kh\u00e1nh D\u01b0. Ripetendo una tecnica gi\u00e0 impiegata nel 938 da Ng\u00f4 Qu\u1ef3\u0207n contro una flotta d'invasione cinese, i vietnamiti conficcarono nel letto del fiume B\u0105ch \u0110\u01fbng pali dal puntale in ferro, dopo di che una loro piccola flottiglia attir\u00f2 nel fiume la flotta mongola proprio mentre la marea stava cominciando a crescere. Intrappolata o danneggiata dai pali con il puntale in ferro, i 400 scafi di cui essa era forte affondarono e furono catturati o arsi dal lancio di frecce incendiarie. L'esercito mongolo ripar\u00f2 di conseguenza in Cina, continuando a subire imboscate delle truppe di Tr\u0300\u00e2n Kh\u00e1nh D\u01b0.\nGli ultimi anni e la morte.\nNei tardi anni della sua vita Khubilai fu afflitto da una forte gotta. Ingrass\u00f2 per la cattiva alimentazione e in particolare, si disse, per aver mangiato troppi organi interni di animali. Si crede che avesse assunto queste abitudini dopo la morte della moglie preferita e del suo erede designato. Probabilmente le sue abitudini alimentari aumentarono il livello di acido urico nel suo sangue e ci\u00f2 caus\u00f2 i suoi problemi di gotta, che alla fine ne causarono il decesso (1294).\nCome per Gengis Khan, la salma del grande imperatore fu riportata in patria e sepolta in un sepolcreto familiare nel Khentii aimag.\nKublai Khan in letteratura.\ne in musica:\nNote.\nNota generale: le date qui fornite sono basate sul calendario giuliano e non sul calendario gregoriano."}
{"id": "430759", "revid": "108175546", "url": "https://it.wikipedia.org/wiki?curid=430759", "title": "Princeton Plasma Physics Laboratory", "text": "Princeton Plasma Physics Laboratory \u00e8 un laboratorio nazionale di Energia degli Stati Uniti per la fusione nucleare e la fisica del plasma, situato a nord della Princeton University nel New Jersey.\nIl suo obiettivo principale \u00e8 lo sviluppo di innovazioni per la fusione termonucleare controllata, basata su tokamak.\nLa ricerca sulla fusione magnetica inizi\u00f2 a Princeton nel 1951 con il nome in codice \"Project Matternhorn\". \nIl professore di astronomia alla Princeton University Lyman Spitzer, \u00e8 stato coinvolto per molti anni nello studio dei gas rarefatti e lo spazio interstellare.\nIspirato dagli affascinanti ma clamorosi errori sulla fusione controllata raggiunta in Argentina da Ronald Richter.\nNel 1951 concep\u00ec un plasma confinato in un campo magnetico generato da una macchina ideata da lui stesso: lo Stellarator.\nIl direttore attuale \u00e8 il professore Robert J. Goldston."}
{"id": "430764", "revid": "110157", "url": "https://it.wikipedia.org/wiki?curid=430764", "title": "Machelen", "text": "Machelen \u00e8 un comune del Brabante Fiammingo (Belgio).\n\u00c8 con ogni probabilit\u00e0 la citt\u00e0 natale del compositore fiammingo del cinquecento Cipriano de Rore."}
{"id": "430765", "revid": "767487", "url": "https://it.wikipedia.org/wiki?curid=430765", "title": "National Spherical Torus Experiment", "text": "Il National Spherical Torus Experiment (NSTX) \u00e8 un innovativo strumento di fusione magnetica costruito al Princeton Plasma Physics Laboratory (PPPL) in collaborazione con la Oak Ridge National Laboratory della Columbia University, e la University of Washington a Seattle.\nIl primo plasma \u00e8 stato ottenuto al NSTX il 12 febbraio del 1999."}
{"id": "430766", "revid": "1776051", "url": "https://it.wikipedia.org/wiki?curid=430766", "title": "Saxon (Svizzera)", "text": "Saxon (toponimo francese) \u00e8 un comune svizzero di 5\u00a0645 abitanti del Canton Vallese, nel distretto di Martigny.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "430767", "revid": "451364", "url": "https://it.wikipedia.org/wiki?curid=430767", "title": "Jane Jacobs", "text": "Le sue teorie hanno influito profondamente sui modelli di sviluppo urbano delle citt\u00e0 nordamericane.\nAutrice del rivoluzionario \"Vita e morte delle grandi citt\u00e0. Saggio sulle metropoli americane\" (1961), critic\u00f2 fermamente il modello di sviluppo delle citt\u00e0 moderne e fu accesa sostenitrice del recupero a misura d'uomo dei nuclei urbani, enfatizzando il ruolo della strada, del distretto, dell'isolato, della vicinanza e della densit\u00e0, della eterogeneit\u00e0 degli edifici.\nCritic\u00f2 la concezione della citt\u00e0 come spazio costruito per essere attraversato dalle automobili e fu nemica dichiarata delle autostrade urbane. Fu Presidente di vari comitati per impedire la costruzione di grandi arterie stradali urbane, sia negli Stati Uniti che nel Canada, dove si trasfer\u00ec nel 1969 in opposizione alla guerra del Vietnam, e dove visse fino alla morte.\nIn onore di Jane Jacobs ogni anno, nel primo finesettimana di maggio, in numerose citt\u00e0 di tutto il mondo si tiene una manifestazione culturale denominata Jane's walk che consiste in passeggiate libere, gratuite, organizzate localmente, durante le quali le persone si riuniscono per esplorare, parlare e celebrare i loro quartieri, con lo scopo di sviluppare una tradizione e un\u2019educazione urbana, nonch\u00e9 un approccio progettuale basato sulla concertazione con la comunit\u00e0. Attualmente sul territorio italiano le walks vengono realizzate a Cagliari, Catania, Milano, Napoli, Olbia, Perugia, Roma, San Benedetto Po, Trieste, Venaria Reale (Torino) e Viterbo.\nBibliografia.\nhttps://www.academia.edu/15810739/Insights_and_Reflections_on_Jane_Jacobs_Legacy._Toward_a_Jacobsian_theory_of_the_city"}
{"id": "430768", "revid": "1745361", "url": "https://it.wikipedia.org/wiki?curid=430768", "title": "Gerren Llyngesoc", "text": ""}
{"id": "430772", "revid": "1391549", "url": "https://it.wikipedia.org/wiki?curid=430772", "title": "Los Alamos", "text": "Los Alamos \u00e8 una citt\u00e0 della contea di Los Alamos nel Nuovo Messico, negli Stati Uniti. Qui \u00e8 stata costruita la prima bomba atomica al mondo, che era l'obiettivo principale del Progetto Manhattan da parte del Los Alamos National Laboratory durante la seconda guerra mondiale. La citt\u00e0 \u00e8 situata su quattro mesa dell'altopiano di Pajarito e ha una popolazione di abitanti. \u00c8 il capoluogo della contea e uno dei due centri abitati della contea designati come \"census-designated place\" (CDP); l'altro \u00e8 White Rock.\nGeografia fisica.\nSecondo lo United States Census Bureau, il CDP ha un'area totale di , tutte occupate da terre.\nSociet\u00e0.\nEvoluzione demografica.\nSecondo il censimento del 2018, la popolazione era di abitanti.\nEtnie e minoranze straniere.\nSecondo il censimento del 2010, la composizione etnica del CDP era formata dall'85,9% di bianchi, lo 0,6% di afroamericani, lo 0,8% di nativi americani, il 7,2% di asiatici, lo 0,1% di oceaniani, il 2,5% di altre etnie, e il 2,9% di due o pi\u00f9 etnie. Ispanici o latinos di qualunque etnia erano il 14,6% della popolazione."}
{"id": "430773", "revid": "1776051", "url": "https://it.wikipedia.org/wiki?curid=430773", "title": "Charrat", "text": "Charrat (toponimo francese) \u00e8 un comune svizzero di 1\u00a0734 abitanti del Canton Vallese, nel distretto di Martigny.\nStoria.\nIl comune di Charrat \u00e8 stato istituito nel 1836 per scorporo da quello di Martigny. .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nCharrat \u00e8 servito dalla stazione di Charrat-Fully, sulla ferrovia Losanna-Briga.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "430778", "revid": "31101", "url": "https://it.wikipedia.org/wiki?curid=430778", "title": "Duca Valentino", "text": ""}
{"id": "430779", "revid": "339392", "url": "https://it.wikipedia.org/wiki?curid=430779", "title": "Lyonizzazione", "text": ""}
{"id": "430780", "revid": "1776051", "url": "https://it.wikipedia.org/wiki?curid=430780", "title": "Voll\u00e8ges", "text": "Voll\u00e8ges (toponimo francese) \u00e8 un comune svizzero di 1\u00a0942 abitanti del Canton Vallese, nel distretto di Entremont.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nVoll\u00e8ges \u00e8 servito dalla stazione di Etiez, sulla ferrovia Sembrancher-Le Ch\u00e2ble.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "430781", "revid": "3104853", "url": "https://it.wikipedia.org/wiki?curid=430781", "title": "Lenzing Lyocell", "text": ""}
{"id": "430782", "revid": "6066", "url": "https://it.wikipedia.org/wiki?curid=430782", "title": "Cinese Semplificato", "text": ""}
{"id": "430783", "revid": "3104864", "url": "https://it.wikipedia.org/wiki?curid=430783", "title": "Tencel", "text": ""}
{"id": "430786", "revid": "110157", "url": "https://it.wikipedia.org/wiki?curid=430786", "title": "Bovernier", "text": "Bovernier (toponimo francese; in tedesco \"Birnier\", desueto) \u00e8 un comune svizzero di 880 abitanti del Canton Vallese, nel distretto di Martigny.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nBovernier \u00e8 servito dall'omonima stazione, sulla ferrovia Martigny-Orsi\u00e8res.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "430787", "revid": "1543377", "url": "https://it.wikipedia.org/wiki?curid=430787", "title": "Prodo", "text": "Prodo \u00e8 una frazione del comune di Orvieto (TR).\nGeografia fisica.\nIl paese si trova lungo la strada statale 79bis che collega Todi ad Orvieto, circa a 20\u00a0km di distanza da ciascuna delle due citt\u00e0. \u00c8 posizionato in zona collinare (394 ), sulla sommit\u00e0 di una forra articolata in tre burroni, due dei quali sfociano nel lago di Corbara ed uno nella valle di Orvieto. I suoi abitanti (49, secondo i dati Istat del 2001) si chiamano \"prodenzani\"; le case circondano un'ampia piazza sulla quale da l'antico castello medievale e un viale fiancheggiato da tigli, robinie e ligustri. Il suo territorio, assieme alla frazione di Colonnetta di Prodo, fa parte della zona 12 del comune di Orvieto (simile ad una circoscrizione).\nStoria.\nLa storia e il nome del paese si associano con le vicende del Castello. Esso venne acquistato in parte nel 1221 dalla famiglia orvietana dei Lupicini che lo ebbero dal conte Bovacciano di Matteo Bovacciani, il quale dovette cederne la met\u00e0, insieme ad altri possessi, non avendo pagato loro un debito di 1200 libre. In seguito a tale acquisizione i nuovi possessori, per dar maggior lustro al loro casato (probabilmente di origine plebea) mutarono il loro nome in \"Prodenzani\". Di tale famiglia fu anche membro il poeta orvietano Simone Prodenzani. Costoro possedettero il castello, in compropriet\u00e0 con i conti di Montemarte del ramo di Titignano (forse imparentati con i conti Bovacciani), fino alla met\u00e0 del '400, poi esso poco prima del 1457 pass\u00f2 all'opera del Duomo, in seguito ad un lascito testamentario di donna Francesca, nipote del detto Simone e ultima erede della stirpe. Prodo rimase poi propriet\u00e0 della detta Opera sino all'ingresso dell'Umbria nel Regno d'Italia (1861). Nel 1849 ospit\u00f2 anche Giuseppe Garibaldi mentre era inseguito dalle truppe dello Stato Pontificio.\nEconomia.\nIl relativo isolamento e la tranquillit\u00e0 della zona hanno permesso lo sviluppo di attivit\u00e0 agrituristiche. Inoltre, la presenza di uno dei pi\u00f9 bei canyon umbri attira numerosi turisti e sportivi che si vogliono cimentare nella discesa."}
{"id": "430788", "revid": "32658", "url": "https://it.wikipedia.org/wiki?curid=430788", "title": "Bizantina", "text": ""}
{"id": "430789", "revid": "228587", "url": "https://it.wikipedia.org/wiki?curid=430789", "title": "Interoperabilit\u00e0", "text": "Il termine interoperabilit\u00e0 esprime il concetto moderno, oggi sempre pi\u00f9 applicato a molteplici settori, di permettere, mediante procedure unificanti, l'interscambio e l'interazione nei campi dell'informatica, delle telecomunicazioni, dei trasporti ferroviari ed aerei e dei sistemi di sicurezza della viabilit\u00e0.\nAmbiti.\nIn informatica.\nL'interoperabilit\u00e0 \u00e8, in ambito informatico, la capacit\u00e0 di un sistema o di un prodotto informatico di cooperare e di scambiare informazioni o servizi con altri sistemi o prodotti in maniera pi\u00f9 o meno completa e priva di errori, con affidabilit\u00e0 e con ottimizzazione delle risorse.\nObiettivo dell'interoperabilit\u00e0 \u00e8 dunque facilitare l'interazione fra sistemi differenti, nonch\u00e9 lo scambio e il riutilizzo delle informazioni anche fra sistemi informativi non omogenei (sia per software che per hardware).\nIl termine \"interoperabilit\u00e0\" \u00e8 utilizzato in ambito tecnologico per indicare un elevato grado di sinergia di sistemi diversi col fine di offrire servizi o funzionalit\u00e0 nuove. \u00c8 direttamente legato alla ormai consolidata tendenza di far convergere su alcune tecnologie evolute una vasta gamma di servizi.\nQuando in tale ambito ci si riferisce a software o linguaggi di programmazione che risultano interoperabili su diverse piattaforme informatiche si usa pi\u00f9 comunemente il termine portabilit\u00e0.\nNelle telecomunicazioni.\nUn esempio nel settore delle telecomunicazioni \u00e8 dato dalle diverse modalit\u00e0 di accesso ad internet: la possibilit\u00e0 di accedere tramite la rete telefonica tradizionale utilizzando la tecnologia ADSL o tramite GPRS, WAP, UMTS con un telefono cellulare; alternative pi\u00f9 avanzate permettono di utilizzare un terminale via satellite o una rete senza fili: tutti esempi di interoperabilit\u00e0.\nQuanto ai servizi che si possono reperire sul web, l'interoperabilit\u00e0 ha due accezioni:\nNello sviluppo dei sistemi di Telecomunicazioni in situazioni emergenziali, il concetto di interoperabilit\u00e0 si \u00e8 esteso alla possibilit\u00e0 di far comunicare tutte le strutture che intervengono in determinati eventi sia in maniera automatica e sia tramite una regia che decide le regole di connessione e monitorizza tutto il traffico al fine di tutelare l'efficienza dei servizi radio. I sistemi TETRA e DMR includono nativamente tale possibilit\u00e0.\nNei trasporti.\nNel campo dei trasporti ferroviari sono state disposte a pi\u00f9 riprese \"direttive europee\" allo scopo di unificare i sistemi informatici ed informativi di bordo per garantire la sicurezza e la circolabilit\u00e0 in tutta la rete europea dei rotabili ferroviari. Sono inoltre state estese anche ai sistemi di alimentazione elettrica allo scopo di unificarne quanto possibile le caratteristiche.\nDiritto all'interoperabilit\u00e0.\nIl legislatore europeo e nazionale ha imposto l'interoperabilit\u00e0 delle reti con doppino in rame, nel senso che l'interconnessione \u00e8 imposta ai diversi gestori di telefonia e di telecomunicazioni in genere.\nLa Direttiva relativa alla tutela giuridica dei programmi per elaboratore (Direttiva 91/250/CEE del Consiglio, del 14 maggio 1991) valuta positivamente e promuove l'interoperabilit\u00e0. Ad esempio, consente la decompilazione del software (risalire dal codice oggetto al codice sorgente) al fine di conseguire l'interoperabilit\u00e0 con un prodotto software diverso."}
{"id": "430792", "revid": "116373022", "url": "https://it.wikipedia.org/wiki?curid=430792", "title": "Milvio Capovani", "text": "Biografia.\n\u00c8 stato tra i fondatori del corso di Scienze dell'Informazione presso l'Universit\u00e0 di Pisa nel 1969, e dell'Istituto di Matematica Computazionale del CNR nel 1993.\nIl suo campo di ricerca \u00e8 stato soprattutto quello della Matematica computazionale, a cui ha dato importanti contributi, soprattutto attraverso la creazione di una \"scuola pisana\" di ricercatori.\n\u00c8 stato tra gli autori, nel 1979, del primo algoritmo approssimato per la moltiplicazione di matrici asintoticamente pi\u00f9 veloce dell'algoritmo di Strassen.\n\u00c8 deceduto nel 2006 per i postumi di un incidente stradale in cui era rimasto coinvolto nel novembre 2004"}
{"id": "430793", "revid": "767487", "url": "https://it.wikipedia.org/wiki?curid=430793", "title": "Roy Patrick Kerr", "text": "\u00c8 conosciuto come lo scopritore della metrica di Kerr, una soluzione dell'equazione di campo di Einstein della teoria della relativit\u00e0 generale, che modella il campo gravitazionale al di fuori di un oggetto massivo rotante e quindi per esempio anche di un buco nero rotante.\nBiografia.\nIl talento di Kerr nella matematica fu scoperto alla scuola superiore St Andrew's College a Christchurch.\nStudia al Canterbury University College della Universit\u00e0 della Nuova Zelanda, successivamente, dal 1953 all'Universit\u00e0 di Cambridge.\nEffettua un periodo da studente post-dottorato alla Syracuse University a Syracuse (USA).\nLavora per un periodo alla United States Air Force alla Wright-Patterson Air Force Base a un progetto antigravit\u00e0 presto interrotto.\nNel 1962 si trasferisce alla University of Texas ad Austin, dove nel 1963, scopre la sua famosa soluzione di equazione di campo di Einsten.\nNel 1965, con Alfred Schild, introdusse lo spaziotempo di Kerr-Schild.\nNel 1971, Kerr ritorna alla Universit\u00e0 di Canterbury, dove rimase fino al suo pensionamento nel 1993.\nNel 2012 \u00e8 stato annunciato che Kerr sarebbe stato premiato dalla Albert Einstein Society in Svizzera con la Medaglia Albert Einstein del 2013. \u00c8 il primo neo zelandese che riceve questo prestigioso premio."}
{"id": "430794", "revid": "339392", "url": "https://it.wikipedia.org/wiki?curid=430794", "title": "Nascita dei vangeli", "text": ""}
{"id": "430796", "revid": "1776051", "url": "https://it.wikipedia.org/wiki?curid=430796", "title": "Martigny-Combe", "text": "Martigny-Combe (toponimo francese; fino al 1841 La Combe, in tedesco \"Martinach-Combe\", desueto) \u00e8 un comune svizzero di 2\u00a0305 abitanti del Canton Vallese, nel distretto di Martigny.\nStoria.\nIl comune di Martigny-Combe \u00e8 stato istituito nel 1841 per scorporo da quello di Martigny; dal suo territorio nel 1845 fu scorporata la localit\u00e0 di La B\u00e2tiaz e nel 1899 quella di Trient, divenute comuni autonomi.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (fino al 1899 con Trient):"}
{"id": "430801", "revid": "1534511", "url": "https://it.wikipedia.org/wiki?curid=430801", "title": "Alfred Schild", "text": "Figlio di genitori tedeschi, fu educato in Inghilterra.\nAllo scoppio della seconda guerra mondiale fu internato come nemico, ma gli fu poi permesso di andare in Canada. Nel 1946 completa il suo dottorato.\nTrascorre gli undici anni seguenti al Carnegie Institute of Technology, dove partecipa allo sviluppo degli orologi atomici.\nNel 1957 si trasferisce alla Universit\u00e0 del Texas ad Austin, dove inizia a condurre un gruppo di ricerca sulla relativit\u00e0 generale.\nNel 1965 con Roy Patrick Kerr svilupp\u00f2 la metrica di Kerr-Schild.\nNel 1970 introduce un'importante costruzione nota come scala di Schild.\nSchield verso la fine della sua vita fu un attivista contro la guerra del Vietnam. Mor\u00ec di infarto il 24 maggio 1977."}
{"id": "430803", "revid": "1793900", "url": "https://it.wikipedia.org/wiki?curid=430803", "title": "Carnegie Institute of Technology", "text": "Il Carnegie Institute of Technology fu fondato nel 1900 da Andrew Carnegie come \"Carnegie Technical Schools\".\nIl suo intento era che diventasse la prima scuola tecnica di Pittsburgh (Pennsylvania-USA) per i bambini dei minatori.\nNel 1967 si unisce alla Mellon Institute of Industrial Research e diventano Carnegie Mellon University, il cui nome \u00e8 usato ancora oggi."}
{"id": "430804", "revid": "767487", "url": "https://it.wikipedia.org/wiki?curid=430804", "title": "Mellon Institute of Industrial Research", "text": "Il Mellon Institute of Industrial Research fu fondato nel 1913 da Andrew W. Mellon e Richard B. Mellon.\nNel 1967 si un\u00ec al Carnegie Mellon University in Pittsburgh(Pennsylvania-USA).\nIn origine era un dipartimento di ricerca industriale dell'universit\u00e0 di Pittsburgh.\nNel 1927 fu incorporato con un centro di ricerca no-profit."}
{"id": "430805", "revid": "1480390", "url": "https://it.wikipedia.org/wiki?curid=430805", "title": "Universit\u00e0 di Syracuse", "text": "L'Universit\u00e0 di Syracuse \u00e8 un'universit\u00e0 privata statunitense situata a Syracuse, nello Stato di New York.\nDescrizione.\nL'universit\u00e0 ha sede in un \"campus\" caratterizzato dalla notevole variet\u00e0 di stile architettonico dei suoi edifici (dal Neoclassico fino a linee pi\u00f9 moderne). All'interno del \"campus\" si trovano inoltre un hotel e un campo da golf; tra gli altri immobili di pertinenza si ricorda un centro conferenze di 121.000 m\u00b2 nei Monti Adirondack.\nStoria.\nFondata ufficialmente nel 1870 durante la presidenza di Ulysses S. Grant, in realt\u00e0 l'inizio delle sue attivit\u00e0 \u00e8 datato al 1832, quando fu creato il seminario metodista Genesee Wesley. I programmi di studio dell'Universit\u00e0 di Syracuse spaziano nell'ambito degli affari pubblici, della comunicazione, della scrittura creativa, dell'architettura e dell'informazione.\nL'universit\u00e0 nell'anno accademico 2005-06 contava poco meno di 19.000 studenti iscritti.\nA Villa Rossa, in piazza Savonarola a Firenze esiste una sede distaccata della Syracuse.\nSport.\nL'Universit\u00e0 di Syracuse \u00e8 nota anche per l'attivit\u00e0 sportiva delle sue squadre; il soprannome delle sue compagini \u00e8 \"Orangemen\", spesso abbreviato in \"Orange\", e le divise sono di colore arancione con bordi bianchi e blu. L'universit\u00e0 fa parte della NCAA Division I ed \u00e8 affiliata all'Atlantic Coast Conference. Il football americano e la pallacanestro sono i due sport pi\u00f9 popolari. La squadra di basket ha vinto il campionato NCAA nel 2003, trascinata dal talento di Carmelo Anthony e dallo storico \"coach\" Jim Boheim, che allena gli Orange da pi\u00f9 di venti anni. La squadra gioca le proprie partite casalinghe al Carrier Dome dove \u00e8 seguita in media da oltre 30.000 spettatori, facendo cos\u00ec dell'Unviersit\u00e0 di Syracuse il \"college\" con pi\u00f9 pubblico dell'intero panorama NCAA."}
{"id": "430808", "revid": "365417", "url": "https://it.wikipedia.org/wiki?curid=430808", "title": "Cronologia degli enti dell'Esercito Confederato nel 1865", "text": "Esercito Confederato, Cronologia degli Enti, Anno 1865\n\"Gli Enti sono ordinati secondo il mese di prima costituzione.\"\nNOTE RELATIVE AI COMANDANTI:"}
{"id": "430809", "revid": "657815", "url": "https://it.wikipedia.org/wiki?curid=430809", "title": "Syracuse (New York)", "text": "Syracuse \u00e8 un comune (\"city\") degli Stati Uniti d'America e capoluogo della contea di Onondaga nello Stato di New York. La popolazione era di persone al censimento del 2010, il che la rende la quinta citt\u00e0 pi\u00f9 grande dello Stato. Per Syracuse passava il canale Erie che permetteva lo scambio di merci tra New York e le citt\u00e0 del nord, collegando il fiume Hudson con il lago Erie, con un sistema di chiuse. Questo ha reso Syracuse una delle citt\u00e0 pi\u00f9 importanti tra quelle dello stato di New York, sebbene la capitale rimanga Albany. Essa prende il nome dalla citt\u00e0 italiana di Siracusa in Sicilia (\"Syracuse\" in inglese).\nLa citt\u00e0 ha avuto una nuova fase espansiva all'inizio del XXI secolo, grazie all'ampliamento del centro commerciale Carousel Mall (che gi\u00e0 attira 20 milioni di visitatori ogni anno), chiamato, dopo i lavori, Destiny USA; il centro commerciale \u00e8 stato premiato nel febbraio 2012 con il certificato oro LEED, Leadership in Energy and Environmental Design, diventando il pi\u00f9 grande centro commerciale super-regionale a ricevere questa certificazione in tutti gli Stati Uniti.\nA Syracuse si svolge ogni fine estate la New York State Fair, la fiera dello stato di New York, che attrae visitatori da tutta la nazione, come anche dal vicino Canada.\nA Syracuse \u00e8 presente anche una delle migliori universit\u00e0 private degli Stati Uniti, la Syracuse University, che pu\u00f2 vantare una delle migliori squadre di NCAA della nazione, dove tra gli altri ha giocato anche il famoso Carmelo Anthony, che permise alla squadra di vincere il titolo NCAA nel 2003.\nNegli anni 40-50 aveva qui sede la franchigia dei \"Syracuse Nationals\" che vinse un titolo di pallacanestro professionistico NBA nel 1954-1955. Poi la franchigia si trasfer\u00ec a Filadelfia e cambi\u00f2 nome nell'attuale Philadelphia 76ers.\nGeografia fisica.\nSyracuse \u00e8 situata a (43.046899, -76.144423).\nSecondo lo United States Census Bureau, ha un'area totale di di cui 65 di terra e 1 di acqua. \nLa citt\u00e0 si \u00e8 sviluppata all'angolo nord-est della regione dei Finger Lakes. La citt\u00e0 ha molti quartieri che originariamente erano villaggi indipendenti, che si sono uniti alla citt\u00e0 nel corso degli anni. Sebbene la parte centrale di Syracuse sia pianeggiante, molti dei suoi quartieri si trovano su piccole colline come University Hill e Tipperary Hill. La terra a nord di Syracuse \u00e8 generalmente pianeggiante, mentre la terra a sud \u00e8 collinare.\nCirca il 27% dell'area terrestre di Syracuse \u00e8 coperta da alberi. Il Labor Day Storm del 1998 fu una tempesta che distrusse circa alberi. La copertura arborea pi\u00f9 fitta di Syracuse si trova nei due quartieri della valle, dove il 46,6% della terra \u00e8 coperta da alberi. La percentuale pi\u00f9 bassa di copertura arborea si trova nel centro densamente sviluppato, che ha solo il 4,6% di alberi. \nLa principale fonte d'acqua di Syracuse \u00e8 il lago Skaneateles, uno dei laghi pi\u00f9 puliti del paese, situato a 24 chilometri a sud-ovest della citt\u00e0. L'acqua del vicino lago Onondaga non \u00e8 potabile a causa dello scarico industriale che ha subito per molti decenni, lasciando il lago fortemente inquinato, l'acqua in entrata viene lasciata non filtrata, e viene aggiunto cloro per prevenire la crescita batterica, la maggior parte delle attivit\u00e0 ambientali per realizzare la pulizia del lago dovrebbe \u00e8 stata completata entro il 2016; la contea dovrebbe terminare i suoi lavori entro il 2018. Per i periodi di siccit\u00e0, c'\u00e8 anche una linea di backup che utilizza l'acqua del lago Ontario.\nIl torrente Onondaga, attraversa il centro cittadino, scorrendo verso. L'Onondaga Creekwalk confina con esso, collegando i quartieri di Lakefront, Inner Harbour, Franklin Square e Armory Square. Il torrente continua attraverso la valle e alla fine fino ai territori della nazione Onondaga, il torrente \u00e8 navigabile ma pu\u00f2 essere difficoltoso, la sua natura canalizzata accelera il suo flusso, in particolare in primavera, quando pu\u00f2 essere molto pericoloso. Dopo che alcuni giovani sono annegati nel torrente, alcune aree residenziali hanno recintato il torrente nei loro quartieri.\nClima.\nSyracuse ha un clima continentale umido (Dfb) ed \u00e8 nota per le sue elevate nevicate. Con una media di 2,94 metri, Syracuse riceve la neve media annuale pi\u00f9 alta di qualsiasi area metropolitana negli Stati Uniti. Syracuse di solito vince il Golden Snowball Award, tra le citt\u00e0 dello Stato. Il suo record di nevicate stagionali (dal 1 luglio al 30 giugno dell'anno successivo) \u00e8 stato finora di durante l'inverno 1992-1993, mentre il mese di calendario pi\u00f9 nevoso \u00e8 stato gennaio 2004, accumulati. Le forti nevicate sono il risultato vicinanza al vicino Lago Ontario (effetto lago), sia dalle tempeste spinte dall'Oceano Atlantico. La neve cade spesso in piccole dosi (circa 2,5\u20137,6 centimetri), quasi quotidianamente, per un periodo di diversi giorni. Occasionalmente si verificano grandi nevicate.\nLa bufera di neve del 1993 \u00e8 stata descritta come la tempesta del secolo. Circa caddero sulla citt\u00e0 entro 48 ore. La citt\u00e0 ha ricevuto pi\u00f9 neve di qualsiasi altra citt\u00e0 del paese durante questa tempesta, che ha infranto un totale di otto record locali. Una seconda nevicata notevole fu la bufera di neve del 1966, con .\nIn media, Syracuse riceve una precipitazione annuale 977 millimetri, con i mesi da luglio a settembre che sono i pi\u00f9 piovosi in termini di precipitazioni totali, mentre le precipitazioni si verificano in pi\u00f9 giorni ogni mese durante la stagione nevosa. \nLa normale temperatura media mensile varia da a gennaio a a luglio. Il massimo record di fu registrato il 9 luglio 1936, e il minimo record di si \u00e8 verificato tre volte dal 1942 al 1979. All'inizio del XXI secolo, i precedenti record di calore sono stati infranti in citt\u00e0. Ad esempio, le estati del 2005 e del 2012 sono, rispettivamente, le estati pi\u00f9 calde e quarte pi\u00f9 calde mai registrate.\nStoria.\nI missionari francesi furono i primi europei a venire in questa zona nel XVII secolo collaborando con i nativi americani. Su invito della nazione Onondaga (una delle cinque nazioni della Confederazione irochese), un gruppo di sacerdoti gesuiti, soldati e coureurs des bois, istitu\u00ec una missione, conosciuta come Sainte Marie, o Ste. Marie de Gannentaha tra gli irochesi, sulla sponda nord-orientale del lago Onondaga.\nI missionari gesuiti riferirono di sorgenti salate intorno all'estremit\u00e0 meridionale di quello che chiamavano \"Lago Salato\", oggi noto come Lago Onondaga in onore della trib\u00f9 storica. I commercianti di pellicce francesi col tempo stabilirono il commercio in tutta l'area di New York tra. Arrivarono anche i coloni e commercianti olandesi e inglesi e questi ultimi nominarono la zona, dalla loro base settentrionale ad Albany, New York. Durante la Guerra d'indipendenza americana, gli irochesi altamente decentralizzati si divisero in gruppi che sostenevano gli inglesi e due trib\u00f9 che sostenevano i ribelli patrioti.\nGli americani arrivarono nella parte centrale e occidentale di 'New York' (vecchio nome cittadino) dalle parti orientali dello stato e della Nuova Inghilterra dopo la Guerra d'indipendenza americana e si stabilirono tramite vari trattati e vendite di terre da parte delle trib\u00f9 native. La successiva designazione di questa zona da parte dello stato di New York come Riserva di Salt Springs di Onondaga ha fornito le basi per la produzione commerciale di sale, tale produzione ebbe luogo tra la fine del 700 e l'inizio del 900. La salamoia proveniente da pozzi che attingevano ai letti di alite (sale comune) si svilupp\u00f2 nel XIX secolo. Il rapido sviluppo di questa industria ha portato alla soprannome di questa zona come \"The Salt City\".\nL'insediamento originale dell\u2019attuale Syracuse era un conglomerato di diverse piccole citt\u00e0 e villaggi e non fu riconosciuto con un ufficio postale dal governo degli Stati Uniti, l'istituzione dell'ufficio postale fu ritardata perch\u00e9 l'insediamento non aveva un nome. All'inizio si voleva nominare il villaggio con il nome Corinto. Quando John Wilkinson fece domanda per un ufficio postale con quel nome nel 1820, fu negato perch\u00e9 lo stesso nome era gi\u00e0 in uso nella Contea di Saratoga, New York. Dopo aver letto una descrizione poetica di Siracusa, Wilkinson vide somiglianze con il lago e le sorgenti saline della zona, che aveva \"sale e acqua dolce mescolandosi insieme\". Il 4 febbraio 1820, Wilkinson propose il nome \"Syracuse\" a un gruppo di concittadini e divenne cos\u00ec il nome del villaggio e del nuovo ufficio postale.\nIl Geneva Medical College fondato nel 1834, ora noto come Upstate Medical University, \u00e8 una delle quattro prestigiose scuole mediche del sistema dell'Universit\u00e0 dello Stato di New York.\nNel 1861, svilupp\u00f2 il processo di ammoniaca-soda per la produzione di carbonato di sodio, (una sostanza chimica rara chiamata nitrito, per distinguerlo dal natron naturale dell'antichit\u00e0) dai pozzi di salamoia scavati nell'estremit\u00e0 meridionale della valle di Tully come fonte di cloruro di sodio e calcare, come fonte di carbonato di calcio. Il processo \u00e8 stato un miglioramento rispetto al precedente processo. Il primo impianto della Solvay Process Company negli Stati Uniti fu eretto sulla sponda sud-occidentale del lago Onondaga nel 1884. Il villaggio fu chiamato Solvay per commemorare l'inventore, Ernest Solvay. L'impianto di Syracuse Solvay \u00e8 stato sede di un grande complesso dell'industria chimica di propriet\u00e0 di Allied Signal. Mentre questo settore ha stimolato lo sviluppo e ha fornito molti posti di lavoro a Syracuse, ha lasciato il lago Onondaga il pi\u00f9 inquinato della nazione. L'industria del sale fall\u00ec dopo la Guerra civile, e al suo posto sorse una nuova industria manifatturiera. Tra la fine del 800 e l'inizio del 900, furono istituite numerose attivit\u00e0 commerciali e negozi, tra cui la Franklin Automobile Company, che produceva il primo motore raffreddato ad aria al mondo; la Century Motor Vehicle Company; la societ\u00e0 Smith Corona; e il Craftsman Workshop, il centro dell'impero dei mobili fatti a mano di Gustav Stickley. \nIl 24 marzo 1870 fu fondata l'Universit\u00e0 di Syracuse. Lo Stato di New York ha concesso alla nuova universit\u00e0 un suo statuto. L'universit\u00e0 \u00e8 stata fondata come coeducazionale. Il presidente Peck ha dichiarato alle cerimonie di apertura, \"Le condizioni di ammissione devono essere uguali a tutte le persone, non ci deve essere alcuna discriminazione accidentale qui contro la donna, il cervello e il cuore devono avere una buona possibilit\u00e0\" Syracuse ha implementato questa politica e attirato un'alta percentuale di studentesse. Nel College of Liberal Arts, il rapporto tra studentesse e studenti durante il XIX secolo era approssimativamente uniforme fatto inusuale per il periodo. Il College of Fine Arts era prevalentemente femminile e un basso numero di donne si iscrisse al College of Medicine e al College of Law.\nLa prima fiera dello Stato di New York si tenne a Syracuse nel 1841. Tra il 1842 e il 1889, la fiera si tenne tra 11 citt\u00e0 di New York prima di trovare una casa permanente a Syracuse. Da allora \u00e8 stato un evento annuale, tranne tra il 1942 e il 1947, quando i terreni furono utilizzati come base militare durante la seconda guerra mondiale.\nCome parte degli incidenti razziali verificatisi in tutto il paese durante la Red Summer, il 31 luglio 1919, vi fu una violenta rivolta tra lavoratori bianchi e neri di ghisa dell'azienda Globe Globe.\nLa seconda guerra mondiale ha stimolato una significativa espansione industriale nell'area: acciaio, elementi di fissaggio e lavorazioni personalizzate. Dopo la guerra, due delle tre grandi case automobilistiche (General Motors e Chrysler) hanno avuto importanti operazioni nell'area. Syracuse era anche sede di Carrier Corporation e Crouse-Hinds che produceva segnali stradali in citt\u00e0. General Electric, con sede a Schenectady ad est, aveva il suo principale impianto di produzione televisiva a Electronics Parkway.\nL'industria manifatturiera a Syracuse inizi\u00f2 a vacillare negli anni '70, mentre l'industria automobilistica si era ristrutturata a livello nazionale. Molte piccole imprese fallirono durante questo periodo, il che contribu\u00ec al gi\u00e0 crescente tasso di disoccupazione. Rockwell International spost\u00f2 la sua fabbrica fuori dallo stato di New York, general Electric trasfer\u00ec le sue attivit\u00e0 di produzione televisiva a Suffolk, Virginia, e successivamente offshore in Asia. La Carrier Corporation spost\u00f2 la sua sede centrale, fuori dallo stato e esternalizz\u00f2 parte della sua produzione a strutture asiatiche. Sebbene la popolazione cittadina sia diminuita dal 1950, la popolazione dell'area metropolitana di Syracuse \u00e8 rimasta abbastanza stabile, crescendo del 2,5 percento dal 1970. Mentre questo tasso di crescita \u00e8 superiore a gran parte dello Stato di New York, \u00e8 molto inferiore alla media nazionale durante quel periodo.\nSociet\u00e0.\nEvoluzione demografica.\nSecondo il censimento del 2010, c'erano persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 56,0% di bianchi, il 29,5% di afroamericani, l'8,3% di ispanici o latinos, il 5,5% di asiatici, l'1,1% di nativi americani, lo 0,03% di oceaniani, il 2,7% di altre etnie, e il 5,1% di due o pi\u00f9 etnie."}
{"id": "430812", "revid": "834", "url": "https://it.wikipedia.org/wiki?curid=430812", "title": "L'invenzione di Morel", "text": ""}
{"id": "430813", "revid": "117299359", "url": "https://it.wikipedia.org/wiki?curid=430813", "title": "Ferrari 248 F1", "text": "La Ferrari 248 F1 \u00e8 un'automobile monoposto sportiva di Formula 1, la cinquantaduesima utilizzata dalla Scuderia Ferrari, che ha gareggiato nella stagione 2006. Il progetto \u00e8 contraddistinto dalla sigla interna 657.\nPresentazione.\nContrariamente a quanto successo nelle passate stagioni, la vettura \u00e8 stata presentata il 24 gennaio 2006 presso il circuito del Mugello, di propriet\u00e0 della Ferrari e dove la scuderia italiana si ritrova spesso per delle sessioni di test nel corso della stagione. Il nome della vettura si riferisce sia alla cilindrata di 2,4 l sia alla tipologia del motore di cui \u00e8 dotata, ovvero un 8 cilindri a V.\nLivrea e sponsor.\nEsteticamente la vettura non vede cambiamenti rispetto alla F2005: il caratteristico rosso corsa continua a farla da padrone, mentre gli inserti bianchi sono dovuti agli sponsor Marlboro e Vodafone. A partire da questa stagione appare per la prima volta il logo della Martini, che occupa un piccolo spazio sul muso della vettura, mentre sparisce il logo della Olympus, presente sul muso delle vetture di Maranello dal 2003.\nSviluppo.\nLa prima versione della 248 F1 rappresenta un ibrido, in quanto riprende alcune soluzioni adottate sulla F2005 che nel corso della stagione sono state per gradi raffinate e gradualmente sostituite, alla ricerca dell'affidabilit\u00e0 pi\u00f9 alta possibile, da componenti maggiormente competitive.\nAerodinamica.\nLa nuova vettura presenta un telaio alleggerito e delle pance laterali decisamente arrotondate, sulle quali poggiano direttamente gli specchietti retrovisori. Ross Brawn e Aldo Costa, i tecnici della Ferrari che si sono occupati della progettazione della vettura, hanno inoltre rivisto completamente il fondo vettura e il profilo estrattore.\nMotore.\nIl motore 056 \u00e8 portante e montato longitudinalmente: come da regolamento, il nuovo propulsore \u00e8 un V8 2400\u00a0cm\u00b3 di cilindrata, che sostituisce i precedenti 3000\u00a0cm\u00b3 V10.\nCarriera agonistica.\nLa prima gara disputata \u00e8 il 12 marzo del 2006 in occasione del Gran Premio del Bahrain. Ha ottenuto nove vittorie nel campionato mondiale 2006 di Formula 1 totalizzando 201 punti nel campionato costruttori, 121 conquistati da Michael Schumacher e 80 da Felipe Massa, classificandosi al secondo posto alle spalle della Renault di soli 5 punti."}
{"id": "430815", "revid": "767487", "url": "https://it.wikipedia.org/wiki?curid=430815", "title": "Loreena McKennitt", "text": "\u00c8 riconosciuta come un'icona della musica celtica, per avere eseguito brani tradizionali come, tra gli altri, \"Blacksmith\" e \"She Moved Through The Fair\". Ha venduto nel corso della sua carriera pi\u00f9 di 14 milioni di copie.\nVita e carriera.\nL'infanzia e gli esordi.\nCanadese, figlia di Jack e Irene McKennitt (un commerciante di bestiame e un'infermiera, di origini irlandesi e scozzesi), Loreena McKennitt mostra gi\u00e0 da piccola talento per la musica e l'arte; in seguito studia canto (per 5 anni) e pianoforte (per 10 anni). Loreena canta presso la sua comunit\u00e0 locale ma organizza anche Festival e manifestazioni. Nel 1981 si trasferisce a Stratford, Ontario, dove ancora oggi vive. Lasciati gli studi di veterinaria, lavora per lo Stratford Festival, come compositrice, cantante e scrive musiche per diversi film canadesi. Nel 1985 autoproduce il suo primo disco, \"Elemental\", di immediato successo mondiale. Contemporaneamente fonda la sua etichetta discografica, la Quinlan Road, con la quale pubblica tutti i suoi lavori.\nIl successo.\n\u00c8 solo l'inizio di un successo via via crescente che esplode soprattutto dopo l'album \"The Mask and Mirror\" del 1994. Man mano che vengono pubblicati gli album, aumentano anche i brani originali scritti dalla McKennitt all'interno di ogni disco. Inoltre, la matrice celtica dei primi album si espande sempre pi\u00f9 verso un eclettismo musicale che abbraccia anche l'India e il Medio Oriente, cos\u00ec come la musica del medioevo e delle corti del Rinascimento italiane. I testi, scritti nel corso di numerosi viaggi attraverso l'Europa, l'Asia e il Nord Africa, sono sia canzoni popolari sia adattamenti di opere di poeti e scrittori come William Blake (gi\u00e0 dal primo album) ma anche William Shakespeare, Alfred Tennyson, William Butler Yeats, Charles Dickens, San Giovanni della Croce. Il successo e la fama la portano a diventare nel 2004 Membro dell'Ordine del Canada (massima onorificenza civile canadese) e, nel dicembre 2006, Colonnello Onorario del 435\u00ba Squadrone delle Forze Aeree Canadesi.\nLa perdita del fidanzato.\nHa subito il 19 luglio 1998 la perdita dell'amato Ronald Rees, con il quale era in procinto di sposarsi, affogato in un incidente di canottaggio sul lago Huron assieme a suo fratello, Richard Rees, e un loro amico, Greg Cook. La tragica notizia la raggiunse mentre si trovava al lavoro su \"Live in Paris and Toronto\" e la tenne lontana dalla musica per quasi nove mesi. In memoria degli scomparsi, ha fondato il \"Cook-Rees Memorial Fund For Water Search And Safety\" per il quale ha deciso di devolvere il ricavato di \"Live in Paris and Toronto\", registrato durante la tourn\u00e9e del 1998 di \"The Book of Secrets\".\nIl ritorno sulla scena.\nNel 1999 collabora all'album Tears of Stone dei The Chieftains con il brano Ye Rambling Boys of Pleasure.\nGli anni tra il 2000 e il 2005 sono anni di viaggio per Loreena, che approfondisce il suo orizzonte culturale verso le porte dell'Europa, il Medio Oriente e verso l'Asia. Da idee, spunti e sensazioni provate in questi luoghi nasce il successivo album: tra il 2005 e il 2006 la McKennitt \u00e8 di nuovo ai Real World Studios di Peter Gabriel per il nuovo lavoro, \"An Ancient Muse\", che esce il 20 novembre 2006. L'opera viene preceduta dai concerti tenuti all'Alhambra nel settembre precedente, durante i quali Loreena aveva eseguito in anteprima alcuni brani contenuti nel disco.\nNel 2007, dopo molti anni di assenza dal palco, torna in tourn\u00e9e, toccando molti paesi, tra cui l'Italia. Nell'estate 2008 prende il via la tourn\u00e9e europea composta da 28 date. Durante questa tourn\u00e9e in luglio ha ottenuto un grande successo di pubblico e una intensa partecipazione a Udine e a Brescia, le due uniche citt\u00e0 toccate dal suo Tour in Italia.\nNiema Ash.\nNell'estate del 2005 Niema Ash, dipendente della Quinlan Road, pubblica un libro dal titolo \"Travels with Loreena McKennitt - My Life as a Friend\" (\"Viaggi con Loreena McKennitt - la mia vita da amica\") nel quale racconta dettagli della vita privata dell'artista. La McKennitt, ritenendo che la Ash non avesse il diritto di divulgare informazioni personali su di lei, si rivolge al tribunale inglese, che impone tagli a numerose parti del libro. Respinti nel 2007 tutti i ricorsi della Ash, il libro \u00e8 stato ritirato dal commercio.\n\"A Midwinter Night's Dream\" e \"The Wind that Shakes the Barley\" (2008-2012).\nNella primavera 2008 Loreena McKennitt \u00e8 tornata ai Real World Studios per registrare una versione ampliata di \"A Winter Garden\". L'album, intitolato \"A Midwinter Night's Dream\", \u00e8 composto da 13 tracce (le 5 originarie pi\u00f9 8 nuove) ed \u00e8 stato pubblicato il 17 ottobre 2008.\nLa McKennitt ha inoltre partecipato con il brano \"To the Fairies they Draw Near\" alla colonna sonora del film Disney Tinker Bell (in Italiano \"Trilli\") per il mercato DVD, uscito in USA il 28 ottobre e 12 novembre 2008 in Italia (tale brano non \u00e8 per\u00f2 presenti nell'ultimo album).\nIl 7 dicembre 2008 l'artista ha partecipato alla 16\u00aa edizione del Concerto di Natale, a Verona, trasmessa sugli schermi di Rai2 la sera della vigilia di Natale.\nTra giugno e luglio 2009 ha avuto luogo una nuova tourn\u00e9e: la parte europea ha avuto per protagonista il mar Mediterraneo con esibizioni in Grecia, Italia, Turchia, Cipro, Libano e Ungheria; la parte canadese, composta da 7 date, ha visto l'artista tornare a cantare a Stratford (citt\u00e0 in cui risiede) dopo 14 anni.\nNell'ottobre dello stesso anno esce \"A Mediterranean Odyssey\" un doppio album \"commemorativo\". Il primo CD, intitolato \"From Istanbul To Athens\", contiene 10 brani registrati dal vivo durante il Mediterranean Tour di cui 5 brani non erano mai stati pubblicati dal vivo finora. Il secondo CD, intitolato \"The Olive and the Cedar\" include 11 brani registrati in studio tra il 1994 e il 2006 che hanno come tema l'area mediterranea.\nTra il novembre 2010 e il gennaio 2011 esce \"The Wind That Shakes The Barley\" il nono album in studio di Loreena McKennitt. Il disco rappresenta un ritorno alle origini, include 8 traditional di origine celtica pi\u00f9 un brano inedito strumentale che l'artista compose agli inizi della sua carriera.\nNel marzo 2012 esce \"Troubadours on the Rhine\" un nuovo progetto live che include l'intera performance tenuta il 24 marzo 2011 negli studi tedeschi di Radio SWR1. L'album include 9 brani ed \u00e8 stato registrato in occasione del tour promozionale per \"The Wind that Shakes the Barley\". In realt\u00e0 si tratta di una registrazione \"Unplugged\" con tre musicisti sul palco: Loreena McKennitt (voce, arpa, piano), Brian Hughes (chitarra e synth) e Caroline Lavelle (violoncello).\nDal 17 marzo 2012 al 24 aprile 2012, Loreena McKennitt \u00e8 stata protagonista di nuova tourn\u00e9e, Celtic Footprints Tour, che l'ha vista presente in Svizzera, Germania, Polonia, Ungheria, Inghilterra, Francia, Belgio, Paesi Bassi, Austria, Italia e Spagna.\nNell'estate 2012, dopo 2 concerti tenuti a giugno in Canada a Stratford e un concerto al Luminato Festival di Toronto, part\u00ec \"A Midsummer Night's Tour\" una nuova tourn\u00e9e europea che vide l'artista \"on the road\" dal 14 al 29 luglio 2012. Il tour si compose di 12 date e approd\u00f2 in Svizzera, Germania, Francia, Belgio, Inghilterra.\nL'album live \"Troubadours on the Rhine\" (pubblicato nel 2012) \u00e8 stato nominato nella categoria New Age nella 55\u00aa edizione dei Grammy Awards."}
{"id": "430818", "revid": "767487", "url": "https://it.wikipedia.org/wiki?curid=430818", "title": "Transgender (gruppo musicale)", "text": "I Transgender sono un gruppo rock sperimentale formatosi nel 1997 e attivo fino al 2007, formato da musicisti residenti a Imola e Bologna.\nStoria.\nL'idea iniziale nata dal chitarrista Alessandro Petrillo coinvolgendo il batterista Paolo Mongardi \u00e8 di mischiare vari generi musicali creando brani molto eterogenei e diversi l'uno dall'altro.\nI generi di riferimento sono il rock alternativo, post rock, crossover, metal, progressive, elettronica, jazz, world music. Influenze: Area, Mr. Bungle, Faith No More, Oneida, DEUS, Dead Can Dance, Radiohead, Robert Fripp, Laurie Anderson, Tortoise. Nel nucleo iniziale \u00e8 fondamentale l'apporto del bassista Federico Spinetti che porter\u00e0 nel gruppo anche la cantante Paola Valandro e il trombettista/tastierista Simone Di Fabrizio, la voce maschile \u00e8 di Marco Gini poi sostituito definitivamente da Lorenzo Esposito Fornasari (aka LEF).\nIn seguito alla vittoria del concorso Imola Rock nel 1998 il gruppo registra il primo cd omonimo che esce nel 2000 per la New LM Records di Ravenna, l'organico (6/7 elementi) \u00e8 quindi inusuale per la presenza di 2 voci (una maschile e una femminile), tromba, tastiere, chitarra, basso, batteria. Le lingue usate sono numerose: inglese, italiano, perfino greco antico. In questo periodo inizia a collaborare col gruppo anche il tastierista Silvio Palladio, poi allontanatosi per partecipare al tour dei L\u00f9napop \"...Squ\u00e9rez?\".\nDel 2001 \u00e8 la registrazione del demo \"A dream made of water\" che vede come ospite il sassofonista Gaspare De Vito. Il demo include le prime versioni di alcuni brani poi confluiti nel successivo album \"Sen Soj Trum\u00e0S\", e la cover riarrangiata del brano di Jimi Hendrix \"Crosstown Traffic\". Nel 2002 il gruppo si ridimensiona da sette a cinque elementi, rimane la sola voce maschile, Federico Spinetti lascia il gruppo per dedicarsi alla carriera universitaria in ambito di etnomusicologia e viene sostituito da Luca Cavina, il nuovo tastierista \u00e8 Davide Santandrea e il gruppo rimane senza strumenti a fiato. In questo periodo prende vita anche un progetto parallelo di ambito pi\u00f9 sperimentale, l'Etno Ambient Project, ideato dal chitarrista Alessandro Petrillo e seguito da un cd di remix realizzati da Davide Santandrea e dal bassista Eliseo Scarpa, attivo in ambito di musica elettronica, col quale Alessandro Petrillo e Paolo Mongardi collaborano nel progetto parallelo di musica improvvisata Tri Tracks.\nNel 2003 esce \u201cSen Soj Trum\u00e0S\u201d per Snowdonia/New LM Records. La voce abbandona il suo carattere di immediata intelligibilit\u00e0 e diventa strumento anch'essa, la lingua usata viene inventata dal cantante LEF il quale nel frattempo \u00e8 entrato nella Bottega di Musica e Comunicazione creata a Bologna da Giovanni Lindo Ferretti (CCCP, CSI, PGR). L'album infatti vede la partecipazione di molti ospiti tra i quali Giovanni Lindo Ferretti e Eraldo Bernocchi, con i quali LEF collabora nei progetti Attaranta e Litania (Ferretti/Sparagna) ed Ashes (Bernocchi/Mattioli/Raiz). Dal brano Mult\u00ecs viene realizzato il primo videoclip del gruppo (curato da Elisa Serravalli), e i Transgender promuovono l'album con concerti in tutta la penisola. In seguito alla vittoria nel concorso Obiettivo Bluesin il gruppo suona un breve set in apertura del festival Pistoia Blues, nella stessa giornata che vede come headliner Robert Plant. Un altro membro del gruppo per un breve periodo sar\u00e0 Pierluigi Rocca come sostegno nei live electronics.\nNel 2004 Alessandro Petrillo conosce il gruppo dei Mariposa e nasce un'amicizia e stima reciproca che porter\u00e0 a diverse collaborazioni tra i due gruppi e tra i singoli componenti. Nel 2005 i Transgender vincono il concorso bolognese Premio Iceberg, sezione canzoni, della cui giuria fa parte il noto musicologo Franco Fabbri. Nello stesso anno nasce il progetto solista del cantante LEF \"Vaga l'Am\" nel quale i Transgender collaborano tra gli altri con Giovanni Lindo Ferretti, Andrea e Gionata Costa (Quintorigo), Mara Redegheri (\u00dcstmam\u00f2), Enrico Gabrielli (Mariposa).\n\u00c8 proprio per l'etichetta fondata dai Mariposa, la Trovarobato, che esce l'ultimo cd dei Transgender nel 2006. \"Mey Ark Vu\" \u00e8 caratterizzato da una maggiore compattezza sonora, le consuete derive tra i generi sono affrontate in modo pi\u00f9 omogeneo, e la presenza degli ospiti \u00e8 ridotta al minimo. Il cd viene accolto in modo molto positivo dalla critica. I due gruppi realizzano insieme una cover del brano \"Il Signor Hood\" di Francesco De Gregori, inserita nella compilation del Mucchio Extra.\nNel 2007 il gruppo interrompe la sua attivit\u00e0 e i membri iniziano diversi altri progetti.\nRassegna stampa (selezione).\n\"Sen Soj Trum\u00e0S\":\n\"\"E allora se Babele deve essere, che Babele sia. Nelle musiche, oltre che nel parlato-cantato. Dre oucant\u00e8lva, Mult\u00ecs e Craud innanzitutto, dove rivivono le astrazioni geometriche pi\u00f9 intellettuali degli Art Bears mescolandosi a sapori jazzati, balcanici, marcette sfalsate, da teatrino delle marionette, surreali e volubili, incomprensibili eppure adocchiabili.\"(Massimo Paladino, Blow Up); \"La band romagnola va al di l\u00e0 della semplice contaminazione tra i generi: li sovrappone, li disarticola, ne fa materia creativa nuova.\"(Gianni Lucini, Liberazione), \"Difficile avvicinarsi a Sen Soj Tr\u00f9maS, ma se lo farete non lo abbandonerete pi\u00f9. Potrebbe essere pericoloso.\" (Marco DelSoldato, Kronic); \"La loro musica, per Giove, profuma veramente di pantera. Sfuggente, controllatamente instabile, improntata ad un turnover fulmineo di stili ed arrangiamenti ma con una chiara idea di gioco sottostante, cio\u00e8 canzoni con quadratura del cerchio incorporata.\" (Movimenta); \"La band romagnola torna alla carica e continua a meravigliare.\" (Aurelio Pasini, Mucchio Selvaggio).\n\"Mey Ark Vu\":\n\"Un piacere assoluto per chi non si rassegna alle banalit\u00e0 pop assortite del giorno d'oggi e alle superficiali emozioni di molte svenevoli sensazioni indie.\"\u201d (Claudio Sorge, Rumore); \"\"un pastiche di quadretti sonori curiosi e stimolanti dove la libert\u00e0 creativa trova (miracolosamente?) un suo peculiare equilibrio e un suo (indefinibile) rigore estetico.\"\u201d (Federico Guglielmi, Il Mucchio Selvaggio); \"\"Dobbiamo rendere merito al gruppo di saper esporre le proprie idee con una propriet\u00e0 ed un'originalit\u00e0 non comune, grazie ad una preparazione tecnica sicuramente superiore alla media e una notevole lucidit\u00e0 nel dosare gli ingredienti del loro crossover.\"\u201d (Massimiliano Busti, Blow Up); \u201c\"Mey Ark Vu \u00e8 tutt'altro che un album semplice...ma pone comunque i Transgender tra le (poche) buone cose nuove del nostro paese.\"\u201d (Roberto Peciola, Alias); \u201c\"..una piacevole sfida, alla quale non rinunciare.\"\u201d (Emmanuele Margiotta, Kronic);\u201c\"..una band matura, con idee ambiziose e chiare. Che i confini \u2013 l'idea stessa di confini \u2013 se li \u00e8 sbranati da un pezzo.\"\u201d (Stefano Solventi, SentireAscoltare); \u201c\"Se il rock lo tagliassero a pezzetti, i Transgender li raccoglierebbero.\"\u201d (Mattia Bradisismi Bergamini, Musicboom)"}
{"id": "430820", "revid": "599013", "url": "https://it.wikipedia.org/wiki?curid=430820", "title": "Bidente-Ronco", "text": "Il Bidente - Ronco \u00e8 un fiume che sviluppa il suo bacino idrografico nelle province di Forl\u00ec-Cesena e Ravenna, nell'Appennino tosco-romagnolo, da tre diversi rami del Bidente.\nPercorso.\nLungo il suo corso, appena giunto in pianura, il Bidente bagna il paese di Meldola; da questo punto, e pi\u00f9 precisamente all'altezza del ponte dei Veneziani, assume la denominazione di \"Ronco\".\nPrima di arrivare alla citt\u00e0 di Forl\u00ec, tra le localit\u00e0 di Selbagnone e di Magliano, attorno al suo corso si trova un'area naturale, annoverata fra i Siti di Importanza Comunitaria: i \u00abMeandri del Fiume Ronco\u00bb, estesa per 232 ettari.\nArriva poi a est di Forl\u00ec ed attraversa una frazione, ormai divenuta a tutti gli effetti un quartiere, che prende il nome dal fiume stesso, Ronco. Poi lambisce tutto il lato sud di Forl\u00ec, prima di dirigersi verso Ravenna.\nUscito da Forl\u00ec, il fiume prosegue la sua corsa completamente canalizzato e costeggiato dalla Statale Ravegnana. Giunge cos\u00ec a sud della citt\u00e0 bizantina, dove si unisce con il fiume Montone andando a formare i Fiumi Uniti.\nLa diga di Ridracoli.\nSul Bidente di Ridracoli si trova l'invaso artificiale costruito a partire dal 1982 a monte del paese di Ridracoli, nel comune di Bagno di Romagna. Completata nel 1982, la diga ad arco ha un'altezza di 103,5 metri e una larghezza di 432 metri. Crea un lago di circa 100 ettari per una capienza di 33 milioni di metri cubi d'acqua. \u00c8 al servizio dell'Acquedotto della Romagna per dissetare 48 comuni romagnoli pi\u00f9 San Marino.\nStoria.\nLa diga ripercorre un tracciato molto antico. Infatti, gi\u00e0 nel I secolo, sotto l'imperatore Traiano, fu realizzato un acquedotto che attingeva l'acqua dal Bidente e la portava fino a Ravenna. L'infrastruttura, lunga 50\u00a0km, iniziava nei pressi di Meldola.\nQuattro secoli dopo fu Teodorico a ridare vita all'acquedotto romano. Successivamente l'opera cadde in disuso a causa delle guerre e della subsidenza del terreno. Nel XII secolo le rovine dell'acquedotto romano sprofondarono nel terreno creando un'infossatura. Lo spazio, probabilmente in seguito a una rotta, fu riempito dal Bidente che assunse cos\u00ec il caratteristico andamento rettilineo nel suo tratto pianeggiante. Dopo la sua nuova inalveazione, il fiume assunse il nome di \"Aqueductus\".\nLe tranvie a vapore.\nLungo le strade che discendevano la valle furono attive, fra il 1881 e il 1930, le due linee tranviarie Forl\u00ec-Meldola e Forl\u00ec-Ravenna; esse rappresentarono all'epoca un importante volano per lo sviluppo delle zone attraversate."}
{"id": "430821", "revid": "124568399", "url": "https://it.wikipedia.org/wiki?curid=430821", "title": "International Earth Rotation and Reference Systems Service", "text": "Il Servizio Internazionale di Rotazione della Terra e Sistemi di Servizio, abbreviato IERS, \u00e8 un organismo internazionale nato nel 1987 per decisione dell'Unione astronomica internazionale e dell'International Union of Geodesy and Geophysics allo scopo di sostituirsi all'International Polar Motion Service (IPMS) e alla sezione per l'osservazione della rotazione terrestre del Bureau International de l'Heure (BIH).\nCaratteristiche.\nLo IERS \u00e8 un organismo al servizio di varie comunit\u00e0 scientifiche e svolge le sue funzioni nei campi dell'astronomia, geodesia e geofisica ed \u00e8 responsabile della realizzazione e del mantenimento di vari sistemi internazionali di riferimento:\nTra i compiti dell'IERS vi \u00e8 anche quello di decidere quando applicare il secondo intercalare al tempo universale coordinato (UTC), che \u00e8 il tempo ufficiale mondiale. Il secondo intercalare (in inglese: leap second, letteralmente \"secondo di salto\") viene aggiunto o tolto all'UTC tutti gli anni in cui la differenza tra il tempo atomico (basato sugli orologi atomici) e quello astronomico (basato sull'osservazione della rotazione terrestre) supera 0,9 secondi. Questa procedura viene effettuata senza periodicit\u00e0 il 30 giugno o il 31 dicembre e origina il cosiddetto \"minuto di 61 secondi\" nel caso in cui il secondo intercalare sia aggiuntivo; il caso contrario, finora mai verificato, darebbe un \"minuto di 59 secondi\".\nLo IERS divent\u00f2 operativo il 1\u00ba gennaio 1988 col nome di International Earth Rotation Service ed \u00e8 stato successivamente (2 aprile 2002) rinominato con l'attuale nome di International Earth Rotation and Reference Systems Service (letteralmente: \"Servizio di sistemi internazionali di rotazione e di riferimento della Terra\"). La sede centrale dell'IERS \u00e8 situata a Parigi mentre il servizio rapido di previsione EOP \u00e8 localizzato al United States Naval Observatory, Washington USA."}
{"id": "430822", "revid": "124540835", "url": "https://it.wikipedia.org/wiki?curid=430822", "title": "Luca Lucini", "text": "Biografia.\nHa iniziato a lavorare come regista di videoclip di vari cantanti italiani, tra cui Edoardo Bennato, Rudy Marra, Ligabue, Giorgia, Laura Pausini e i Pooh. Nel 2002 gira il suo primo cortometraggio \"Il sorriso di Diana\", che fa parte del film \"Sei come sei\", formato da sei cortometraggi di sei diversi registi.\nNel 2004 diventa noto grazie al suo primo lungometraggio, \"Tre metri sopra il cielo\", tratto dal romanzo omonimo di Federico Moccia. Il protagonista maschile \u00e8 interpretato da Riccardo Scamarcio, che Lucini richiama anche per la sua seconda regia, \"L'uomo perfetto\" (2005).\nNel 2008 dirige \"Amore, bugie e calcetto\" e \"Solo un padre\", nel 2009 la commedia corale \"Oggi sposi\". Nel novembre 2010 esce \"La donna della mia vita\" con Stefania Sandrelli, Luca Argentero e Alessandro Gassmann, seguito, nel 2015 da Teatro alla Scala - Il tempio delle meraviglie.\nPer il 2016 sono in uscita altre due opere da lui dirette: \"Leonardo Da Vinci - Il genio a Milano\" e \"Nemiche per la pelle\"."}
{"id": "430823", "revid": "9447", "url": "https://it.wikipedia.org/wiki?curid=430823", "title": "IERS", "text": ""}
{"id": "430826", "revid": "484362", "url": "https://it.wikipedia.org/wiki?curid=430826", "title": "Il libro dei medium", "text": "Il libro dei medium o Guida dei medium ed evocatori (\"Le livre des m\u00e9diums\" o \"Guide des m\u00e9diums et des \u00e9vocateurs\" nell'originale) \u00e8 la seconda opera fondamentale sullo spiritismo scritta dal pedagogista francese Allan Kardec, pubblicata nel 1861 in Francia. Tratta dell'aspetto sperimentale ed investigativo della dottrina dello spiritismo, presentata come un orientamento teorico-metodologico capace di spiegare un ordine di fenomeni disprezzato dalla scienza: i cosiddetti fenomeni spiritici o medianici, che sarebbero causati dall'interazione di spiriti nella realt\u00e0 fisica.\nStoria.\nLe prime ricerche fatte da Kardec erano su un fenomeno molto comune a mezzo il secolo XIX nella Europa e negli Stati Uniti: i cosiddetti \"tavoli giranti\", in cui qualche persone si sedevano intorno ad un tavolo per distrarsi con strani movimenti prodotti dal mobile, che parevano indipendenti della volont\u00e0 dei presenti (Pesoli, 1999). Nonostante il nome, c'erano spesso, secondo testimoni dell'epoca, anche fenomeni somiglianti con svariati oggetti. \nLa ricerca lo fece convincere della ipotesi spiritica come il migliore modo di spiegare questi fenomeni di comunicazioni intelligenti. Kardec si \u00e8 convinto di questa ipotesi dopo avere osservato diversi fenomeni che non erano semplici agitazioni aleatorie, spiegabili da cause naturali, ma movimenti che sembravano ricorrere a sistemi simbolici per stabilire canali di comunicazione con un interlocutore."}
{"id": "430828", "revid": "92723", "url": "https://it.wikipedia.org/wiki?curid=430828", "title": "Papa Pio X", "text": "\u00c8 ricordato soprattutto per la difesa intransigente dell'ortodossia della dottrina cattolica, concretizzatasi nella condanna e lotta al modernismo teologico (con l'enciclica \"Pascendi Dominici Gregis\" del 1907), e per la redazione del Catechismo Maggiore detto comunemente, appunto, \"di Pio X\".\nBiografia.\nLe origini e la carriera.\nGiuseppe Melchiorre Sarto nacque a Riese - comune che dal 1952 ha assunto la denominazione di \"Riese Pio X\", in provincia di Treviso - secondo di dieci figli in una famiglia modesta. Suo padre Giovanni Battista (1792-1852) era, oltre che fattore, cursore dell'amministrazione asburgica (assimilabile alle odierne funzioni di messo comunale) e sua madre, Margherita Sanson (1813-1894), una modesta sarta di campagna.. Egli si distinse da molti suoi predecessori e successori proprio per il fatto che il suo \"cursus honorum\" fu esclusivamente pastorale senza alcun impegno presso la curia o nell'attivit\u00e0 diplomatica della Santa Sede.\nRicevette la tonsura nel 1850 ed entr\u00f2 nel seminario di Padova, grazie a una borsa di studio ottenuta tramite il patriarca di Venezia Jacopo Monico, suo compaesano. Fu ordinato prete nel 1858 dal vescovo di Treviso, Giovanni Antonio Farina, e divenne cappellano della parrocchia di Tombolo. Nel 1867 fu promosso arciprete di Salzano e poi, nel 1875, canonico della cattedrale di Treviso e cancelliere vescovile, fungendo nel contempo da direttore spirituale nel seminario diocesano, esperienza della quale serber\u00e0 sempre un ottimo ricordo.\nIl 10 novembre 1884 fu nominato vescovo di Mantova; ricevette la consacrazione episcopale sei giorni dopo nella basilica di Sant'Apollinare in Roma dal cardinale Lucido Maria Parocchi. Come vescovo di Mantova partecip\u00f2 al primo Congresso catechistico nazionale tenutosi a Piacenza tra il 24 e il 26 settembre 1889 e present\u00f2 un voto a favore di\ncomune per tutta Italia poich\u00e9 riteneva che il catechismo del Bellarmino\nSuccessivamente ricopr\u00ec la carica di patriarca di Venezia. Il governo italiano rifiut\u00f2 peraltro inizialmente il proprio \"exequatur\", asserendo che la nomina del patriarca di Venezia spettava al Re e che, inoltre, Sarto era stato scelto su pressione del governo dell'Impero austro-ungarico. Giuseppe Sarto dovette quindi attendere ben 18 mesi prima di poter assumere la guida pastorale del patriarcato di Venezia. Con la nomina a patriarca egli ricevette pure la berretta cardinalizia nel concistoro del 12 giugno 1893.\nIl conclave.\nAlla morte di papa Leone XIII il candidato pi\u00f9 probabile al soglio di Pietro era considerato il segretario di Stato Rampolla. All'apertura del conclave il 1\u00ba agosto 1903, la sorpresa: il cardinale Puzyna, arcivescovo di Cracovia, comunica che l'imperatore austro-ungarico Francesco Giuseppe, usando un suo antico privilegio quale sovrano di un impero cattolico, pone il veto all'elezione del cardinale Rampolla.\nI motivi del veto sarebbero non soltanto politici, in particolare la vicinanza del Rampolla alla Francia e le sue idee pi\u00f9 aperte, ma anche personali; il Rampolla, quale segretario di Stato, avrebbe infatti cercato di influenzare Leone XIII a negare una sepoltura cristiana all'arciduca Rodolfo d'Asburgo-Lorena, figlio del sovrano, suicidatosi durante i fatti di Mayerling.\nNonostante l'indignazione di molti cardinali il conclave decise comunque di obbedire alla volont\u00e0 dell'imperatore, cos\u00ec la candidatura di Rampolla sfum\u00f2 e i suffragi si orientarono sul patriarca di Venezia, che fu eletto il 4 agosto e incoronato il 9. Prese il nome pontificale di Pio X in onore dei suoi ultimi predecessori Pio VI, Pio VII, Pio VIII e Pio IX. Scelse come motto del suo pontificato \"Instaurare omnia in Christo\" () e lo attu\u00f2 con coraggio e fermezza.\nA Roma lo seguirono le sorelle Rosa, Anna e Maria, oltre a mons. Giovanni Battista Parolin (1870-1935), figlio della sorella Teresa e unico nipote del Sommo Pontefice., che presenzi\u00f2 all'incoronazione e, gi\u00e0 arciprete della Cattedrale di Treviso il giorno stesso fu nominato Canonico Vaticano, su proposta del cardinale Merry del Val.\nLa famiglia si trasfer\u00ec in un appartamento in piazza Rusticucci.\nUna delle prime decisioni di Pio X fu proprio l'abolizione, con la costituzione apostolica \"Commissum Nobis,\" del cosiddetto \"jus exclusivae\" (o veto laicale), una forma di veto che spettava ad alcuni sovrani cattolici e grazie al quale egli era divenuto pontefice.\nIl pontificato.\nIl nuovo Papa, consapevole di non avere alcuna esperienza diplomatica n\u00e9 una vera e propria formazione universitaria, seppe scegliere dei collaboratori competenti come il giovane monsignore Rafael Merry del Val, di soli 37 anni, poliglotta e direttore della Pontificia accademia ecclesiastica, oltre che segretario del conclave del 1903, nominandolo proprio segretario personale e, poi, segretario di Stato e prefetto del Palazzo Apostolico, ancora prima di crearlo cardinale con il titolo di Santa Prassede nel concistoro del 9 novembre 1903. Sostitu\u00ec in tal modo proprio il cardinale Rampolla, sostanzialmente messo a riposo, assumendo la carica di segretario di Stato il 12 novembre 1903 e ricoprendola fino al 20 agosto 1914. Dal 1911 Merry del Val fu pure camerlengo. Stante la propria inesperienza, Pio X lasci\u00f2 a Merry del Val sostanzialmente campo libero nella conduzione della diplomazia vaticana.\nPapa Pio X visse parcamente, assistito dalle sorelle, in un appartamento fatto allestire appositamente.\nCaratteristico e storicamente importante fu l'indirizzo teologico che diede alla Chiesa cattolica durante tutto il suo pontificato, la cui linea pu\u00f2 essere definita sinteticamente come tradizionalista, in particolare per la lotta ingaggiata contro il modernismo attraverso il decreto del Sant'Uffizio, \"Lamentabili Sane Exitu\" (3 luglio 1907) e l'enciclica \"Pascendi Dominici Gregis\" (8 settembre 1907), a cui segu\u00ec l'approvazione personale del \"Sodalitium Pianum\", una rete di informazione che indagava su teologi e docenti sospettati di modernismo. Si stava infatti diffondendo all'interno del mondo cattolico e in ampi settori della stessa gerarchia ecclesiale, una sorta di rivisitazione filosofica della teologia cattolica sotto l'effetto dello scientismo di fine Ottocento. In risposta al modernismo teologico, Pio X introdusse dal 1\u00ba settembre 1910 il \"giuramento della fede\" per tutti i membri del clero.\nFu Pio X ad avviare la riforma del diritto canonico, che culminer\u00e0 nel 1917 con la promulgazione del Codice di diritto canonico, e a redigere il Catechismo che porta il suo nome (\"Catechismo di Pio X\", 1905). Anche sul piano della gestione patrimoniale fu lui a unificare i redditi dell'obolo di San Pietro e quelli del patrimonio del Vaticano. Ma, soprattutto, riform\u00f2 la Curia romana con la costituzione \"Sapienti consilio\" del 29 giugno 1908, sopprimendo vari dicasteri divenuti inutili. Raccomand\u00f2 ai paesi cattolici l'uso della pronuncia ecclesiastica latina nelle scuole. Poco prima di morire era intento a completare gli studi preparatori di un documento (poi abbandonato dai successori) relativo alle condizioni di liceit\u00e0 dell'esercizio del diritto di sciopero.\nIl nome di Pio X \u00e8 legato anche alla riforma del canto gregoriano. Con il Motu proprio \"Inter pastoralis officii sollicitudines\" (22 novembre 1903), il pontefice impose il canto gregoriano nella liturgia e forn\u00ec precise istruzioni circa l'uso della musica nelle funzioni religiose.\nPio X cre\u00f2 il primo cardinale sudamericano della storia della Chiesa. L'11 dicembre 1905 elev\u00f2 a questa dignit\u00e0 ecclesiastica il vescovo brasiliano Joaquim Arcoverde Cavalcanti.\nL'8 agosto 1910 il pontefice eman\u00f2 il decreto \"Quam singulari Christus amore\" con il quale ripristin\u00f2 l'et\u00e0 della prima comunione e della prima confessione dei bambini all'et\u00e0 dell'uso della ragione, cio\u00e8 intorno ai sette anni. Tale et\u00e0 era stata fissata dai concili Lateranense IV (1215) e Tridentino (13\u00aa Sessione, 1551-1552); successivamente era stata modificata per influsso del giansenismo.\nIl 1\u00ba novembre 1911 Pio X promulg\u00f2 il nuovo Breviario con la bolla \"Divino Afflatu\". Il Breviario romano approvato da Pio V nel 1568 venne riformato: in particolare fu ripristinando l'antico uso di recitare ogni settimana i 150 salmi, cambiando interamente la disposizione del salterio.\nAi primi del Novecento il tango, ballo sensuale importato dall'Argentina, cominciava a sottrarre spazio in Europa al valzer e alla polka. Di fronte alle interdizioni richieste dalle autorit\u00e0 ecclesiastiche parigine, si narra che Pio X desse disposizioni affinch\u00e9 una coppia di ballerini di tango gli fornisse un'idea precisa del nuovo ballo, per valutarne direttamente, di persona, gli aspetti scandalosi. Avvenuta l'esibizione riservata di danza, il sommo Pontefice avrebbe detto:\nDispose perci\u00f2 la revoca della sanzione ecclesiastica prevista per chi lo avesse praticato. L'episodio ha ispirato anche una nota poesia (\"Tango e Furlana\") di Trilussa.\nPosizioni politiche.\nVerso la fine del non expedit.\nCon l'enciclica \"Il fermo proposito\" dell'11 giugno 1905 il pontefice allenta le restrizioni del \"Non expedit\" (ossia il fermo divieto per tutti i cattolici italiani di partecipare alla vita politica) di papa Pio IX, soprattutto per arginare i consensi verso le forze socialiste. Pio X, nel testo dell'enciclica, elargisce la \"benigna concessione\" di dispensarli da tale divieto, specialmente nei \"casi particolari\" in cui essi ne riconoscano \"la stretta necessit\u00e0 pel bene delle anime e per la salvezza delle loro chiese\"; e li invita anzi a perseguire la seria attivit\u00e0 \"gi\u00e0 lodevolmente spiegata dai cattolici per prepararsi con una buona organizzazione elettorale alla vita amministrativa dei Comuni e dei Consigli provinciali\", cos\u00ec da favorire e promuovere \"quelle istituzioni che si propongono di ben disciplinare le moltitudini contro l'invadenza predominante del socialismo\".\nLa \u00abquestione francese\u00bb.\nPio X ebbe a confrontarsi con il problema della separazione tra Stato e Chiesa, che emerse in Francia con l'entrata in vigore della legge del 9 dicembre 1905, nella quale si concentravano gli intenti fondamentali della politica antireligiosa e massonica della terza Repubblica e in particolare del governo di \u00c9mile Combes. A partire dal 1880 si erano registrati in Francia una serie di provvedimenti antireligiosi tendenti alla dissoluzione delle congregazioni religiose, di espulsione dei religiosi regolari: insegnanti, personale infermieristico e cos\u00ec via.\nPio X si mostr\u00f2 assai meno conciliante verso questa politica fortemente anticlericale rispetto al proprio predecessore, nonostante la maggioranza dei vescovi francesi gli consigliasse di piegarsi alla nuova legge. La legge emanata dal governo francese segn\u00f2 il culmine di tale politica, decretando unilateralmente l'abrogazione del concordato del 1801.\nNel 1906 Pio X con l'enciclica \"Vehementer Nos\" dell'11 febbraio, l'allocuzione concistoriale \"Gravissimum\" del 21 febbraio e l'enciclica \"Gravissimo Officii Munere\" del 10 agosto, proib\u00ec ogni attivit\u00e0 collaborativa all'applicazione della nuova legge. L'ostilit\u00e0 del Pontefice alla nuova normativa francese compromise la creazione delle \"associations culturelles\", previste dalla legge del 1905, alle quali avrebbe dovuto essere trasferito il patrimonio della Chiesa. Prendendo a pretesto tale opposizione lo Stato francese incamer\u00f2 gli ingenti beni immobili ecclesiastici. La situazione sarebbe mutata soltanto nel 1923 con la creazione delle \"associations dioc\u00e9saines\".\nAnaloghe tensioni si registrarono con il Portogallo, dopo l'avvento in quel Paese, nel 1910, della repubblica guidata da gruppi di potere anticlericali massonici. Pio X rispose con l'enciclica \"Iamdudum\".\nLa neutralit\u00e0 nella guerra italo-turca.\nIn occasione della guerra italo-turca, la Santa Sede mantenne un atteggiamento neutrale, preoccupata e infastidita soprattutto dall'utilizzo della religione come giustificazione dell'impresa coloniale italiana. Mentre in Italia veniva condotta una politica anticlericale in cui la religione era esclusa dalla vita pubblica e dall'istruzione, come not\u00f2 L'Osservatore Romano, nel proclama indirizzato agli arabi di Libia il generale Carlo Caneva aveva presentato l'intervento italiano come un intervento di liberazione dei libici dalla dominazione, con cui l'Italia si ergeva a protettore dei musulmani, con numerosi richiami a Dio e la citazione di un versetto del Corano. Il proclama fu criticato duramente da \"La Civilt\u00e0 Cattolica\", secondo cui i sentimenti religiosi in bocca alle autorit\u00e0 italiane erano \u00abuna finzione e una brutta azione di politica obliqua\u00bb.\nIn particolare la posizione della Santa Sede deprec\u00f2 in modo energico l'utilizzo della religione per fini esclusivamente politici e papa Pio X non desiderava che l'impresa coloniale italiana assumesse i connotati di una guerra di religione fra musulmani e cristiani. Questa posizione neutrale e a favore della pace gett\u00f2 le basi per l'atteggiamento che la Santa Sede manterr\u00e0 in occasione dei due conflitti mondiali con Benedetto XV e Pio XII, che faranno del principio di neutralit\u00e0 della Santa Sede il cardine della politica della Santa Sede nel conflitto tra potenze belligeranti.\nLa posizione vaticana affrontava un difficile equilibrio tra le spinte dei cattolici italiani convinti dalla propaganda nazionalista e ricattati dagli anticlericali che li giudicavano refrattari agli interessi nazionali. Numerosi vescovi si espressero in modo entusiastico in occasione della benedizione dei soldati che partivano per la Libia e furono richiamati dalla Segreteria di Stato, che raccomand\u00f2 confidenzialmente atteggiamenti sobri e moderati. In difficolt\u00e0 si trov\u00f2 pure il delegato apostolico presso l'Impero ottomano, mons. Vincenzo Sardi, che doveva difendere la pericolosa posizione dei cristiani d'Oriente e dei religiosi presenti soprattutto in Terra Santa, che dovette subire schermaglie diplomatiche da parte del governo turco, fra cui la proibizione di inviare telegrammi cifrati in Vaticano.\nLa morte.\nProprio nei primi giorni della prima guerra mondiale, Pio X mor\u00ec per una cardiopatia (probabilmente di pericardite) il 20 agosto 1914 alle ore 1:15. Si dice anche che qualche tempo prima della morte abbia detto pi\u00f9 volte sconsolato: \"Verr\u00e0 il guerrone\" ossia la Grande Guerra.\nBeatificazione e canonizzazione.\nSecondo le norme del diritto canonico, il 19 maggio 1944 fu effettuata la prima ricognizione delle spoglie mortali, trascorse tre decadi dalla data di morte. Il corpo era intatto in assenza di trattamenti \"post-mortem\", quali l'imbalsamazione, secondo le volont\u00e0 espresse dal Sommo Pontefice, che aveva esplicitamente rifiutato tali pratiche, e in conformit\u00e0 alla legge e all'uso ebraico. I resti erano conservati in una teca di bronzo fusa dalla Fonderia Artistica Ferdinando Marinelli di Firenze, esposta in san Pietro. All'evento erano presenti l'allora mons. Alfredo Ottaviani e il cardinale Nicola Canali.\nNel giugno del 1951, le sue reliquie furono trasferite presso la porta prospiciente il pronao della Basilica di san Pietro ed esposte alla venerazione dei fedeli, in vista della sua proclamazione a beato.\nPio X fu beatificato il 3 giugno 1951 e canonizzato il 29 maggio 1954 durante il pontificato di Pio XII, la festa fu fissata al 3 settembre e coloro che seguono il calendario del \"Vetus Ordo Missae\" lo festeggiano dunque in tale data. Il calendario del \"Novus Ordo Missae\" la prevede il 21 agosto. La sua salma \u00e8 tumulata all'interno della Basilica di San Pietro in Vaticano. \u00c8 il patrono della Fraternit\u00e0 sacerdotale San Pio X ed \u00e8 anche compatrono secondario della citt\u00e0 di Venezia in ricordo di quegli anni trascorsi come Patriarca.\nLa prima Messa nella festa di San Pio X fu celebrata il 3 settembre 1955 a Trieste, in occasione del Congresso Nazionale della Federazione Universitaria Cattolica Italiana.\nEncicliche di Pio X.\nElenco delle encicliche di Pio X\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nConcistori per la creazione di nuovi cardinali.\nPapa Pio X durante il suo pontificato ha creato 50 cardinali nel corso di 7 distinti concistori.\nOnorificenze.\nIl papa \u00e8 sovrano degli ordini pontifici della Santa Sede mentre il Gran magistero delle singole onorificenze pu\u00f2 essere mantenuto direttamente dal pontefice o concesso a una persona di fiducia, solitamente un cardinale.\nIl suo comune natale Riese, in provincia di Treviso, dal 1952 ha assunto la denominazione di \"Riese Pio X\" in suo onore."}
{"id": "430839", "revid": "125592926", "url": "https://it.wikipedia.org/wiki?curid=430839", "title": "Bretagna", "text": "La Bretagna (in francese \"Bretagne\", in bretone \"Breizh\", in gallo \"Bert\u00e8gn\") \u00e8 una regione storica e amministrativa della Francia.\nEssa forma un vasto promontorio verso la Manica e l'Oceano Atlantico. La lingua ufficiale \u00e8 il francese, mentre le lingue regionali sono il bretone ed il gallo; il suo nome bretone, \"Breizh\", viene abbreviato abitualmente con \"BZH\".\nL'attuale regione amministrativa francese della Bretagna \u00e8 composta da 4 dipartimenti: C\u00f4tes-d'Armor/Aodo\u00f9-an-Arvor (22), Ille-et-Vilaine/Ill ha Gwilen (35), Morbihan (56), Finist\u00e8re/Penn-ar-Bed (29). Sono inclusi nella regione 15 \"\", 102 e 1270 . La Bretagna storica comprendeva anche il territorio grossomodo coincidente con l'attuale dipartimento della Loira Atlantica, che oggi fa invece parte della regione amministrativa Paesi della Loira; l'attuale capoluogo del dipartimento, Nantes, era in effetti la capitale del Ducato di Bretagna, e tuttora vi si pu\u00f2 visitare il Castello dei duchi di Bretagna. La questione del ricongiungimento del dipartimento della Loira Atlantica alla regione amministrativa bretone \u00e8 un tema piuttosto discusso in Francia. Includendo questo dipartimento, nel cui blasone \u00e8 presente l'armellino, la regione storica bretone si pu\u00f2 considerare estesa su 34.023\u00a0km\u00b2 e con 4.106.966 abitanti al Censimento del 2005.\nIl nome Bretagna deriva da quello del popolo bretone, che vi si nel VI secolo insedi\u00f2 fuggendo dalla nativa Britannia, l'attuale Gran Bretagna, e chiam\u00f2 (piccola) Britannia la penisola che avevano occupato. Per la precisione il termine deriva proprio dal termine gaelico che indicava l'insieme dei popoli di Albione, detti \u201cCruithne\u201d (nel Celtico-Q) e \"Prydyn\" (nel Celtico-P); da quest'ultimo termine deriva quello di britanni e bretoni. Si pu\u00f2 notare che alla stessa penisola i Romani avevano invece dato il nome di Armorica, che pure deriva da \"Ar-Mor\", cio\u00e8 \"Il Mare\" in celtico; il termine sopravvive nel nome del dipartimento francese attuale \"C\u00f4tes-d'Armor\". In virt\u00f9 della sua eredit\u00e0 culturale e della lingua, la Bretagna \u00e8 inclusa tra le nazioni celtiche, l'unica tra esse situata nell'Europa continentale.\nStoria.\nLa preistoria.\nUn'occupazione umana \u00e8 attestata in Bretagna sin da 700.000 anni fa- era Paleolitica - nella vallata della Visnonia/Vilaine (Saint-Malo-de-Phily), da trib\u00f9 di cacciatori-raccoglitori.\nCirca 17.000 anni fa, durante l'ultima epoca glaciale, il continente europeo (e quindi l'Armorica) e le Isole britanniche erano collegate. Il livello del mare era allora di 120 metri inferiore all'attuale e i ghiacciai arrivavano fin quasi a Londra. La glaciazione W\u00fcrm provoc\u00f2 l'invasione marittima delle grandi pianure, adesso sotto la Manica, il Mare d'Iroise o il Mare del Nord.\nAlla fine della glaciazione W\u00fcrm, il clima divent\u00f2 pi\u00f9 favorevole, favorendo la diffusione in Bretagna delle tecniche agricole, dell'allevamento, dell'arte della ceramica e della pietra lavorata (cio\u00e8 della cultura neolitica) dovuta all'acculturazione delle popolazioni locali.\nLa coltivazione dei cereali, la sedentarizzazione, favor\u00ec lo sviluppo di modelli sociali complessi, come \u00e8 testimoniato dal ritrovamento di monumenti megalitici quali l'allineamento delle 18 enormi steli a Lokmariaker (il pi\u00f9 grande menhir misurava circa 20 metri) e ai tumuli maestosi quali quelli di Barnenez, Er Vingle (Lokmariaker), Gavrinis o Menez-Mikael (Karnag). Queste costruzioni risalgono al V millennio a.C. e testimoniano la prima architettura monumentale europea. Una seconda fase megalitica fece sorgere monumenti di un'altra tipologia, come gli immensi allineamenti di menhir di Karnag (Carnac in francese), di Monteneuf, di Lagadjar (Kraon/Crozon), del villaggio con grandissime case di Plech\u00e2tel, oltre alle numerose tombe a corridoio.\nLa fine della cultura neolitica si congiunge alla nascita dell'Et\u00e0 del rame, all'incirca nel 2200 a.C. (datazione per la Bretagna, posteriore a quella dell'Italia).\nL'Armorica.\nSi form\u00f2, nella Gallia occidentale, una federazione delle trib\u00f9 Celte galle.\nI Celti bretoni individuarono nella penisola la \"marina\", detta nella loro lingua \"armor\", e le terre boschive dell'entroterra (\"argoat\").\nFu la parte occidentale della penisola ad accogliere la pi\u00f9 cospicua migrazione di popolazioni celtiche, fatto conservato nella toponimia locale: essi saranno chiamati \"Aremorici\", cio\u00e8 \"quelli che vivono davanti al mare\", e \"Armorica\" venne utilizzato, in definitiva, come nome per tutta la penisola.\nL'Armorica si estendeva dalla Loira alla Senna ed era abitata da numerosi popoli celtici i cui nomi si sono conservati nei toponimi moderni della regione e delle regioni vicine: Osismi (Ouessant), Lexovii (Lisieux), Baiocassi (Bayeux), Abrincati (Avranches), Cenomani (Le Mans), Diablinti (Jublains), Redoni (Rennes/Roazhon), Coriosoliti (Corseul), Namneti (Nantes/Naoned) e soprattutto i Veneti (Vannes/Gwened), che esercitavano un'egemonia economica e politica sulla federazione armoricana, controllando anche le relazioni marittime verso l'isola di Britannia (la Gran Bretagna di oggi). Malgrado la loro potenza e la loro valorosa flotta, i Veneti furono vinti nel 56 a.C. dalla flotta creata da Cesare con l'aiuto dei Namneti e dei Pitti.\nDa quel momento, l'Armorica entr\u00f2 a far parte del mondo romano, ma non sopravvisse come divisione amministrativa; venne invece unita alla provincia della Gallia Lugdunense. La riorganizzazione dioclezianea divise la regione tra Lugdunense II (futura Normandia) e Lugdunense III (futura Bretagna). Il nome di Armorica venne per\u00f2 di nuovo usato come ducato militare per la difesa della Manica contro le aggressioni dei pirati frisoni, sassoni e altri, dopo il breve episodio di indipendenza di un impero separato di Armorica, governato da Carausio e Alletto alla fine del III secolo.\nLa creazione della \"Britannia minor\".\nDal V al VI secolo, l'immigrazione di Angli, Sassoni e Juti (popoli germanici danesi), e poi la pressione militare anglo-sassone nell'isola di Britannia (la Gran Bretagna) provoc\u00f2 l'emigrazione massiccia della popolazione di origine celtica, soprattutto verso l'Armorica occidentale. Questa Nuova Britannia o \"Britannia Minor\" fu chiamata anche \"Letavia\", nome conservatosi in gallese. Furono cos\u00ec creati i regni bretoni continentali di \"Domnonea\" (al nord) e di \"Cornovaglia\" (a ovest), ai quali si aggiunse durante il VI secolo il regno di \"Bro\u00ebrec\" (a sud, intorno a Vannes/Gwened). Questi piccoli regni, nei primi tempi collegati con i regni britannici corrispondenti (Domnonea-Devon e Cornovaglia-Cornwall), s'imposero molto facilmente sui Franchi merovingi allora divisi e indeboliti.\nAlcuni re di Domnonea: Riwal/Riwallon, Deroch, Iona, Judwal, Juda\u00ebl, Judikael, Judoc, Winoc, Aodren.\nAlcuni re di Cornovaglia: Rivelen MeurMarziou, Gradilone il Grande, Daniel DremRud, Budic, Congar, Gradilone Plueneor.\nAlcuni re di Broerec: Waroch I, Canao I, Macliau, Waroch II, Canao II\nInvasione carolingia.\nLa situazione cambi\u00f2 con i Carolingi, che dopo aver riunificato il regno franco, si trovarono di fronte a una Bretagna divisa in tre piccoli regni (Broerec, Cornovaglia e Domnonea), dei quali si sa poco per tutto il VIII secolo. Le incursioni dei Bretoni del Broerec nel territorio rivendicato dal regno franco, particolarmente per imporsi nella regione degli antichi Veneti gallici (attuale contea di Gwened/Vannes) e per vendemmiare stagionalmente i vigneti delle contee di Vannes e di Nantes, anzich\u00e9 il desiderio di Pipino il Breve, Carlo Magno, Ludovico il Pio di regnare sull'integralit\u00e0 dell'antica Gallia e delle sue marche, spinsero Pipino e i suoi successori a ordinare spedizioni militari nel 753 (al fine di riprendere Gwened/Vannes, persa dai Franchi poco dopo), nel 786, nel 799, nell'811, nell'818 (contro il re bretone Murman/Morvan), nell'824 e nell'825 (contro il re bretone Wiomarc'h). Ma i tributi esatti non vennero mai pagati e la presa di ostaggi tra i membri delle famiglie reali bretoni non ebbe alcun effetto e, dopo la partenza dell'esercito franco, i Bretoni non si sottomisero al loro potere. Per contenerli fu creata un'organizzazione militare confinaria, chiamata \"Marca di Bretagna\". Essa controllava nei primi tempi le contee di Roazhon/Rennes, Naoned/Nantes e Gwened/Vannes. Il pi\u00f9 famoso titolare fu Orlando, morto a Roncisvalle. Malgrado questa Marca, i Bretoni invasero la contea di Gwened/Vannes e l'imperatore Ludovico il Pio decise allora di nominare un missus dominicus d'origine bretone, Nomino\u00eb, cosa eccezionale per la tradizione amministrativa franca, nella speranza di essere infine ben accolto e riconosciuto dai Bretoni.\nRe bretoni:\nIl regno unificato di Bretagna.\nL'imperatore franco Ludovico il Pio fece di un principe bretone - Nomino\u00eb - vissuto alla corte imperiale come ostaggio di guerra durante la sua infanzia, il suo conte di Gwened/Vannes e il proprio \"missus dominicus\" per le Marche di Bretagna. Dopo la morte di Ludovico, al quale era rimasto fedele, il conte Nomino\u00eb ebbe da scegliere fra il nuovo imperatore, Lotario I e il suo fratello Carlo il Calvo, re della parte occidentale dell'impero franco che confinava con la Bretagna. Carlo il Calvo nomin\u00f2 suoi uomini per la contea di Naoned/Nantes, precedentemente amministrata da una dinastia alleata ai Bretoni. Nomino\u00eb, diventato duca dei Bretoni, si rese allora indipendente dall'impero franco, vincendo a Ballon nell'845. Nell'849, per ottenere un'alta investitura ecclesiastica e, di conseguenza, segretari religiosi, Nomino\u00eb cacci\u00f2 i vescovi franchi di Bretagna per sostituirli con prelati bretoni. Nomino\u00eb mor\u00ec nell'851, dopo aver portato la guerra in pieno territorio franco, a Vend\u00f4me. I suoi successori (Erispo\u00eb, Salomone, Alano il Grande) furono riconosciuti re dall'imperatore Carlo il Calvo, duramente sconfitto per tre volte dall'esercito bretone. La vittoria dei Bretoni sull'esercito franco a Jengland-Besle (22-23 agosto 851) provoc\u00f2 la fuga di Carlo il Calvo, la cessione delle contee di Rennes/Roazhon e di Nantes/Naoned, e la concessione del titolo reale al duca Erispo\u00eb. A marzo 863, Carlo concesse al nuovo capo bretone Salomone (\"Salaun\" in lingua bretone) le terre probabilmente comprese tra i fiumi di Mayenne e di Sarthe. Nell'866, Carlo concesse anche il titolo reale a Salomone e nell'867, fu costretto ancora a lasciare ai Bretoni la penisola del Cotentino (contea di Coutances). Conobbe allora il regno bretone il suo pi\u00f9 ampio sviluppo territoriale.\nIl regno di Bretagna cadde per\u00f2 poco dopo a causa della rivalit\u00e0 dei successori di Erispo\u00eb e di Salomone, che, indeboliti dalle loro guerre fratricide, non furono capaci di organizzare la difesa del regno contro la minaccia vichinga. Sotto i colpi degli invasori normanni nell'anno 913, gli ultimi principi reali dovettero partire in esilio in Gran Bretagna, nei regni di Devon-Cornovaglia (brittonico) e di Wessex (anglo-sassone).\nRe e principi:\n937-1166: le prime dinastie ducali.\nNel 937, Alano Barbastorta, nipote del re Alano il Grande, sbarc\u00f2 con il suo piccolo esercito in Bretagna per vincere i Normanni, ma non pot\u00e9 recuperare la dignit\u00e0 reale: oramai il titolo regio era perduto, sostituito da quello \"ducale\". Inoltre la Bretagna era indebolita dalla divisione degli eredi delle dinastie reali anteriori: il conte di Cornovaglia, e soprattutto il conte di Nantes/Naoned e il conte di Rennes/Roazhon. Incapaci di imporsi ai loro competitori, essi s'alleavano a principi stranieri.\nLa Bretagna fu perci\u00f2 sottomessa alle influenze e alle invasioni dei conti d'Angi\u00f2 e dei duchi di Normandia. I figli di Alano Barbastorta non potranno imporsi al conte di Rennes/Roazhon, Conan lo Storto (discendente del re Erispo\u00eb) che sar\u00e0 riconosciuto duca. La dinastia dei conti di Rennes/Roazhon cadde alla fine del 1100 a causa delle rivalit\u00e0 interne (Ho\u00ebl III, Eon II di Porho\u00ebt, Conan IV) e dell'aggressione di Enrico II Plantageneto, che regnava su tutti i paesi ai confini della Bretagna (Angi\u00f2, Normandia, Inghilterra, Aquitania e Poitou).\nInoltre la nobilt\u00e0 bretone era indebolita dalla divisione feudale delle proprie terre: contea di Cornovaglia, di Nantes/Naoned, di Porho\u00ebt, di Penthi\u00e8vre/Penteur; viscontea di Leon, di Poher, di Rohan, baronie e signorie di Foug\u00e8res/Felger, Dinan, Dol, Ch\u00e2teaulin/Kastellin, Pont, Tonquedec/Tonkedeg, Rieux/Reoz, Rochefort, Clisson/Klison, Ch\u00e2teaubriant/Kastell-Briant, Vitr\u00e9/Gwitreg, Co\u00ebtmen/Koatmen, Kaer, Malestroit/Malastred.\nDuchi della dinastia di Nantes/Naoned: Alano II Barbastorta (937-952), Drogon (952-958), Ho\u00ebl I (958-979), Guerech (979-988).\nDuchi della dinastia di Rennes/Roazhon: Conan I lo Storto (958/988-992), Goffredo I (992-1008), Alano III (1008-1040), Eudo I di Penthievre (1040-1056), Conan II (1040-1066).\nDuchi della dinastia di Cornovaglia/Kernev: Hawise &amp; Ho\u00ebl II di Cornovaglia (1066-1084), Alano IV Fergent (1084-1112), Conan III il Grosso (1112-1148), Ho\u00ebl III (1148), Berta (1148-1156) &amp; Eudo II di Porho\u00ebt (1148-1156), Conan IV il Piccolo (1156-1171), Costanza (1171-1201).\n1166-1341: i Plantageneti e i Capetingi di Dreux.\nEnrico II Plantageneto costrinse il duca Conan IV a trasferirsi in Inghilterra (dove possedeva l'\"onore di Richmond\") e fece sposare il proprio figlio Goffredo Plantageneto con Costanza di Bretagna-Penthi\u00e8vre, figlia ed erede di Conan; Enrico II, per\u00f2, non consent\u00ec mai alla coppia di regnare davvero. Malgrado la resistenza bretone e numerose rivolte, la potenza di Enrico II e del figlio Riccardo Cuor di Leone mantenne la Bretagna nell'orbita plantageneta. L'assassino del duca Arturo I da parte di suo zio, il re usurpatore Giovanni senza Terra e la sconfitta delle truppe di Giovanni da parte di quelle del re di Francia Filippo Augusto nel 1204 sono all'origine del cambiamento dinastico del ducato. Filippo Augusto aveva dato alla duchessa vedova Costanza uno suo suddito per marito: Guy de Thouars. La loro figlia Alice (Aelis), sorellastra di Arturo I, venne riconosciuta duchessa (sua sorellastra primogenita Azenor rimase in prigione fino alla morte, in Inghilterra) dall'assemblea dei baroni bretoni e promessa in sposa a uno di loro, il giovane Enrico, figlio del conte Alano di Penthi\u00e8vre. Ma Filippo Augusto impose il suo candidato e cugino Pierre Mauclerc (= Malclerico) di Dreux nel 1213. I duchi plantageneti e capetingi introdussero in Bretagna un'amministrazione evoluta ed efficiente. Unirono anche al demanio ducale numerose citt\u00e0 e terre feudali (Brest, Dinan, Penthi\u00e8vre.)\nDuchi: Costanza (1171-1201) &amp; Goffredo II (1181-1186), Artu I (1201-1203), Gui de Thouars (1203-1213), Aelis (1203-1221) &amp; Enrico di Penthievre (1209-1212) &amp; Pietro Malclerico (1213-1237), Giovanni I il Rosso (1221-1286), Giovanni II (1286-1305), Artu II (1305-1312), Giovanni III (1312-1341).\n1341-1364: la Guerra di Successione.\nNel 1341, la morte del duca Giovanni III provoc\u00f2 la guerra di successione bretone tra i pretendenti Giovanni di Montfort e Giovanna di Penthi\u00e8vre (sposata al nipote del re di Francia Carlo di Blois). Naturalmente i francesi appoggiarono Blois, e Montfort trover\u00e0 aiuto dagli Inglesi, felici di spostare in Bretagna la guerra dei cent'anni che la tregua imposta dal Papa vietava di proseguire direttamente tra di loro. La morte di Montfort e la cattura di Blois faranno delle loro mogli, le duchesse Giovanna \"la Fiamma\" di Fiandra e Giovanna di Penthi\u00e8vre, le due comandanti militari e a loro si riferisce l'altro nome di questa guerra: Guerra delle due Giovanne.\nNel 1364, il giovane figlio di Giovanni di Montfort, anche lui di nome Giovanni, vinse e uccise Carlo di Blois a Auray/An Alre. Il trattato di Gu\u00e9rande/Gwenrann previde allora che la corona ducale andasse a Giovanni IV \"Il Conquistatore\" e ai suoi successori maschi. Se non ve ne fossero stati, la corona sarebbe tornata alla famiglia di Penthi\u00e8vre. Questa disposizione sar\u00e0 all'origine di numerose contestazioni da parte dei conti di Penthi\u00e8vre e dei loro alleati francesi.\nDuchi della famiglia di Montfort: Giovanni di Montfort (1341-1345), Giovanni IV il Conquistatore (1345-1399)\nDuchi della famiglia di Penthi\u00e8vre: Giovanna la Zoppa di Penthi\u00e8vre/Penteur (1341-1364) &amp; Carlo di Blois (1341-1364)\n1364-1514: la dinastia di Montfort.\nGiovanni IV (talora chiamato Giovanni V), arrivato sul trono con l'aiuto degli inglesi e contro i francesi, espresse una politica diffidente nei confronti dei re di Francia, ai quali i duchi rifiutarono sempre di rendere l'omaggio feudale. Con i suoi successori, form\u00f2 gli strumenti di governo di uno Stato moderno: una moneta solida, le unit\u00e0 di misura unificate, una cancelleria, una corte dei conti, un parlamento sovrano, detentore del potere giudiziario, un'universit\u00e0, una diplomazia indipendente (con propria araldica e sigilli diplomatici). Gli storici, i giudici e i diplomatici bretoni del XV secolo ricordavano in ogni occasione le origini regali dei duchi di Bretagna, la preesistenza dei Bretoni rispetto ai Franchi nel territorio gallico e quindi il fatto che la Bretagna, non essendo una divisione del reame franco, non poteva essere concepita come feudo franco. Ottennero dal Papa una chiesa nazionale e un cimitero a Roma (Sant'Ivo dei Bretoni), come gi\u00e0 i Francesi prima di loro.\nNella prima parte del XIV secolo, il duca Giovanni V il Saggio mantenne i suoi stati in una prudente neutralit\u00e0 rispetto a Inghilterra e Francia. L'economia bretone si svilupp\u00f2 allora fortemente. La posizione geografica particolare della Bretagna, al centro di tutte le linee marittime e con forti legami commerciali con il nord e il sud, ne fecero la prima potenza marittima atlantica. Le navi che allora frequentavano i porti inglesi, fiamminghi e danesi erano in grande maggioranza bretoni e trasportavano il vino francese, il sale e le tele bretoni, le spezie spagnole, cabotando lungo le coste europee nord-occidentali.\nDuchi: Giovanni IV il Conquistatore (1345/1364-1399), Giovanni V il Saggio (1399-1442), Francesco I (1442-1450), Pietro II (1450-1457), Arturo di Richemont (1457-1458), Francesco II (1458-1488), Anna (1488-1514).\n1487-1491: le guerre franco-bretoni.\nNel XV secolo, le condizioni geopolitiche cambiarono. Scomparvero dal territorio francese tutti i possibili alleati dei bretoni: gli inglesi nel 1450-1452 con la fine della guerra dei cent'anni, Carlo di Valois, Duca di Berry e di Guienna (fratello di re Luigi XI), il ricchissimo duca di Borgogna, gli Stati di Angi\u00f2-Provenza e Lorena.\nIl regno di Francia si era quasi del tutto unificato e si trovava ad essere uno Stato ricco, moderno, potente e imperialista. Venne il momento per Luigi XI, e poi per suo figlio Carlo VIII, di vendicarsi del duca Francesco II di Bretagna, che aveva partecipato a tutte le guerre anti-francesi del tempo e sostenuto tutti i nemici del re. Per darsi un motivo d'intervento, Luigi compr\u00f2 i diritti (contestabili) al ducato dell'ultima erede della famiglia decaduta di Penthi\u00e8vre e fece entrare nella sua clientela, assegnando grosse pensioni, quasi tutti i capi dell'alta aristocrazia bretone: visconte di Rohan, maresciallo di Rieux, conte di Laval-Vitr\u00e9, principe di Orange, Francesca di Dinan e altri (tutti membri della famiglia regnante e alcuni anche del consiglio ducale).\nUna prima campagna nel 1487 segn\u00f2 un iniziale successo francese, vanificato per\u00f2 dalla perdita di tutte le posizioni conquistate poco dopo. Tuttavia, nel 1488 i francesi del maresciallo de la Tr\u00e9mo\u00eflle vinsero un esercito composto da bretoni, spagnoli, inglesi e tedeschi nella battaglia decisiva di Saint-Aubin-du-Cormier. Il duca Francesco II mor\u00ec due mesi dopo, lasciando il trono ducale a una bambina di dodici anni, la duchessa Anna, che dovette sopportare l'occupazione nemica di varie citt\u00e0.\nNel 1490, dopo vari piani falliti di alleanze con potenze straniere (tranne il fidanzamento con il piccolo Edoardo V d'Inghilterra), Anna spos\u00f2 per procura l'arciduca e re dei Romani Massimiliano d'Austria, futuro imperatore. Venne subito assediata a Rennes/Roazhon dal suo genere il re di Francia Carlo VIII che pretendeva di essere il legittimo duca di Bretagna.\nDopo aver atteso invano per mesi l'arrivo delle truppe promesse da Massimiliano, Anna fu costretta ad arrendersi per concludere il matrimonio con il vincitore Carlo VIII nel 1491 a Langeais, ma prima che il suo primo matrimonio fosse annullato dal papa.\n1491-1532: unione della Bretagna e della Francia.\nNel 1498 Carlo VIII mor\u00ec senza eredi nel castello di Amboise. La vedova Anna, di nuovo sovrana indipendente, decise allora di rispettare le disposizioni del contratto di matrimonio del 1491 che prevedevano, in questo caso, che Anna dovesse rimanere vedova o sposare soltanto l'erede di Francia se fosse stato disponibile. Egli era il suo vecchio alleato Luigi d'Orleans che era stato il principale ministro di suo padre, il duca Francesco II ed uno dei suoi fidanzati. Questo duca d'Orleans era anche il nuovo re di Francia Luigi XII, e il loro matrimonio ebbe pi\u00f9 fortuna dei primi, tanto che Anna ebbe due figlie, Claudia, futura duchessa e regina, e Renata, futura duchessa di Ferrara. Alla morte di Anna nel 1514, la figlia Claudia fu riconosciuta duchessa, ma il re la fece sposare, malgrado il parere contrario di Anna (che l'aveva fidanzata con il duca di Lussemburgo, futuro imperatore Carlo V e nipotino del suo primo marito Massimiliano d'Austria), con il futuro re Francesco I. Dopo la morte di Claudia nel 1524, il figlio primogenito Francesco III \"regn\u00f2\" sotto l'amministrazione del padre, il re Francesco I, che decise l'unione personale di Francia e Bretagna. A Vannes/Gwened, ottenne dai deputati bretoni la richiesta dell'unione nel 1532 e poco dopo, la \"concesse\" con il suo editto di Nantes/Naoned. Senza questa unione, l'eredit\u00e0 di Bretagna sarebbe forse passata nel 1589 all'infanta Isabella di Spagna, nel 1633 a Vittorio Amedeo I di Savoia e ai suoi eredi, nel 1840 ai principi di Austria-Este e nel 1919 ai principi reali di Baviera.\nGli ultimi duchi di Bretagna furono i figli della duchessa-regina Claudia e del re Francesco I di Francia.\nDuchi della famiglia capetingia di Valois: Claudia (1514-1524), Francesco III (1524-1536), Enrico (1536-1547) ulteriormente re Enrico II di Francia. Enrico spos\u00f2 Caterina de' Medici che fu l'ultima duchessa di Bretagna prima di regnare in Francia.\n1532-1789: la Bretagna provincia francese.\nLa potenza del regno di Francia imped\u00ec qualsiasi tentativo di indipendenza, ma quando tale potenza risult\u00f2 indebolita dalle guerre di religione, due pretendenti al ducato provarono a impadronirsi della Bretagna nel 1590: il duca di Mercoeur (governatore di Bretagna e marito della contessa di Penthi\u00e8vre, discendente della duchessa Giovanna la Zoppa) e il re di Spagna Filippo II per conto di sua figlia Isabella, essa erede dei duchi di Bretagna per i Valois. Tutti e due pensavano di restaurare il ducato di Bretagna a loro vantaggio, approfittando della caduta della dinastia di Valois e dell'arrivo al trono di Francia di un borbone protestante e senza legami con la stirpe ducale bretone. Le vittorie militari e diplomatiche di questo nuovo re di Francia Enrico IV misero fine a queste pretese e nel 1598 si arrese al duca di Mercoeur.\nLa Bretagna conobbe in questo periodo uno sviluppo economico importantissimo e, se perse il primato marittimo a favore degli olandesi, divent\u00f2 la prima produttrice mondiale di tele di lino e di canapa, materia questa fondamentale per le vele. Una gestione molto attenta del profitto della vendita di queste \"tele d'olona\" permise alla parte occidentale della provincia di far fiorire i famosi calvari bretoni e i complessi parrocchiali ammirati ancora oggi dai turisti.\nMa le guerre militari ed economiche di Luigi XIV contro l'Inghilterra e i Paesi Bassi fecero perdere ai produttori bretoni i loro pi\u00f9 importanti mercati. La crisi economica, le aggressioni militari dovute alle guerre francesi, la volont\u00e0 di sottomettere la Bretagna al sistema amministrativo in vigore nelle altre province francesi e soprattutto la pressione fiscale reale provocarono una ribellione generale nel 1675, che fu chiamata rivolta dei berretti rossi o \"rivolta della carta bollata\". La repressione condotta dalle truppe reali sottratte dal fronte olandese fu durissima e rimase impressa per secoli nella coscienza dei Bretoni. Vinta, occupata militarmente, sottomessa a un regime severo, la Bretagna si trov\u00f2 in una crisi economica aggravata dalle guerre contro le potenze marittime e infine una miseria che si prolung\u00f2 fino agli anni sessanta e settanta del XX secolo.\n1790-1956: la Bretagna divisa in dipartimenti francesi.\nNell'agosto 1789, alcuni dei pi\u00f9 radicali tra i deputati rivoluzionari bretoni proclamarono la fine dei privilegi anche nella loro regione. Scomparve cos\u00ec anche il nome di Bretagna e tutte le sue strutture amministrative originali (Stati di Bretagna, Parlamento, Corte dei conti). Venne invece suddivisa, nel 1790, in cinque dipartimenti:\nLa Bretagna era amministrata dai prefetti nominati dal governo francese e non aveva pi\u00f9 nessun rappresentante locale, tranne i deputati dell'Assemblea nazionale francese. L'assenza di una politica di sviluppo economico, industriale e commerciale, di strade e infrastrutture (oltre che militare) crearono le condizioni per un depauperamento del paese e della sua popolazione. Le regioni fedeli alla monarchia, la Bretagna e la Vandea, non esitarono a prendere le armi contro la Repubblica. La miseria raggiunse il suo massimo alla fine del XIX secolo e all'inizio del XX. Milioni di bretoni emigrarono verso le altre regioni di Francia e verso l'America del Sud e del Nord fino al 1965 circa, mentre si sviluppava su vasta scala la mendicit\u00e0 e la prostituzione, soprattutto nelle citt\u00e0 di guarnigione e a Parigi. Nacque allora, nella cultura popolare francese, lo stereotipo della domestica tonta che storpia il francese e quello del bretone testardo. L'arretratezza delle infrastrutture bretoni era cos\u00ec evidente che francesi e inglesi andavano a visitare la regione come fosse paese medievale esotico. Il pittore Gauguin, alla ricerca di un certo primitivismo, scelse di viverci nel 1886 - a Pont-Aven - preceduto dal pittore statunitense Robert Wylie nel 1864 e da tanti altri.\n1956-oggi: la Bretagna divisa tra due regioni amministrative.\nFin dalla creazione delle regioni amministrative francesi, nel 1941 (regioni di Vichy), 1955/1956, 1972 e 1982, solo i primi quattro dipartimenti costituirono la Bretagna amministrativa, mentre la Loira Atlantica era inclusa nei Paesi della Loira. Questa divisione, decisa senza la consultazione della popolazione, fu contestata e lo \u00e8 ancora adesso dalla maggior parte dei Bretoni. . Il Consiglio regionale della Bretagna e il Consiglio generale del dipartimento Loira-Atlantica hanno votato due volte la loro riunificazione, bloccata per\u00f2 dal Consiglio di Stato francese. Attualmente, malgrado una evidente particolarit\u00e0 culturale, linguistica, storica ed etnografica, un desiderio molto diffuso nella popolazione bretone \u00e8 il riconoscimento della qualit\u00e0 di minoranza etno-linguistica da parte dell'Unione Europea, la Bretagna non ha alcuno statuto d'autonomia nel seno della Repubblica Francese (da sempre molto centralista), che nega il riconoscimento di minoranza etno-linguistica al popolo bretone. Se il presidente Georges Pompidou os\u00f2 dichiarare \"in una repubblica francese confrontata al mondo, non c'\u00e8 posto per la lingua bretone\", il suo successore Val\u00e9ry Giscard d'Estaing offr\u00ec alla Bretagna il privilegio di comporre una rappresentazione culturale nel seno del Consiglio culturale bretone e dell'Istituto culturale bretone. Fran\u00e7ois Mitterrand e Jacques Chirac invece, limitarono la loro azione verso la Bretagna a grandi promesse durante le campagne elettorali presidenziali. La riunificazione della Bretagna per\u00f2 non \u00e8 pi\u00f9 un tab\u00f9 a Parigi e il presidente Nicolas Sarkozy ne ha parlato pubblicamente nel novembre 2008. Nonostante la riforma territoriale entrata in vigore nel 2015, il dipartimento della Loira Atlantica continua ad essera separata dalla Bretagna.\nEconomia.\nPoverissima e sotto-attrezzata, gravemente danneggiata dai bombardamenti di Saint-Malo, Brest, Lorient, Saint-Nazaire, Nantes e Rennes durante l'ultima guerra, terra di emigrazione dalla fine dell'Ottocento sino al 1970, la Bretagna ha conosciuto in questi ultimi 40 anni uno sviluppo strutturale, economico ed industriale nominato \"miracolo\". \u00c8 ormai la prima regione agricola francese (allevamento di suini, bovini e polli, produzione di primizie, latte, burro), la prima regione per la pesca, ma anche la costruzione navale militare e civile (piroscafi). \u00c8 anche una grande regione industriale, turistica e commerciale. In particolare, fu un bretone a fondare l'azienda di grande distribuzione E.Leclerc, e in seguito uno degli associati, sempre bretone, si distacc\u00f2 e fond\u00f2 Intermarch\u00e9.\nGeografia fisica.\nTerritorio.\nIl capoluogo della regione amministrativa \u00e8 attualmente Rennes/Roazhon. Le citt\u00e0 principali della regione, oltre a Rennes/Roazhon, sono Brest, Lorient/An Oriant, Quimper/Kemper, Saint-Brieuc/S.Brieg. Nantes/Naoned e Saint-Nazaire/S. Nazer fanno adesso parte di un'altra regione amministrativa, la Loira. Alcuni sono anche capoluoghi dei quattro dipartimenti: Finist\u00e8re (Quimper), C\u00f4tes-d'Armor (Saint-Brieuc), Morbihan (Vannes) e Ille-et-Vilaine (Rennes). Un cantone della Ille-et-Vilaine \u00e8 Saint-Malo.\nLa popolazione \u00e8 di circa 3 milioni di abitanti (detti \"bretoni\") per la regione amministrativa, di circa 4,1 milioni di abitanti per la regione storica. Il territorio della regione confina con quello della Bassa Normandia a nord-est e dei Paesi della Loira a sud-est. Le coste meridionali e occidentali sono bagnate dall'Oceano Atlantico, quelle settentrionali dal Canale della Manica, quelle occidentali dal \"Mare d'Iroise\", infatti parte dall'Oceano intorno alle isole di Sein/Enez Sun e Ouessant/Enez Eusa.\nLa Bretagna si divide tradizionalmente tra la costa, detta \"Armor\", tradizionalmente pi\u00f9 ricca e popolata, e le terre, dette \"Argoat\", pi\u00f9 isolate. In bretone la parola armor significa \"il mare\", e argoat \"la foresta, la terra, la campagna\".\nSi divide anche tra est e ovest secondo la cosiddetta \"frontiera linguistica\": ad ovest, in Bassa-Bretagna si parlava storicamente bretone fino alla fine dell'Ottocento (ed ancora oggi la maggior parte dei praticanti della lingua bretone si trovano ad ovest della penisola) mentre in bretagna orientale, la Alta-Bretagna, si parlava storicamente gallo o francese, come a Nantes o a Rennes.\nI pi\u00f9 alti monti di Bretagna culminano a 302\u00a0m (Menez Bre), 330\u00a0m (M\u00e9nez-Hom/Menez-C'homm), 380\u00a0m (Menez Mikael) 384\u00a0m (Tuchen Kador, Roc'h Trevezel).\nClima.\nIl clima della Bretagna \u00e8 influenzato in maniera molto consistente dall'Oceano Atlantico, con le sue correnti (Corrente del Golfo in primis), i venti occidentali e le veloci perturbazioni in arrivo dal continente artico e nordamericano; tutto questo determina una gran quantit\u00e0 di precipitazioni (soprattutto sull'estremit\u00e0 occidentale) e temperature miti durante tutto l'arco dell'anno, nonostante l'elevata latitudine.\nConfrontando Brest (clima atlantico) con Strasburgo (clima continentale) poste alla stessa latitudine si pu\u00f2 notare un'escursione termica molto pi\u00f9 accentuata nella seconda localit\u00e0 (1,5 gradi di media a gennaio e 24 gradi di media a luglio contro i 6,6 e 16,6 di Brest).\nMedie mensili di Brest, la citt\u00e0 pi\u00f9 interessante dal punto di vista climatico\n\u00c8 proprio la Corrente del Golfo che favorisce il clima oceanico, mite e mutevole che caratterizza la Bretagna, cos\u00ec che l'inverno non \u00e8 mai troppo rigido e la primavera \u00e8 precoce. Il sole \u00e8 presente mediamente pi\u00f9 di 2.000 ore l'anno da Lorient a Pornic, grazie all'influsso dell'alta pressione delle Azzorre.\nInoltre, nel Morbihan, si dice che nel Golfo il tempo \u00e8 sempre bello e non \u00e8 raro che si senta dire al capitano della vedetta che collega all'arcipelago delle Gl\u00e9nan di portare la crema solare anche se l'orizzonte \u00e8 tenebroso a B\u00e9nodet: le maree e le brezze marine creano, infatti, dei microclimi attivi che d'estate raggiungono isole e penisole.\nAspetti linguistici.\nLa Bretagna \u00e8 composta storicamente da due aree linguistiche: la Bretagna inferiore (\"Basse-Bretagne\" o \"Breizh Izel\") ad ovest, anche chiamata \"Bretagna tonante\" per il rumore che fa la lingua bretone secondo i Francesi (Finist\u00e8re, parte ovest del Morbihan, parte ovest delle C\u00f4tes-d'Armor e l'estremit\u00e0 ovest della Loira Atlantica) dove si parla la lingua bretone, apparentata al gallese e al cornico, e la Bretagna superiore (Haute-Bretagne o \"Breizh Uhel\") all'est (Ille-et-Vilaine, Loira Atlantica, parte est del Morbihan e parte est delle C\u00f4tes-d'Armor) dove si parla una lingua neolatina, del gruppo d'o\u00efl (lingua d'o\u00efl) chiamata \"gallo\".\nCome molte lingue regionali in Francia, e dopo una severissima politica anti-bretone dello Stato francese, l'uso del bretone \u00e8 diminuito moltissimo a vantaggio del francese, soprattutto durante il XX secolo. Fin dalla seconda met\u00e0 dell'Ottocento il francese aveva comunque superato il bretone, allora lingua principale della Bretagna occidentale, per numero di parlanti. Il bretone tuttavia si \u00e8 \"risvegliato\" negli anni 1970, grazie anche all'istituzione di scuole bilingui, e i difensori del gallo cominciarono a farsi sentire negli anni 1990. Attualmente ci sono circa 200\u00a0000 persone che parlano la lingua bretone.\nPaesaggi, monumenti e luoghi d'interesse.\nSiti naturali.\nIl paesaggio bretone cambia ad ogni momento, alternando forza e fragilit\u00e0 e offrendo scorci suggestivi. Lungo la costa, le scogliere selvagge a picco sul mare cedono il passo alle curve arrotondate delle dune. Quando la landa si inclina verso valle, si possono ammirare scarpate caratterizzate dal \"bocage\", tipico paesaggio rurale che connota la Francia del nord.\nCosta e isole.\nLa costa bretone \u00e8 la pi\u00f9 lunga della Francia: si estende su pi\u00f9 di 2\u00a0000 chilometri. Battuta dai venti, frastagliata da baie, isole, punte e \"aber\" (nome bretone per i fiordi) la costa bretone offre una grande variet\u00e0 di paesaggi e certi siti unici. Ovunque ci si trovi imperdibile \u00e8 il fenomeno delle maree, tra le pi\u00f9 forti d'Europa (12 metri fino a 13 nella baia del Mont Saint-Michel): ogni sei ore un mare pieno con l'alta marea diviene, con la bassa marea, una superficie lunare costellata di rocce, pozzanghere, ruscelli e alghe.\nSulla costa nord, uno dei siti pi\u00f9 famosi e pi\u00f9 visitati \u00e8 il capo Fr\u00e9hel, una lunga punta rocciosa che chiude la baia di Saint-Brieuc ad est e che si avanza nel mare con delle scogliere a picco che raggiungono quasi i cento metri. Ad estremo ovest della Bretagna, la penisola di Crozon \u00e8 un altro pezzo di terra quasi interamente circondato dal mare. Con le sue scogliere (quelle del cap de la Ch\u00e8vre sono le pi\u00f9 famose, raggiungendo i cento metri in certi punti), le sue numerose punte e i suoi paesaggi di landa preservati fa ormai parte di un parco naturale.\nImpressionanti formazioni granitiche caratterizzano una gran parte della costa bretone: lungo la costa nord, nelle C\u00f4tes-d'Armor, si trova la cosiddetta \"C\u00f4te de granit rose\" (costa di granito rosa) che si estende su pi\u00f9 di cinquanta chilometri dalla baia di Paimpol fino a Tr\u00e9beurden. Spettacolari massi di granito rosa dalle forme geometriche dovute all'erosione si ritrovano in gran numero nell'arcipelago di Br\u00e9hat, sui siti di Plougrescant, Tr\u00e9gastel, Tr\u00e9beurden e, soprattutto, Ploumanac'h. In questa zona, sono numerose le secche anch'esse di granito rosa che, spesso coperte dalla marea, rendono la navigazione pericolosa ma offrono una bellissima variet\u00e0 di paesaggi. Di fronte a questa costa, si trova inoltre la riserva naturale delle Sept-\u00celes, arcipelago disabitato che accoglie colonie di uccelli marini che fanno di essa una delle pi\u00f9 grandi riserve ornitologiche d'Europa.\nUn'altra caratteristica della costa bretone sono le sue numerose isole, abitate o no, che offrono spesso una natura preservata e mostrano ancor di pi\u00f9 che sul continente il volto oceanico della regione. La pi\u00f9 grande delle isole bretoni \u00e8 Belle \u00cele, al sud, famosa per la sua \"c\u00f4te sauvage\" (costa selvaggia), che offre due siti d'interesse maggiore: les \"aiguilles de Port-Coton\", lunghi \u00abditi\u00bb rocciosi di pi\u00f9 di trenta metri che s'innalzano solitari a poca distanza dalla costa e che furono dipinti da Monet, e la \"pointe des Poulains\", punta estrema dell'isola ad ovest, con il suo piccolo faro spesso battuto dalle tempeste. Vicino a Belle \u00cele, si trovano le due isolette di Houat et Ho\u00ebdic, abitate da pescatori. L'isola di Groix, sempre nella stessa zona, \u00e8 famosa per le sue spiagge. Sempre lungo la costa sud, al largo di Concarneau, si trova l'arcipelago dei Gl\u00e9nan, disabitato se non per la sede della pi\u00f9 famosa scuola velistica francese (appunto chiamata scuola dei Gl\u00e9nan). Questo insieme di isolette basse quasi prive di alberi, di banchi di sabbia e di secche ricoperte dalle maree \u00e8 famoso per le sue spiagge di sabbia bianca e le sue acque cristalline e rappresenta un'importante meta turistica d'estate per lo yachting.\nLa costa ovest del Finist\u00e8re, la pi\u00f9 selvaggia della Bretagna con quella nord, si affaccia sul mare d'Iroise, mare noto per la flora e la fauna unica, i venti fortissimi, le isole e le tante secche coperte dalle alte maree. Questa zona considerata molto ricca per la sua biodiversit\u00e0 fa parte della rete di riserve della biosfera dal 1988. Dal 2007 \u00e8 diventata il primo parco naturale esclusivamente marittimo della Francia.\nLe isole del Finist\u00e8re, che costituiscono l'estremo ovest del territorio francese, sono sicuramente le pi\u00f9 selvagge della Bretagna ma anche le pi\u00f9 pericolose per la navigazione. Di fronte alla pointe du Raz, altra lunga ed alta punta rocciosa famosa per il panorama che offre, la piattissima \u00eele de Sein, senza alberi per causa del vento, \u00e8 reputata per le correnti fortissime e i numerosi fari che indicano i pericoli ai navigatori: il faro di Ar-Men, costruito in pieno mare su una secca sempre coperta dall'acqua \u00e8 il faro francese pi\u00f9 famoso, soggetto di vari libri e film. L'isola di Ouessant \u00e8 la pi\u00f9 occidentale di tutte le terre bretoni ed offre bei paesaggi selvaggi, numerosi fari tra cui quello che possiede il raggio luminoso pi\u00f9 potente d'Europa, il Faro di Cr\u00e9ac'h, che ospita anche il museo del servizio dei fari francesi (\"Mus\u00e9e des phares et balises\"). Altri celebri fari del mare d'Iroise sono la Jument, K\u00e9r\u00e9on e Pierres noires.\nAl punto pi\u00f9 settentrionale della Bretagna, nelle C\u00f4tes-d'Armor, si trova l'arcipelago di Br\u00e9hat, che fa parte della costa di granito rosa. Reputata una delle pi\u00f9 belle di Bretagna, l'isola di Br\u00e9hat, formata in realt\u00e0 da due isole collegate tra loro da un piccolo ponte, presenta due visi distinti: mentre l'isola nord, rocciosa e battuta dai venti, offre un paesaggio di lande e baie selvagge tipicamente nord-atlantico, l'isola sud \u00e8 nota per il suo microclima molto dolce dovuto alla Corrente del Golfo. Ci\u00f2 gli conferisce un accento mediterraneo, con la sua ricca vegetazione dove si trovano anche palme e mimosa, i suoi dolci rilievi e le numerose insenature. Storicamente abitata da pirati e contrabbandieri, Br\u00e9hat \u00e8 diventata alla fine dell'Ottocento una popolare destinazione di vacanze per famiglie notabili e borghesi che vi fecero costruire belle ville a forma di manieri o castelli neogotici con ampi giardini. I suoi paesaggi e quelli del vicino estuario del fiume Trieux hanno ispirato pittori moderni della fine dell'Ottocento e inizio Novecento come Paul S\u00e9rusier, Paul Signac e Marc Chagall. Intorno a Br\u00e9hat si trovano numerose isole secondarie, secche di granito rosa e banchi di sabbia percorsi da canali.\nUn'altra isola del nord della Bretagna che gode di un microclima particolare \u00e8 l'\u00eele de Batz, che approfittando di questo fatto \u00e8 il territorio francese che fornisce i primi legumi dell'anno. Alla fine dell'Ottocento, Georges Delaselle, un eccentrico magnate francese, decise di crearci un giardino esotico dove sarebbero state rappresentate le specie emblematiche di tutti i continenti del mondo. Dopo anni di lavoro, \u00e8 oggi possibile visitare questo giardino che in piena Bretagna del nord racchiude piante venute dall'Australia, l'Africa, la California o il Cile come cactus e palme.\nAd est dell'\u00eele de Batz, si apre la baia di Morlaix che offre bei paesaggi granitici, numerose isolette e una delle pi\u00f9 importanti costruzioni megalitiche della Bretagna: il cairn di Barnenez. Un altro luogo interessante della baia \u00e8 il \"fort du Taureau\", fortezza interamente circondata dal mare ad alta marea, che fu costruita per proteggere Morlaix dall'ingegnere del re Luigi XIV, Vauban, che fortific\u00f2 numerosi siti delle coste bretoni.\nPer quanto riguarda le spiagge, il sito di Erdeven nel Morbihan \u00e8 famoso per le sue dune di sabbia bianca. Gli sparti pungenti ospitano cardi blu e vilucchi. Se la costa bretone \u00e8 in gran parte rocciosa, certe zone per\u00f2 sono caratterizzate da lunghe spiagge di sabbia, come la costa della baia d'Audierne nel Finist\u00e8re o quella della baia di Saint-Brieuc nelle C\u00f4tes-d'Armor. Sempre nel C\u00f4tes-d'Armor, vicino all'arcipelago di Br\u00e9hat, si trova una formazione sabbiosa unica in Europa: il \"sillon du Talbert\", lunga banda sabbiosa che si estende perpendicolarmente alla costa per pi\u00f9 di quattro chilometri, avanzando nell'oceano.\nA nord-ovest, si trova la cosiddetta costa degli Aber (costa dei fiordi), una costa bassa e rocciosa, con numerose baie, secche, isolotti di landa e estuari di fiumi (i famosi Aber). Su una di quelle isolette, al largo di Plouguerneau, s'innalza il faro dell'\u00cele Vierge, che con i suoi 82 metri di altezza \u00e8 il faro di pietra pi\u00f9 elevato al mondo.\nLa Bretagna del sud possiede un mare interno, chiamato il golfo del Morbihan e che ha dato il nome del \"d\u00e9partement\" nel quale si trova. \u00c8 collegato al mare da un unico e stretto passaggio ed \u00e8 famoso per il gran numero di isole e isolotti che s'incontrano su tutta la sua superficie. Le due pi\u00f9 grandi isole abitate sono l'\u00eele aux Moines e l'\u00eele d'Arz. Il golfo costituisce una meta turistica ambita d'estate e certe isole sono propriet\u00e0 private. Al sud-ovest del golfo, di fronte \u00e0 Belle \u00cele, inizia la penisola di Quiberon, che si avanza per 15 chilometri nell'oceano: presenta anch'essa una costa selvaggia (\"c\u00f4te sauvage\") preservata dall'occupazione umana, con un susseguirsi di scogliere, baiette e spiagge.\nL'entroterra.\nL'entroterra (\"argoat\" in bretone) \u00e8 storicamente meno popolato della costa che \u00e8 sempre stata la prima fonte di ricchezza della regione. Piuttosto pianeggiante, \u00e8 caratterizzato dalle attivit\u00e0 agricole, soprattutto l'allevamento. Le foreste sono varie ma la pi\u00f9 famosa e la pi\u00f9 grande \u00e8 la foresta di Paimpont, pi\u00f9 nota come foresta di Broc\u00e9liande: \u00e8 uno dei luoghi leggendari del ciclo bretone.\nSi dice che la Dama del lago vi imprigion\u00f2 mago Merlino, e ancora oggi vari siti come il \"Val sans retour\" (valle senza ritorno da dove, secondo la leggende, non si poteva mai uscire) svelano i misteri dell'antica leggenda.\nUn altro paesaggio bretone di grande fascino e mistero \u00e8 quello della landa, con le sue creste rocciose che si ergono tra gli ori e le rose del tappeto di vegetazione e dove si muovono donnole e falchi gheppi.\nSe le lande dei Monts d'Arr\u00e9e o del litorale sono di origine naturale, quelle di Lanvaux e Paimpont traggono origine dal lavoro dei contadini.\nUn altro luogo delle leggende bretoni \u00e8 il sito di Huelgoat, presso i monts d'Arr\u00e9e, con la sua densa foresta famosa per gli enormi massi che ostacolano il corso del fiume \"Rivi\u00e8re d'Argent\" (fiume d'argento) e che hanno dato nascita a varie leggende.\nLe uniche formazioni montuose della Bretagna si trovano ad ovest, nel Finist\u00e8re: si tratta dei Monts d'Arr\u00e9e, caratterizzati da affioramenti di roccia granitica e da paesaggi di landa et delle Montagnes noires (Montagne Nere) pi\u00f9 a sud.\nNel dipartimento della Loire-Atlantique si trovano invece le paludi saline di Gu\u00e9rande, grande distesa di bacini comunicanti con il mare, piramidi di sale e paesaggi di lande. Il grosso sale di Gu\u00e9rande (\"gros sel de Gu\u00e9rande\"), coltivato dall'antichit\u00e0, \u00e8 tra i pi\u00f9 reputati di Francia e viene raccolto ogni anno da giugno a settembre in 7\u00a0000 occhielli.\nFlora e fauna.\nGrazie alla variet\u00e0 dei paesaggi, al passaggio di rotte migratorie e alla dolcezza dei microclimi, la Bretagna presenta una straordinaria ricchezza di flora e di fauna. Ginestre e ginestroni fioriscono ad ogni angolo e con i loro fiori gialli spiccano nel fucsia della brughiera. Altro emblema della regione \u00e8 l'ortensia, ma si possono ammirare anche rare specie protette come il narciso di Gl\u00e9nan, la drosera dei Monts d'Arr\u00e9e, l'eringio marino o il cardo blu con fiori stellati. Altre specie si insinuano tra il granito, spruzzato dalla schiuma delle onde: licheni, armerie, spergularie dai fiori rosa, cavoli selvaggi dai fiori gialli.\nI gabbiani, in tutte le loro variet\u00e0, sorvolano gli scogli e dominano il cielo: il gabbiano tridattilo con le sue ali dalla punta nera, il grande gabbiano marino, il gabbiano argentato; \u00e8 possibile scorgere anche l'imponente sula o il cormorano upupa.\nNel mare d'Iroise \u00e8 possibile avvistare delfini che seguono danzando le onde, mentre la foca grigia risiede alle Sept-\u00eeles o a Mol\u00e8ne. La battigia, lasciata scoperta dalla bassa marea, regala ai pescatori vongole, pervinche, gamberetti e piccoli granchi.\nMa vero e proprio simbolo della Bretagna \u00e8 l'ermellino, le cui code sono rappresentate persino sulla bandiera; nonostante sia spesso raffigurato come bianco, nella realt\u00e0 del clima regionale, l'ermellino non lascia quasi mai il suo mantello bruno. Il pennello di peli neri della coda lo distingue dalla donnola, anche presente in questi luoghi.\nPatrimonio architettonico.\nIl patrimonio monumentale della Bretagna \u00e8 molto importante ed essa \u00e8 una delle regioni francesi che vanta il maggior numero di monumenti protetti dallo Stato in quanto monumenti storici (\"monuments historiques\"), con pi\u00f9 di tre mila monumenti storici vincolati. La regione \u00e8 nota per i suoi numerosi monumenti megalitici, i suoi manieri fortificati, l'architettura particolare delle sue chiese, dei calvari e delle cappelle rurali e per le sue cittadine dall'impianto medievale spesso ben conservato.\nSiti megalitici.\nLa Bretagna possiede il pi\u00f9 gran numero di monumenti megalitici di Francia e forse d'Europa, con varie centinaia di siti. Costruiti con pietre monolitiche dalle dimensioni spesso impressionanti ne esistono vari tipi: i menhir - dal bretone \"men\" (pietra) e \"hir\" (lungo), i dolmen - dal bretone \"dol\" (tavola) e da \"men\" (pietra), e i cairn. Questi furono eretti durante il Neolitico, ben prima dell'arrivo dei Celti.\nIl sito pi\u00f9 famoso \u00e8 quello degli Allineamenti di Carnac nel Morbihan, tra il golfo omonimo e la penisola di Quiberon: migliaia di menhir sono stati eretti in varie file, spesso lunghe pi\u00f9 chilometri. Vi si trovano anche dolmen e sepolture isolate. Non lontano da l\u00ec, a Locmariaquer, si trova il Grande mehnir spezzato di Er Grah: si tratta del pi\u00f9 grande mai eretto dall'uomo, misurando 18,5\u00a0m quando era ancora in piedi. Oggi \u00e8 spezzato in tre pezzi. Sempre a Locmariaquer si trova il dolmen della \u00abtable des Marchands\u00bb (tavola dei Marchand), un cairn lungo undici metri con una camera funeraria ricoperta da una sola pietra lunga sette metri per quattro di largo per un peso di circa 65 tonnellate. Altro sito archeologico di grande importanza, lungo la costa nord, \u00e8 il cairn di Barnenez, grande tumulo di pietra costruito tra il 4500 e il 3900 avanti Cristo. \u00c8 il pi\u00f9 grande di Bretagna con una lunghezza di 75 metri per una larghezza di 28 metri. Molto bene conservato, all'interno contiene undici camere funerarie. Sull'isola di Gavrinis, nel Morbihan, si trova un cairn scoperto nel 1832 e risalente al Neolitico (3500 a.C.). Il tumulo \u00e8 composto in parte da una galleria formata da 29 pietre, che recano incisioni raffiguranti vari elementi simbolici.\nA nord, nelle C\u00f4tes-d'Armor, si trova invece il Menhir di Saint-Uzec, alto otto metri, che presenta la peculiarit\u00e0 di essere stato trasformato - tramite alcune sculture fatte intorno al 1674 tra cui una croce - in un monumento cristiano (segnatamente in un calvario), secondo quella che era un'usanza dei primi Celti cristianizzati. Infine, nell'Ille-et-Vilaine si trova il dolmen della Roche-aux-F\u00e9es (la Roccia delle Fate), uno dei pi\u00f9 grandi e meglio conservati di Francia: si tratta di una sala coperta lunga 19,5 metri. Il suo nome deriva da una leggenda che sostiene che le pietre che costituiscono il dolmen siano state collocate da alcune fate nella loro posizione attuale.\nEdifici religiosi.\nUn'altra caratteristica del patrimonio architettonico regionale che partecipa all'aspetto particolare della Bretagna \u00e8 la presenza su tutto il territorio di un gran numero di cappelle medievali o seicentesche, di calvari, di fontane rupestre e di manieri fortificati, per la pi\u00f9 parte costruiti nel durissimo granito, la pietra bretone per eccellenza.\nLe chiese bretoni hanno nel corso del tempo sviluppato un vocabolario architettonico proprio che le distingue dalle chiese delle altre regioni francesi. Ci\u00f2 vale per\u00f2 soprattutto per le chiese parrocchiali e le cappelle, mentre cattedrali e abbazie riprendono forme pi\u00f9 classiche.\nLe cattedrali bretoni sono al numero di nove e datano tutte del Medioevo tranne quella di Rennes che \u00e8 una costruzione barocca. La loro tipologia generale \u00e8 tipica del gotico francese: due torri simmetriche inquadrano la facciata mentre l'accento \u00e8 messo sulla verticalit\u00e0. Le peculiarit\u00e0 regionali sono l'uso del granito, un'apparenza pi\u00f9 massiccia in confronto alle cattedrali del dominio reale francese e influenze delle varianti angioine, normanne ed inglesi del gotico. La cattedrale di Tr\u00e9guier, in maggior parte gotica, presenta ancora un lato ed una torre romanica nonch\u00e9 un elegante chiostro gotico. Vi si trova la sepoltura di sant'Ivo, patrono della Bretagna ed \u00e8 met\u00e0 ogni anno di un importante pellegrinaggio. La massiccia cattedrale di Dol-de-Bretagne \u00e8 una delle pi\u00f9 antiche di Bretagna, storicamente metropoli delle diocesi bretoni, e possiede anch'essa degli elementi romanici. La cattedrale di Quimper si distingue per le due alte e sfilate torri incoronate da guglie che inquadrano la facciata e che furono terminate soltanto nell'Ottocento. La cattedrale di Nantes, anch'essa di stile gotico, \u00e8 famosa per essere la necropoli dei duchi di Bretagna e al suo interno s'incontrano varie tombe tra le quali quella rinascimentale dell'ultimo duca, Francesco II, opera di Michel Colombe e capolavoro della scultura francese. Le cattedrali di Saint-Brieuc, Saint-Malo e Vannes sono gotiche come quella di Saint-Pol-de-L\u00e9on che si distingue per la sua eleganza e l'omogeneit\u00e0 del suo stile.\nTra le abbazie pi\u00f9 famose si trova quella di Beauport, presso Paimpol nelle C\u00f4tes-d'Armor, che offre bellissime rovine gotiche circondate da lande in vicinanza immediata del mare: queste seppero toccare la sensibilit\u00e0 romantica dello scrittore Prosper M\u00e9rim\u00e9e che le incluse nella sua lista dei primi monumenti storici francesi nel 1840. L'abbazia di Daoulas nel Finist\u00e8re \u00e8 invece uno dei rari complessi monastici in maggior parte romanico della Bretagna cos\u00ec com'\u00e8 l'Abbazia di Saint-Gildas de Rhuys nel Morbihan. L'abbazia Saint-Sauveur di Redon, gotica in maggior parte, presenta ancora un campanile romanico che conta tra i pi\u00f9 belli dell'ovest della Francia. Uno dei siti pi\u00f9 emblematici della Bretagna \u00e8 invece costituito dalle rovine dell'Abbazia Saint-Mathieu de Fine-Terre con il caratteristico faro che s'innalza in mezzo ai ruderi: \u00e8 eretta sulle scogliere della punta Saint-Mathieu che dominano l'oceano, in uno dei punti pi\u00f9 occidentali della Bretagna. Infine, va menzionata l'abbazia di Sainte-Croix di Quimperl\u00e9, che \u00e8 l'unica chiesa bretone con quella di Lanleff a riprendere la forma rotonda della Basilica del Santo Sepolcro di Gerusalemme.\nI cosiddetti \"enclos paroissiaux\" (\u201crecinti parrocchiali\u201d) rappresentano una peculiarit\u00e0 dell'architettura e dell'arte cristiana della Bretagna, che si riscontra soprattutto a ovest della regione, nel Finist\u00e8re e nelle zone occidentali del Morbihan e delle C\u00f4tes-d'Armor: si tratta di complessi parrocchiali recintati, frutto dell'opera di vari artisti realizzati in granito (specie in kersantite o \"pierre de kersanton\", un granito scuro) tra il XVI e il XVIII secolo attorno ad un cimitero e costituiti solitamente, oltre che dal recinto e dallo stesso cimitero, da un arco trionfale, da una chiesa, da una cappella funeraria, da un ossario e da un calvario.\nPrendono il nome dall\"'enclos\", ovvero dal recinto in pietra che circonda il complesso e che serviva per separare lo spazio sacro dall'esterno, vale a dire lo spazio profano.\nComplessi religiosi di questo tipo sono molto numerosi in Bretagna: ne esistono una settantina soltanto nella Bassa Bretagna. Tra i complessi parrocchiali bretoni pi\u00f9 famosi, figurano quello di Guimiliau, quello di Lampaul-Guimiliau e quello di Saint-Th\u00e9gonnec nel Finist\u00e8re settentrionale, quello di Pleyben nel Finist\u00e8re meridionale e quello di Gu\u00e9henno, nel Morbihan. Di quello di Plougastel-Daoulas, rimane soltanto il monumentale calvario.\nLe chiese parrocchiali, molte delle quali sono in stile gotico, presentano spesso delle specificit\u00e0 locali secondo la zona in cui ci si trova: per esempio intorno al Tr\u00e9gor, nel nord ovest della Bretagna, s'incontra lo stile Beaumanoir, sviluppato tra Quattrocento e Cinquecento da una dinastia di architetti da cui prende il nome. Una delle caratteristiche di questo stile che ebbe un grande successo \u00e8 la forma particolare del campanile, sempre rettangolare, sostenuto da contrafforti, con una torretta rotonda affiancata che contiene la scala e corononato da un terrazzo con balcone decorato, sormontato da una galleria e da una guglia anch'essi decorati nello stile fiammeggiante del tardo-gotico.\nLe chiese medievali e rinascimentali bretone pi\u00f9 preservate possiedono spesso una vetrata principale chiamata \"ma\u00eetresse-vitre\" invece del rosone che si trova nelle chiese di altre regioni francesi. Questa vetrata \u00e8 generalmente la pi\u00f9 grande e la pi\u00f9 lavorata della chiesa, spesso decorata con scene della vita di Cristo e gli stemmi delle famiglie che finanziarono la sua realizzazione. Esempi rinascimentali si trovano nella regione di Rennes a Champeaux, Les Iffs, La Baussaine, Saint-Gondran.\nAl livello regionale, il gusto per esuberanti altari lignei di stile barocco si diffonde in tutta la Bretagna tra Seicento e Settecento e testimonia della vivacit\u00e0 dell'artigianato bretone e delle sue dinastie di scultori.\nAltra caratteristica dell'architettura religiosa bretone \u00e8 il numero abbastanza importante di chiese che possiedono tuttora il loro \"jub\u00e9\": si tratta di una struttura architettonica, simile all'iconostasi per aspetto e funzione, che all'interno della chiesa separava il coro, riservato ai presbiteri, dalla navata riservata ai fedeli. Questo elemento architettonico era una caratteristica della maggior parte delle chiese francesi medievali (che si diffuse anche in Fiandra, in Inghilterra ed altre aree dell'Europa settentrionale) ma dopo il concilio di Trento cominciarono ad essere progressivamente smontati, fino al XIX secolo. Oggi ne rimangono pochissimi e la Bretagna \u00e8 la regione che ne conta il pi\u00f9 gran numero in tutta Europa. La maggior parte dei jub\u00e9 sopravvissuti sono del Quattrocento e del Cinquecento, realizzati in stile gotico fiammeggiante, spesso in legno dipinto ma esistono anche esempi in pietra. I \"jub\u00e9\" pi\u00f9 famosi sono quello della cappella Saint-Fiacre del Faou\u00ebt, quello della basilica Notre-Dame del Folgo\u00ebt e quello della chiesa Saint-Yves di La Roche-Maurice.\nInfine, vanno menzionate le numerose cappelle rurali che s'incontrano in tutta la regione, costruite tra la fine del Medioevo e il Settecento, assumendo per lo pi\u00f9 un'architettura semplice di gusto gotico o classico secondo le epoche anche se esistono degli esempi pi\u00f9 elaborati che sono spesso edifici voluti da famiglie aristocratiche. Tanti anche sono i calvari isolati, molto pi\u00f9 semplici di quelli delle chiese, che s'incontrano spesso agli incroci delle strade di campagna e che furono eretti dalle popolazioni locali fino alla fine dell'Ottocento.\nCastelli, forti e manieri.\nMolti sono i castelli medievali, di ogni tipo e dimensioni anche se la maggior parte sono semplici manieri fortificati con una o due torri ed elementi decorativi gotici. I monumenti pi\u00f9 importanti sono i castelli ducali, spesso di grande superficie e ancora ben conservati per la pi\u00f9 parte: il castello dei duchi di Bretagna a Nantes era la sede del potere ducale e il suo aspetto gotico-rinascimentale gli fu conferito dall'ultima duchessa, Anna di Bretagna. Il castello ducale di Dinan si distingue con il suo enorme mastio merlato mentre uno degli edifici meglio conservati \u00e8 il castello di Suscinio, nel Morbihan, costruito in mezzo alla campagna e non lontano dal mare per fungere da residenza da caccia per i duchi. Il castello di Brest si erge al di sopra del fiume Penfeld e della rada di Brest ed ospita oggi il museo nazionale della marina. Anche l'imponente Castello di Saint-Malo \u00e8 costruito sopra al mare per proteggere la citt\u00e0 fortificata dai nemici proveniente da terra o da mare. Il suo aspetto gli fu conferito alla fine del Medioevo dai duchi di Bretagna. Il castello ducale di Pontivy, al centro della Bretagna, \u00e8 interessante in quanto costituisce uno dei primi prototipi di castello medievale concepito per resistere all'artiglieria: adotta una forma massiccia e bassa, con delle mura molte spesse per poter resistere ai cannoni.\nAltri castelli che meritano attenzione sono quelli che furono costruiti nelle cosiddette \u00abmarches de Bretagne\u00bb (marche della Bretagna), che un tempo costituivano il confine tra la Bretagna ducale e le possessioni del re di Francia, pi\u00f9 ad est: \u00e8 una catena di castelli fortificati che si estende dalla Manica a nord all'Oceano Atlantico al sud. Questa situazione fa s\u00ec che ognuno di questi castelli \u00e8 stato assediato varie volte durante il Medioevo, tra la Guerra dei Cent'Anni e le guerre franco-bretone. Ci\u00f2 spiega anche l'aspetto massiccio, molto difensivo, e la loro grande superficie. I pi\u00f9 famosi sono quelli di Foug\u00e8res, vera e propria cittadella quasi interamente conservata, quello di Vitr\u00e9 (il pi\u00f9 grande di Bretagna), quello di Ch\u00e2teaubriant, che possiede un'ala rinascimentale, e quello, medievale e in rovine, di Clisson all'estremit\u00e0 meridionale del confine bretone.\nUno dei pi\u00f9 famosi e visitati castelli bretoni \u00e8 per\u00f2 il castello di Josselin, ancora di propriet\u00e0 del casato di Rohan, una delle pi\u00f9 potenti famiglie nobiliari bretoni: si erge su uno sperono roccioso lungo il fiume Oust e presenta una bellissima facciata gotico-rinascimentale che fa la sua fama nonch\u00e9 tre torrioni fortificati. Il castello di Fort-la-Latte, nelle C\u00f4tes-d'Armor, \u00e8 invece famoso per il suo sito: infatti \u00e8 eretto al termine di un promontorio roccioso circondato dal mare su tre lati, non lontano dalle spettacolari scogliere di capo Fr\u00e9hel, in un ambiente selvaggio del tutto incontaminato. Il Castello di K\u00e9rouz\u00e9r\u00e9, visitabile, \u00e8 un esempio ben conservato di castello fortificato della fine del Medioevo in Bretagna. Altri castelli medievali importanti sono quelli di Guingamp (anch'esso un ex castello ducale), Tonqu\u00e9dec, con le sue rovine romantiche, Combourg (famoso per essere stato la propriet\u00e0 dello scrittore Fran\u00e7ois-Ren\u00e9 de Chateaubriand, grande figura del romanticismo europeo), della Roche-Jagu, costruito al di sopra del fiume Trieux per proteggere l'entroterra dalle intrusioni inglesi, e quello di Largo\u00ebt.\nI manieri bretoni sono una particolarit\u00e0 locale visto il loro grande numero, maggiore che in tutte le altre regioni francese, eccezione fatta della Normandia: sono varie centinaia su tutto il territorio. Il loro aspetto varia dalla semplice casa fortificata al vero e proprio piccolo castello con mura, torri e fossato. Sono per la maggior parte propriet\u00e0 private e perci\u00f2 raramente visitabili.\nLa Bretagna conta anche qualche castello dell'epoca rinascimentale come quello di Kerjean nel Finist\u00e8re, costruito tra il 1545 e il 1596.\nI castelli seicenteschi e settecenteschi sono pi\u00f9 numerosi: vengono sempre chiamati \"ch\u00e2teaux\" in francese anche se assomigliano pi\u00f9 a palazzi secondi i criteri italiani. A quell'epoca, come in tutta Europa, molti castelli feudali sono trasformati per diventare comode residenze nobiliari. Questi castelli nuovi o trasformati non comportano pi\u00f9 fortificazioni ed assumono un'architettura classica o barocca con degli interni lussuosi, aprendosi su giardini alla francese o all'inglese decorati con statue e fabbriche. Il castello della Bourbansais, costruito tra la fine del Cinquecento e il Settecento, possiede un'ala che riprende l'architettura dell'Orangerie dell'h\u00f4tel di Sully, uno dei pi\u00f9 grandi palazzi nobiliari parigini del Seicento, e un giardino alla francese del Settecento preservato con le sue statue d'epoca. Il castello di Rosanb\u00f4 era all'origine un castello medievale al quale furono poi aggiunti un'ala nuova nel corso del Seicento e dei tetti alla Mansart (le cosiddette \"mansarde\") nel corso del Settecento. Il ch\u00e2teau de Clermont (nella Loire-Atlantique), al confine tra Bretagna e Anjou e di stile Louis XIII, \u00e8 invece influenzato dall'architettura dei vicini castelli del valle della Loira. Il Settecentesco castello di Kergu\u00e9hennec, nel Morbihan, \u00e8 soprannominato il \"Versailles bretone\": la sua larga facciata \u00e8 tipicamente classica ed \u00e8 circondato da un giardino alla francese ed un altro all'inglese al cuore di una propriet\u00e0 di 190 ettari.\nCostruzioni particolari risultano essere le \"Malouini\u00e8res\", case gentilizie specifiche alla regione di Saint-Malo, da cui prendono il nome: queste dimore vennero costruite tra Seicento e Settecento dai famosi corsari di Saint-Malo che alla fine della loro carriera a caccia delle navi mercanti spagnole ed inglesi avevano accumulato enormi somme di denaro e desideravano stabilirsi definitivamente sulla terraferma. Tutte situate vicino alla citt\u00e0 corsara, esse riprendono in pi\u00f9 piccolo le forme dei palazzi della nobilt\u00e0.\nNella seconda met\u00e0 dell'Ottocento, ricche famiglie della regione, grandi proprietari terreni o industriali, fecero costruire dimore nello stile neogotico che richiamano l'architettura francese della fine del Quattrocento e dell'inizio del Rinascimento. Certi di queste vennero costruiti da architetti famosi del tempo. Questi castelli si ergono spesso in mezzo ad immensi parchi all'inglese e boschi. Gli edifici pi\u00f9 impressionanti costruiti a quell'epoca sono il castello di Tr\u00e9varez nel Finist\u00e8re, quello di K\u00e9riolet \u00e0 Concarneau e quello del Bois-Cornill\u00e9 in Ille-et-Vilaine, costruito al posto di un preesistente castello gotico del quale resta una torre quattrocentesca. La fine dell'Ottocento \u00e8 anche l'epoca dello sviluppo della villeggiatura balneare e con il treno che collega oramai le coste bretoni a Parigi, ricchi personaggi fecero costruire ville e castelli \"\u00e9clectiques\" nel gusto dell'epoca nelle villegiature pi\u00f9 reputate della costa bretone. Uno di quegli edifici \u00e8 per esempio il castello di Costaer\u00e8s a Tr\u00e9gastel, costruito su una pittoresca isoletta della costa di granito rosa.\nCitt\u00e0.\nCitt\u00e0 storiche.\nCitt\u00e0 maggiori.\nRennes, capitale amministrativa della Bretagna, \u00e8 la citt\u00e0 pi\u00f9 popolata della regione. Presenta vari monumenti d'interesse nel centro storico che possiede una doppia identit\u00e0: infatti la citt\u00e0 fu in gran parte distrutta nel 1720 da un incendio che bruci\u00f2 molte delle case medievali. Certi quartieri furono per\u00f2 risparmiati e conservano tuttora la loro impronta medievale mentre il resto della citt\u00e0 venne ricostruito secondo lo stile classico del Settecento in seguito all'incendio. Rennes presenta quindi un bel patrimonio settecentesco, rappresentato anzi tutto dalla Piazza del Parlamento di Bretagna, una piazza reale dai palazzi imponenti e uniformi, il municipio costruito dall'architetto Gabriel, con la sua facciata concava di gusto rococ\u00f2, e vari \"h\u00f4tels particuliers\". Tra i monumenti sopravvissuti all'incendio, il pi\u00f9 importante \u00e8 il palazzo del Parlamento di Bretagna, costruito all'inizio del Seicento da Salomon de Brosse e considerato il primo esempio di architettura classica in Francia. Le case medievali sono comunque numerose in certi quartieri, come lungo la place des Lices et la rue Saint-Michel.\nNantes, capitale storica della Bretagna, e il suo dipartimento, la Loire-Atlantique, non fanno pi\u00f9 parte della regione amministrativa Bretagna ma della regione Pays de la Loire. Questo distacco amministrativo fu l'opera del regime di Vichy del maresciallo P\u00e9tain durante la Seconda Guerra Mondiale. Da quell'epoca, Rennes \u00e8 il capoluogo della Bretagna mentre Nantes \u00e8 quello dei Pays de la Loire, regione che non corrisponde a nessuna realt\u00e0 storica. Gli abitanti di Nantes restano anche oggi molto attaccati alla loro identit\u00e0 bretone, e un movimento politico si \u00e8 formato per richiedere il ritorno della Loire-Atlantique nella Bretagna.\nNantes, nella sua qualit\u00e0 di capitale storica del ducato bretone indipendente, possiede un patrimonio di rilievo. Il suo monumento pi\u00f9 famoso \u00e8 senz'altro il castello ducale, residenza dei sovrani bretoni e particolarmente dell'ultima di loro, che lo rimaneggio in stile rinascimentale, la famosa Anna di Bretagna, che divent\u00f2 regina di Francia. La bella cattedrale gotica di Nantes rinchiude alcune sepolture dei duchi di Bretagna, tra le quali spicca quella del padre di Anna, Francesco II, da lei fatta eseguire. Il monumento \u00e8 considerato uno dei pi\u00f9 bei esempi di scultura del Rinascimento in Francia. Dopo l'annessione al demanio reale, Nantes, se perse il suo ruolo di capitale politica, divento', nel corso del Seicento e soprattutto nel Settecento, una della citt\u00e0 pi\u00f9 ricche e prospere di tutta Francia se non d'Europa. Vista la sua posizione strategica su un fiume profondo e sicuro non lontano dal mare (la Loira) ne da Parigi, il porto di Nantes divent\u00f2 la principale sede del commercio detto triangolare con l'Africa e le colonie francesi d'America. Le navi compievano un percorso che diede il nome \"triangolare\" a questo commercio: partivano da Nantes per le coste africane dove compravano o catturavano abitanti locali per farne schiavi che poi trasportavano nelle Antille, dove lavoravano nelle piantagioni di zucchero di canna o di spezie. Infine, le navi compievano il viaggio di ritorno verso Nantes con il prezioso carico di prodotti rari che venivano venduti a prezzo d'oro in tutta Europa. I ricchi armatori nantesi si fecero costruire nella citt\u00e0 sontuosi h\u00f4tel particuliers in stile classico e rococo francese, tra i quali i meglio preservati sono quelli della zona detta \u00cele Feydeau.\nLe altri citt\u00e0 importanti della Bretagna sono Brest, Lorient, Quimper, Vannes, Saint-Brieuc e Saint-Malo.\nBrest, citt\u00e0 pi\u00f9 occidentale di Francia, famosa in quanto sede della marina militare francese sin dai tempi di Luigi XIV, fu quasi interamente distrutta dai bombardamenti alleati durante la Seconda guerra mondiale. Fu successivamente ricostruite nel stile detto brutalista degli anni cinquanta che gli danno un aspetto austero. L'unico grande monumento superstite \u00e8 il castello medievale. La citt\u00e0 mantiene comunque la sua atmosfera particolare di grande porto militare sull'atlantico in un sito naturale unico, la Rada di Brest, una lunga insenatura dalle coste selvagge all'estremit\u00e0 occidentale della penisola bretone.\nLorient, altro porto militare importante, creato dal nulla da Luigi XIV era la sede della compagnia francese delle Indie orientali (il nome della citt\u00e0 significa infatti \"L'oriente\") ma fu come Brest quasi interamente distrutta durante la Seconda Guerra Mondiale.\nQuimper invece, capitale storica della Cornovaglia ed oggi capoluogo del Finist\u00e8re \u00e8 nota per il suo ricco patrimonio storico e per essere rimasta una delle citt\u00e0 pi\u00f9 tipicamente bretoni di tutta la regione. Il centro medievale intatto con le sue mura, la cattedrale gotica Saint-Corentin e i palazzi settecenteschi fanno di essa una della citt\u00e0 pi\u00f9 visitate di Bretagna. Il suo museo di belle arti \u00e8 noto come l'uno dei pi\u00f9 ricchi di tutta la Bretagna, con una vasta collezione di pitture francesi, italiane, fiamminghe e olandesi e, in particolare, una sezione dedicata agli artisti della famosa Scuola di Pont-Aven.\nVannes, capitale storica del sud della Bretagna (il Vannetais, oggi il dipartimento del Morbihan) che fu anche ad'un tempo capitale del Ducato di Bretagna, vanta lo stesso statuto di citt\u00e0 dal patrimonio eccezionale ed intatto. Le sue mura medievali sono interamente preservate con le loro porte fortificate e le loro torri, un fatto molto raro per una citt\u00e0 di quest'importanza. Il centro racchiude la cattedrale Saint-Patern, medievale e seicentesca, numerose case con intelaiatura a traliccio medievali e rinascimentali, chiese antiche e vari palazzi. Il suo porto \u00e8 collegato al golfo del Morbihan, importante met\u00e0 turistica.\nSaint-Brieuc, capoluogo delle C\u00f4tes-d'Armor non vanta una patrimonio maggiore. La citt\u00e0, che sovrasta la pi\u00f9 vasta baia di Bretagna, si \u00e8 sviluppata soprattutto nel corso del Novecento. Il suo piccolo centro storico \u00e8 comunque bene preservato e vi si trovano una massiva cattedrale gotica e varie case antiche, tra cui le tipiche case con intelaiatura a traliccio.\nSaint-Malo, al contrario, \u00e8 probabilmente la citt\u00e0 storica pi\u00f9 famosa di tutta la Bretagna. Si trova in un sito unico, alle bocche del fiume Rance, non lontano dal Mont Saint-Michel, il suo centro storico essendo interamente costruito su un'isola della Manica che offre un panorama eccezionale su una baia costellata da isole selvaggi e secche di granito ricoperte dalla marea. Saint-Malo \u00e8 famosa nel mondo in quanto \"citt\u00e0 dei corsari\": dal Quattrocento in poi la citt\u00e0 fu uno dei pi\u00f9 grandi rifugi di pirati d'Europa e dal Seicento i suoi corsari passarono al servizio del Re di Francia, cacciando per il suo conto le navi inglesi e spagnole nell'Atlantico, un'attivit\u00e0 chiamata guerra di corsa (termine da cui deriva il nome \"corsari\"). I corsari pi\u00f9 famosi di Saint-Malo sono Ren\u00e9 Duguay-Trouin e Surcouf, che caccio le navi inglesi nei mari dell'India. La citt\u00e0 diede anche i natali a Jacques Cartier, che scopr\u00ec (e diede il suo nome) al Canada. Viene sempre celebrato come un eroe nazionale in Canada e in particolare in Qu\u00e9bec. Sempre nell'ambito marinaro, Saint-Malo \u00e8 famosa internazionalmente per essere il punto di partenza, ogni quattro anni, della corsa velica La Route du Rhum, che collega la citt\u00e0 con le Antille, dall'altra parte dell'Atlantico.\nNel centro storico di Saint-Malo, che come gli altri grandi porti bretoni soffri dai bombardamenti alleati durante la Seconda Guerra Mondiale, all'interno della mura si trovano i grandi palazzi maestosi costruiti dai corsari arricchititi dalla guerra di corsa e varie chiese tra le quali la cattedrale gotica. Il castello ducale \u00e8 un vasto edificio medievale affacciato sulla Manica che ospita oggi un museo dedicato alla storia della citt\u00e0 ed ai corsari. Nella campagna circostante vi sono le cosiddette Malouini\u00e8res, piccoli castelli rurali che i corsari pi\u00f9 ricchi si facevano costruire per ritirarvisi alla fine della propria carriera in mare. Ai piedi del centro storico, il fenomeno delle maree \u00e8 uno degli spettacoli pi\u00f9 noti di Saint-Malo: in effetti in questa zona della Bretagna le maree sono tra le pi\u00f9 forti d'Europa con fino a 12 metri di differenza tra il livello dell'acqua a bassa e a alta marea. Il risultato a bassa marea \u00e8 sorprendente: il mare si ritira su centinaia di metri svelando secche di granito e, ai piedi del centro storico, vaste spiagge di sabbia fina. Nella baia di fronte al centro storico si trovano vari forti costruiti tra Seicento e Settecento su delle secche coperte dall'acqua ad'alta marea. Questi capolavori di ingegneria militare proteggevano Saint-Malo dagli Inglesi che attaccarono pi\u00f9 volte dal mare senza mai riuscire a prendere la citt\u00e0. Infine, in cima ad un alto sperone roccioso davanti al centro storico e circondato dall'acqua vi si trova la suggestiva tomba del grande scrittore romantico Fran\u00e7ois-Ren\u00e9 de Chateaubriand, per cui i paesaggi selvaggi delle vicinanze di Saint-Malo furono una font d'ispirazione.\nCitt\u00e0 minori e paesi storici.\nLa Bretagna possiede la particolarit\u00e0 unica nel nord-ovest francese di avere in pi\u00f9 dei capoluoghi di dipartimenti una rete importante di citt\u00e0 di taglia media (tra i 10\u00a0000 e i 25\u00a0000 abitanti), che ritengono quasi tutte un centro storico d'origine medievale. Tra quelle meglio preservate si trova Dinan, costruita in cima ad un promontorio che sovrasta il fiume Rance, con il suo castello, le sue mura, le sue chiese romaniche e gotiche e le sue vie medievali ma anche il suo porto fluviale con l'antico ponte. Concarneau, in riva al mare del sud Finist\u00e8re \u00e8 stata fortificata nel Seicento dall'ingegnere Vauban, come tanti altri porti strategici della Bretagna: la sua cittadella, circondata dal mare \u00e8 una delle pi\u00f9 imponenti costruite da Vauban. Vicino Vannes, Auray e Hennebont conservano il loro aspetto medievale. Nelle C\u00f4tes d'Armor, Tr\u00e9guier, capitale storica del Tr\u00e9gor, possiede una delle pi\u00f9 belle cattedrali di Bretagna, che conserva la tomba di Sant'Ivo, santo padrone della Bretagna. Nel centro storico si possono osservare ancora tante case con intelaiatura a traliccio medievali e rinascimentali e resti delle fortificazioni della citt\u00e0. Sempre nelle C\u00f4tes d'Armor, Guingamp ha un piccolo centro storico con i resti del suo castello ducale ed una bella collegiata gotica. Anche Lannion conserva numerose case con intelaiatura a traliccio.\nFoug\u00e8res, nell'Ille-et-Vilaine, \u00e8 una delle citt\u00e0 medievali intatte delle Bretagna. Si trova lungo quella che era un tempo la frontiera tra il ducato di Bretagna e le terre del regno di Francia. Tale collocazione spiega perch\u00e9 \u00e8 una delle citt\u00e0 pi\u00f9 fortificate di tutto l'ovest della Francia. Le sue lunghe vie medievali e il suo castello dalle mure circondate dall'acqua furono ammirati dagli scrittori romantici tra i quali Victor Hugo.\nVitr\u00e9, come Foug\u00e8res \u00e8 situata al confine est della Bretagna nelle cosiddette \"Marche di Bretagna\". Perci\u00f2 anch'esse \u00e8 costruita intorno ad un imponente castello, il pi\u00f9 grande di tutta la Bretagna. La ricchezza della citt\u00e0 tra Quattrocento e Seicento \u00e8 dovuta alla produzione delle tele di lino che servivano a confezionare le vele delle navi della marina mercantile bretone. La maggior parte degli edifici del centro storico datano di quel periodo e le numerose case a graticcio preservate testimoniano il periodo d'oro della citt\u00e0.\nMorlaix, antico porto di pesca e centro orifero, situato in fondo ad una profonda baia nel nord del Finist\u00e8re, ritiene numerosi testimoni del suo passato, tra quali case medievali, palazzi seicenteschi e chiese. A Landerneau, citt\u00e0 non lontana da Brest, nel centro storico si pu\u00f2 ammirare il Pont de Rohan, uno dei rari ponti abitati europei, con edifici del cinquecento e del Seicento. Port-Louis, chiamata cos\u00ec in onore al re di Francia Luigi XIII fu fortificata nel corso del Seicento per proteggere l'entrata del fiume di Lorient, citt\u00e0 che era la sede della potente Compagnia francese delle Indie orientali. Del suo passato marinaro conserva le sue fortificazioni, la sua cittadella, il museo della marina e quello della Compagnia delle Indie. Una cittadina di grande importanza per la storia della Bretagna \u00e8 Dol-de-Bretagne, tra Saint-Malo e Rennes: questo sito gi\u00e0 sacro per i Celti divento una delle prime diocesi della Bretagna al VI secolo ed \u00e8 nella sua cattedrale che Nomino\u00eb si fece incoronare primo Re dei Bretoni. Oggi la cattedrale ha un aspetto in parte romanico in parte gotico e nella cittadina si trovano ancora numerose case d'impianto medievale e anche certi edifici romanici.\nGu\u00e9rande, nella Loire-Atlantique, \u00e8 una cittadina famosa per la sua produzione di sale (\"gros sel de Gu\u00e9rande\"), il pi\u00f9 reputato di Francia. Il suo centro storico \u00e8 racchiuso all'interno di una cinta muraria medievale interamente intatta lunga un chilometro e mezzo. All'interno si trovano vari edifici d'interesse storico tra i quali la chiesa collegiata del XII e XVI secolo.\nVari paesi hanno conservato il loro aspetto storico e i loro monumenti: tra questi il pi\u00f9 famoso \u00e8 sicuramente Locronan, vicino Quimper, classificato tra i pi\u00f9 bei paesi di Francia: la sua ricchezza, tra Quattrocento e Seicento, proveniva come per Vitr\u00e9 dal lino che serviva a fare le vele delle navi della flotta commerciale bretone, all'epoca tra le prime d'Europa. Quasi tutti gli edifici della cittadina datano di quell'epoca e non vi esiste una casa moderna. Gli altri paesi bretoni facendo parte dell'associazione dei pi\u00f9 bei paesi di Francia sono Le Faou, famoso per le sue case ricoperte di ardesia, Rochefort-en-Terre, Moncontour, Saint-Suliac. Altri paesi dal patrimonio storico preservato sono Camaret-sur-Mer, fortificata da Vauban, Le Conquet, Saint-Renan, Huelgoat, Pontrieux, in fondo alla valle del fiume Trieux, Quintin, Jugon-les-Lacs, Josselin e il suo imponente castello gotico, Pont-Aven, che ispiro Paul Gauguin e i pittori Nabis, dando il suo nome alla famosa scuola di Pont-Aven, La Gacilly, Belle-Isle-en-Terre, La Guerche-de-Bretagne, Clisson, il suo castello medievale e i suoi giardini romantici ispirati da quelli di Tivoli.\nGastronomia.\nLa cucina bretone trae la sua ispirazione dai territori e dai \"merroirs\" (dalla fusione dei termini francesi \"mer\" e \"terroirs\"), i territori marittimi. Ingredienti base di questa cucina autentica sono il latte, trasformato in burro salato, il pesce (in particolare i frutti di mare) e il grano saraceno.\nVeri e propri piatti tipici sulle tavole bretoni, le cr\u00eapes di frumento si gustano dolci, mentre le \"galettes\", o cr\u00eapes di grano saraceno, si mangiano in versione salata. Per realizzare queste \"krampouezh\", il termine bretone per denominare le cr\u00eapes, in modo tale che risultino sottili e croccanti, \u00e8 necessario un sapiente gesto della mano sulla \"pilig\" o \"galeti\u00e8re\" (la piastra per \"galettes\").\nDurante la \"F\u00eate de la Cr\u00eape\" di Gourin, che giunge nel 2019 alla XXVII edizione, molte \"cr\u00eaperies\" si contendono il titolo di campione.\nIl marchio di qualit\u00e0 \"Cr\u00eaperies gourmandes\", primo marchio ufficiale delle \"cr\u00eaperies bretoni\", ricompensa tutti coloro che si distinguono nella preparazione di \"cr\u00eapes\" e \"galettes\" per la scelta d'ingredienti regionali e la realizzazione di prodotti di qualit\u00e0, per l'eccellenza del servizio, l'ambiente del ristorante e la pulizia dei locali. Le \"cr\u00eaperies\" certificate sono regolarmente visitate da \"mistery clients\" che vigilano sul rispetto dei parametri di qualit\u00e0.\nIdeale per accompagnare la degustazione delle \"cr\u00eapes\" \u00e8 il sidro, bevanda alcolica ottenuta dalla fermentazione dei frutti di alcune piante della sottofamiglia delle Pomoideae (mele, pere, mele cotogne). In Bretagna la produzione di sidro ha raggiunto una tale qualit\u00e0 che in Cornovaglia \u00e8 divenuto DOC.\nI frutti di mare sono un elemento immancabile della cucina bretone: scampi, grancevole, granchi, vongole, gamberetti e lumache di mare, ma soprattutto le ostriche, vero e proprio fiore all'occhiello della gastronomia della regione. Da apprezzare pi\u00f9 o meno iodate, al gusto di nocciola pi\u00f9 o meno deciso, nella variante piatta del Belon, provenienti dal Cancale o dai mari del Quiberon. Le ostriche vanno degustate con semplicit\u00e0, accompagnate da semplice pane imburrato e un buon bicchiere di Muscadet.\nTra i dolci, una vera e propria delizia \u00e8 il \"kouign-amann\", che significa letteralmente \"dolce al burro\" i cui ingredienti sono: farina, zucchero e soprattutto burro. Leggermente riscaldato, questo dolce \u00e8 una vera e propria delizia per il palato, soprattutto se gustato nelle pasticcerie di Locronan e Douarnenez. Altro \"dessert\" tipico della Bretagna \u00e8 il flan alle prugne, con crema pasticcera, zucchero e uvetta.\nFestival ed eventi.\nLa Bretagna \u00e8 rinomata per i suoi festival, che animano la regione, soprattutto d'estate, costituendo un vero e proprio esempio di fusione tra antiche tradizioni e modernit\u00e0.\nCelebre \u00e8 il Festival interceltico di Lorient: dal 1971, ogni mese d'agosto oltre 700.000 amanti della musica celtica animano il comune di Lorient, partecipando alla grande parata e assaporando la magica notte dello stadio Moustoir e del porto. Circa 200 spettacoli e 5.000 artisti in programma per uno spettacolo apprezzato tanto da autoctoni, con il kilt di circostanza, che da turisti di passaggio. L'atmosfera \u00e8 riscaldata dai \"pibroch\" (musica per cornanusa) e dal suono dei biniou e delle gaite.\nUn altro festival che rimanda alle antiche tradizioni \u00e8 il Festival des Filets bleus di Concarneau, la sfilata con le caratteristiche reti da pesca azzurre. Inizialmente nato come evento per esprimere solidariet\u00e0 ai marinai vittime della crisi del pesce, ben presto la festa del dipartimento del Finist\u00e8re \u00e8 cresciuta via via d'importanza, fino a divenire un elemento di rilievo per la tradizione bretone. In agosto la gente accorre a Concarneau per assistere alla sfilata, scoprire i segreti della lotta bretone e muovere i primi passi di danza celtica.\nIl comune di Quimper ospita, nel mese di luglio, il Festival de Cornouaille: si tratta di un grande evento che affonda le sue radici nel 1923 e che ancora attira molti visitatori (circa 250.000 per edizione). Il centro storico della citt\u00e0 \u00e8 animato da concerti, attivit\u00e0 ricreative, \"bagaud\" di celti e danze tradizionali. La kermesse ha ospitato concerti di artisti del calibro dei Simple Minds, di Joan Baez e di Ces\u00e1ria \u00c9vora.\nLa Bretagna \u00e8 non solo terra di antiche tradizioni, ma anche di modernit\u00e0. Ad esempio, ogni inverno i Transmusicales di Rennes preannunciano, da oltre trent'anni, le tendenze musicali di domani. Qui si \u00e8 consacrata la fama di artisti come i Portishead, i Nirvana, Ben Harper e, in tempi pi\u00f9 recenti, di Kate Nash, dei The D\u00f8 e dei Ting Tings.\nL'estate di Saint-Malo ospita, invece, la Route du Rock, un festival interamente dedicato ai devoti della causa del britpop e del rock anglosassone. Dal 1993 e dal concerto di un gruppo di sconosciuti venuti da Oxford, i Radiohead, la Route du Rock non ha pi\u00f9 rinnegato la sua passione per la musica indie.\nIl festival della musica pi\u00f9 famoso della Bretagne \u00e8 Les Vieilles Charrues, nato nel 1992: creato da studenti di Brest in un campo dell'entroterra bretone (a Carhaix-Plouguer nel Finist\u00e8re) e che, con il tempo, \u00e8 diventato il pi\u00f9 grande raduno musicale della Francia con 268\u00a0000 spettatori su quattro giorni nel 2011. Il festival \u00e8 aperto a vari generi musicali: propone musica rock, pop e musica bretone contemporanea. Vi hanno suonato star della musica mondiale come i The Blues Brothers, James Brown, Iggy Pop, Patti Smith, The Cure, R.E.M., Deep Purple, Bob Dylan, Neil Young, Elton John o Rammstein.\nMolti altri sono i festival che animano varie localit\u00e0 della Bretagna nel corso dell'anno. Tra gli altri, vi sono il Festival du film britannique di Dinard, il Festival Panoramas di Morlaix e l'Art Rock di Saint-Brieuc.\nSport.\nLa Bretagna \u00e8 particolarmente nota in tutta Francia ma anche a livello internazionale per essere una delle patrie della vela agonistica: questa penisola e i suoi duemila chilometri di coste sono da sempre legata al mare. I principali navigatori francesi (come Jacques Cartier, che scopr\u00ec il Canada), la maggior parte dei pirati e corsari francesi come dei marinai della marina reale francese provenivano dalla Bretagna (Ren\u00e9 Duguay-Trouin, Robert Surcouf tra i pi\u00f9 famosi). Oggi, la vela \u00e8 praticata in tutta la regione e la Bretagna \u00e8 sede di importanti scuole veliche, tra cui la pi\u00f9 famosa, nota a livello internazionale, \u00e8 la scuola dei Gl\u00e9nans, che ha creato una classe particolare di imbarcazioni veliche per imparare la navigazione in alto mare.\nLa Bretagna \u00e8 nota come la patria della vela d'altura, popolarizzata nel secondo dopoguerra dalla figura emblematica di \u00c9ric Tabarly. Molte delle principali regate d'altura partono dalla Bretagna: la pi\u00f9 prestigiosa, la \"Route du Rhum\", \u00e8 una corsa transatlantica in solitario che collega ogni quattro anni Saint-Malo alla Guadalupa, dall'altra parte dell'Atlantico. Dallo stesso porto parte la \"Transat Qu\u00e9bec Saint-Malo\" che collega il porto bretone con la citt\u00e0 canadese. Altre corse importanti sono la \"Transat AG2R\" e la \"Transat Bretagne-Martinique\". I migliori navigatori d'alto mare degli ultimi anni sono originari dalla Bretagna, come Michel Desjoyeaux, doppio vincitore della Vend\u00e9e Globe, la pi\u00f9 prestigiosa regata d'altura che consiste in un giro del mondo in solitario senza tappe e senza assistenza.\nA parte la vela, il calcio e il ciclismo sono gli sport pi\u00f9 popolari in Bretagna.\nLa regione possiede ben sei societ\u00e0 calcistiche professionistiche: il FC Nantes \u00e8 una delle migliori squadre francesi, avendo vinto ben 8 titoli nel massimo campionato nazionale, la Ligue 1, e tre coppe di Francia. A livello europeo ha gi\u00e0 raggiunto le semifinali della Champions League. Lo Stade rennais (tre coppe di Francia) e il FC Lorient (una coppa di Francia) militano in Ligue 1 come l'En Avant de Guingamp (due coppe di Francia per una citt\u00e0 di ottomila abitanti con uno stadio di 18\u00a0000 posti spesso pieno) mentre il Brest milita nella seconda serie ma ha gi\u00e0 partecipato pi\u00f9 volte alla Ligue 1. Il Vannes ha partecipato alla Ligue 2 mentre lo Stade Plabennecois ha giocato varie stagioni nella terza serie.\nIl ciclismo \u00e8 anche molto popolare, e vi si tengono numerose competizioni per professionisti: tra queste la Bretagne Classic Ouest-France, unica gara bretone del calendario UCI World Tour, la Route Ad\u00e9lie de Vitr\u00e9, il Grand Prix de Plumelec-Morbihan, la Tro-Bro L\u00e9on e la Boucles de l'Aulne (ex storico criterium). Due dei pi\u00f9 grandi campioni di questo sport sono originari della Bretagna: il pi\u00f9 celebre \u00e8 Bernard Hinault, vincitore di cinque Tour de France (record), tre Giri d'Italia e due Vuelta a Espa\u00f1a, e unico corridore ad aver vinto almeno due volte tutte e tre le grandi corse a tappe ciclistiche; l'altro \u00e8 Louison Bobet, vincitore di tre Tour de France e di un campionato del mondo. Si citano anche Lucien Petit-Breton e Jean Robic tra i campioni bretoni.\nInfrastrutture e trasporti.\nIn auto.\nLa Bretagna \u00e8 dotata di un servizio stradale formato da due assi principali che la mettono in comunicazione con il nord e il sud, l'autostrada des Estuaires (A 84 e A 83), e in provenienza da est c'\u00e8 l'autostrada Oceane (A11). Appena varcati i confini della regione, si entra nella rete stradale bretone, interamente gratuita.\nIn treno.\nLa Bretagna pu\u00f2 essere raggiunta in treno con il TGV, il treno ad alta velocit\u00e0 francese, che si pu\u00f2 prendere dall'aeroporto Charles de Gaulle oppure dalla stazione di Parigi Montparnasse. Da Parigi si impiegano circa un'ora e mezzo per raggiungere Rennes (due ore e mezzo partendo da Charles de Gaulle), tre ore e mezzo per Brest e Quimper (se si parte da Charles de Gaulle bisogna cambiare a Rennes).\nIn aereo.\nSi pu\u00f2 raggiungere la Bretagna con voli Air France-KLM con scalo a Lione e arrivo a Rennes, Quimper e Brest.\nIn bus.\nLa Bretagna ha una rete abbastanza estesa di autolinee di trasporto pubblico. Ogni dipartimento ha la propria compagnia, ma esistono tratte interdipartimentali per collegare tra loro le maggiori citt\u00e0.\nIn bicicletta.\nLa Bretagna ha una rete molto estesa di corsie riservate ai ciclisti nelle citt\u00e0, ma anche percorsi per mountain bikes e la rete delle \"voies vertes\" attraverso cui \u00e8 possibile viaggiare per tutta la regione in bicicletta. Le biciclette possono anche essere trasportate sui treni regionali e alcune tratte servite dai pullman.\nCar pooling e autostop.\n\u00c8 molta diffusa la pratica del \"car pooling\", che in francese \u00e8 chiamato \"covoiturage\", a cui la regione riserva parcheggi dedicati e siti internet suddivisi per dipartimenti."}
{"id": "430841", "revid": "57342", "url": "https://it.wikipedia.org/wiki?curid=430841", "title": "Andrea Cefaly", "text": "\u00c8 detto a volte \"senior\" per distinguerlo dal nipote Andrea Cefaly junior, a sua volta pittore.\nBiografia.\nNacque a Cortale, paese in provincia di Catanzaro, da una famiglia dell'antica aristocrazia. Il padre Domenico era un proprietario terriero, la madre Caterina Pigonati era letterata e musicista. Dopo i suoi studi catanzaresi, nel collegio degli Scolopi, si trasfer\u00ec nel 1842 a Napoli, per intraprendere la professione forense, e frequenta le lezioni del letterato Cesare Malpica e di Francesco de Sanctis. Vinta la resistenza paterna, si iscrisse all'Accademia di Belle Arti, allievo di Filippo Marsigli, e alla scuola libera di Giuseppe Bonolis. Nel 1848 prese parte ai Moti liberali antiborbonici e combatt\u00e9 nella Guardia Nazionale, di cui fu capitano, ospit\u00f2 anche l'avvocato Carlo Folino, perseguitato per le sue idee liberali. Nel 1855 ritorn\u00f2 a Napoli, nel tempo in cui era in corso la rivoluzione pittorica verista. Due anni dopo apr\u00ec studio al vicoletto San Mattia, divenuto confluenza e officina di pittori e letterati.\nNel 1860 fu con Giuseppe Garibaldi, che segu\u00ec fino alla battaglia del Volturno, esperienza che tradusse in diverse opere pittoriche. Ritornato a Cortale, nel 1862 fond\u00f2 una Scuola di Pittura, con presidente onorario Garibaldi. La scuola fu frequentata da molti artisti del paese, Raffaele Foderaro e Michele Mangani e di quelli viciniori, Guglielmo Tomaini da San Pietro Apostolo, Antonio Palmieri e Guglielmo De Martino da Lamezia Terme, Carmelo Davoli da Filadelfia, Antonio Migliaccio da Girifalco, Gregorio e Raffaele Cordaro da Borgia, ed ebbe termine nel 1875.\nSi interess\u00f2 attivamente di politica e fu consigliere comunale e provinciale (anni 1871-1875), deputato repubblicano al parlamento (1876-1880), nella I e III legislatura del Regno d'Italia, quando la destra era al potere, cercando sempre di sensibilizzare gli ambienti politici intorno alle tristi condizioni della Calabria di allora.\nAttivit\u00e0 artistica.\nCefaly partecip\u00f2 a molte esposizioni del tempo, tra le quali bisogna ricordare:\nCefaly ebbe una produzione molto vasta e molto varia, dai dipinti dal vero di matrice palizziana, ai ritratti, ai quadri di soggetto letterario e storico. Negli ultimi anni incentr\u00f2 il tema del suo lavoro sugli episodi della Divina Commedia.\nOltre a quelle gi\u00e0 indicate, un nucleo consistente di sue opere \u00e8 conservato nel Museo Provinciale di Catanzaro (tra le altre, \"La barca di Caronte\", \"Episodio garibaldino\", \"Autoritratto\", \"Nevicata\", \"Il cavadenti\", \"Morte di Raffaello\", \"Tramonto\", \"Famiglia in terrazza\", \"La moglie in giardino\", \"Donna albanese con capra\", \"La Madonna dell'Uva\", \"Terrazza a Sorrento\", \"Incendio di Roma\", \"Progresso in America\", \"Bivacco di garibaldini\", \"La scuola obbligatoria\", \"Caino\", \"Piccarda Donati\"), in altre sedi della citt\u00e0 (\"Bruto che condanna i figli\", 1863, venduto per una somma notevole alla Provincia, nella cui sede \u00e8 allocato, e per il quale ottenne una medaglia d'oro) e in collezioni private; un gruppo di cinque ritratti di compositori e musicisti (\"Ettore Berlioz\", \"Michele Costa\", \"E. Camillo Sivori\", \"Niccol\u00f2 Paganini\", \"Ferdinando von Hiller\") si trovano nel Conservatorio di San Pietro a Majella di Napoli; nel 2011 \u00e8 stata allestita nel Complesso dell'ex Istituto Rossi di Catanzaro una pinacoteca a lui dedicata in seguito alla donazione da parte della famiglia di una vasta collezione privata; altre opere dell'artista sono sparse in musei italiani (\"ritratto di Saverio Mercadante\", Napoli - Museo di San Martino) e stranieri. Si conosce anche un'opera scultorea, \"All'Italia\", nella Piazza del suo paese. Presso la 1\u00aa Mostra d'Arte Calabrese di Catanzaro, organizzata nel 1912 in occasione delle onoranze decretate dalla Provincia a \u201cCefaly, pittore e patriota\u201d, trovarono posto novantuno opere; altre furono esposte alle Mostre Calabresi d'Arte Moderna di Reggio Calabria negli anni 1920, '23, '24, e alla prima retrospettiva catanzarese del 1953. Nel 1998 nel Complesso monumentale del San Giovanni, Catanzaro, si \u00e8 svolta un'importante rassegna su \u201cCefaly e la Scuola di Cortale\u201d a cura di Tonino Sicoli e Isabella Valente. Una mostra a lui dedicata ha avuto luogo nell'aprile del 2014 nei locali del Complesso monumentale del San Giovanni di Catanzaro.\nEpisodicamente fu anche scrittore (poesie, scritti d'arte) e musicista (suonava l'oboe e il pianoforte e fu inventore di uno strumento a tre corde, il \u201cp\u00e8ssolo\u201d)."}
{"id": "430843", "revid": "125351738", "url": "https://it.wikipedia.org/wiki?curid=430843", "title": "Maccheroni", "text": "Con la parola maccheroni, nell'uso internazionale si indica genericamente la pasta alimentare ottenuta mescolando semola di grano duro e acqua, ed \u00e8 sinonimo di \"pastasciutta\", il tipico piatto italiano.\nNell'uso italiano, il termine non \u00e8 generico, ma indica determinati formati di pasta, diversi per\u00f2 a seconda delle regioni italiane; pu\u00f2 quindi riferirsi a pasta corta o lunga, anche all'uovo; spesso indica la pasta lunga a sezione rotonda e spesso bucata, di diametro pi\u00f9 grande di quello dei bucatini e pi\u00f9 piccolo di quello delle zite.\nSignificati regionali.\nVa precisato che con questo nome nelle varie regioni si indicano piatti o formati di pasta completamente diversi, dalla pastasciutta alle minestre in brodo, dalla pasta di semola di grano duro alla pasta all'uovo.\nAbruzzo.\nIn Abruzzo ci si riferisce comunemente con il termine \"maccheroni\" ai cosiddetti \"maccheroni alla chitarra\", un prodotto agroalimentare tradizionale abruzzese consistente in una pasta lunga a sezione quadrata, realizzata con degli specifici utensili denominati \"chitarre\".\nDi forma completamente diversa, sono i \"maccheroni con le ceppe\", della zona di Teramo e in particolare di Civitella del Tronto.\nAlto Adige.\nIn Alto Adige, un piatto tipico della tradizione sono i \"maccheroni alla pastora\", detti in tedesco \"hirtenmakkaroni\". In questo caso, con il termine \"maccheroni\" ci si riferisce ai rigatoni.\nCalabria.\nIn Calabria, sono un prodotto agroalimentare tradizionale i \"maccaruni i casa cu sugu i capra\" (maccheroni con il sugo di capra). Sono preparati in casa, lunghi come mezzo zito, con un buco finissimo fatto utilizzando un ferretto fino e lungo.\nCampania e Basilicata.\nIn Campania e Basilicata, la \"maccaronara\", diffusa nella zona dell'Irpinia e del Vulture, \u00e8 un piatto che prevede un tipo di pasta fatta a mano, simile ad uno spaghettone ma a sezione quadrangolare.\nEmilia-Romagna.\nIn Emilia esiste un formato di pasta corta all'uovo rigata detto \"maccheroni al pettine\", simile ai garganelli romagnoli, ma di dimensione pi\u00f9 grande. Sono preparati arrotolando diagonalmente un piccolo quadrato di pasta sfoglia, della dimensione uguale a quella usata per fare i tortellini, su un bastoncino del diametro di una matita, poi fatto passare su un pettine da tessitura.\nUn prodotto agroalimentare tradizionale emiliano \u00e8 il \"pasticcio di maccheroni alla ferrarese\", antica ricetta rinascimentale consistente in un involucro esterno di pasta frolla riempito di maccheroni pasticciati con besciamella, rag\u00f9, tartufi, eventualmente funghi ed animelle. In questo caso, per \"maccheroni\" si intendono le penne rigate.\nLazio.\nIl Lazio ha inserito i \"maccheroni\" e i \"maccheroni a matassa\" nell'elenco dei prodotti agroalimentari tradizionali laziali. Tipi della Sabina sono i \"maccheroni a fezze\", ossia spaghettoni dal diametro pi\u00f9 ampio e dalla forma irregolare, impastati e tagliati a mano. A Roma, in particolare, con il termine \"maccheroni\" si intendono i rigatoni.\nLiguria.\nIn Liguria, nel savonese, un piatto tipico sono i \"maccheroni con la trippa\", un tipo di zuppa. In questo caso per \"maccheroni\" si intendono delle lunghissime penne lisce.\nMarche.\nNelle Marche il termine \u00e8 usato per i \"maccheroncini di Campofilone\", un tipo di tagliatelle molto sottili: larghi da 0,8 a 1,2 mm e spessi da 0,3 a 0,7 mm. Sono preparati con sole uova fresche, senza alcuna aggiunta di acqua o altri liquidi. La percentuale di uova utilizzate \u00e8 del 33% nell'impasto (da sei a dieci per ogni chilogrammo) \u00e8 nettamente superiore ai pi\u00f9 comuni tipi di pasta all'uovo, tanto che la resa in porzioni servite \u00e8 circa il doppio delle altre paste all'uovo: 250 grammi di pasta secca corrispondono a quattro porzioni. Inoltre, la sottigliezza permette un tempo di cottura pari ad un solo minuto nell\u2019acqua bollente o anche direttamente nel condimento senza cottura in acqua Sono un prodotto agroalimentare tradizionale marchigiano IGP.\nMolise.\nIn Molise il termine si riferisce ai \"maccheroni crioli\" (o \"cirioli\"), simili a degli spaghetti, seppure con una sezione quadrata anzich\u00e9 rotonda. \nPiemonte.\nIn Piemonte un piatto tipico sono i \"macaron del fr\u00e8t\" (\"maccheroni del ferretto\"), tradizionale delle Langhe. Il formato, in questo caso, \u00e8 simile ai fusilli, ma la ricetta dell'impasto prevede anche le uova. Dal momento che le galline producono meno uova durante l'inverno, i \"macar\u00f2n del fr\u00e8t\" venivano preparati in questa stagione al posto dei tajarin, per i quali sono invece richieste un maggior numero di uova. Inoltre, i macaron durante la stagione invernale le donne potevano dedicare pi\u00f9 tempo alla cucina.\nPuglia.\nNel Salento, una pasta tipica preparata in casa sono i \"maccheroni\" o \"macarruni\" o \"minchiareddhi\", un prodotto agroalimentare tradizionale pugliese. In questo caso, per \"maccheroni\" si intende un formato di pasta corta, di farina di grano duro o d'orzo, fatta in casa con l'uso di un attrezzo apposito, detto \"ferro della pasta\", intorno al quale viene arrotolato un rotolino di impasto.\nToscana.\nIn alcune zone della Toscana (in particolare nella provincia di Arezzo e in quella di Siena), per \"maccheroni\" si intende un tipo di tagliatelle larghe, come nel tipico piatto \"maccheroni co' l'ocio\" che viene realizzato appunto con tagliatelle al rag\u00f9 d'oca, mentre in provincia di Lucca e Pistoia corrispondono agli \"straccetti\" (quadrati o rombi di pasta fatta in casa, spesso conditi con sugo di pomodoro o di funghi).\nI \"maccheroni della Garfagnana\" sono un prodotto agroalimentare tradizionale toscano.\nSardegna.\nUno dei prodotti agroalimentari tradizionali sardi sono i \"macarrones de busa\" detti anche \"a ferrittu\", pasta semi-lunga, forata, fatta tradizionalmente con un ferro da calza n\u00b0 3 e avente come ingrediente la farina di semola di grano duro.\nNell'arcipelago del Sulcis, all'interno della gastronomia tabarchina, troviamo i \"maccaruin.\"\nSicilia.\nIn Sicilia, specialmente nell'entroterra, per \"maccheroni\" si intende un formato di pasta lunga senza buco, ottenuta senza il ferretto o altro strumento similare, da servire con salsa di pomodoro e carne di castrato, caciocavallo o ricotta salata grattugiata. I \"maccaruna\" sono uno dei prodotti agroalimentari tradizionali siciliani.\nUmbria.\nIn Umbria il termine \"maccheroni\" compare nella denominazione di un tipico dolce festivo natalizio, talvolta preparato anche per Tutti i Santi e per la festa dei Morti: i maccheroni con le noci, preparata con vari formati di pasta, come maltagliati, lasagne, reginette, strangozzi o comunque lunga e non all'uovo, ma anche, nella zona di Trevi, con gnocchi molto morbidi ed elastici, fatti con farina e acqua bollente. In questo caso, dunque, il termine \"maccheroni\" mantiene ha il significato generico di \"pasta alimentare\".\nRicette non italiane in cui compare il nome \"maccheroni\".\nAnche in questo caso, il nome \"maccheroni\", con varianti fonetiche tipiche delle varie lingue, indica piatti di tipo molto diverso e lontani dalle tradizioni culinarie italiane, a parte l'uso della pasta alimentare.\nStoria del termine \"maccheroni\".\nTale confusione o sovrapposizione lessicale va sostanzialmente attribuita alla pi\u00f9 antica origine e al pi\u00f9 vasto e generico significato del vocabolo maccheroni rispetto a quello pi\u00f9 ristretto che ha assunto progressivamente negli ultimi due secoli con l'avvento di una terminologia specifica per ogni tipo di pasta e la nascita di nomi come spaghetti o tagliatelle. Ad esempio nella celebre scena del film \"Un americano a Roma\" in cui Alberto Sordi mangia un piatto di pasta si riferisce a esso con il termine \"maccheroni\" pur trattandosi evidentemente di spaghetti.\nIn ogni caso il termine generico \"maccheroni\" \u00e8 usato molto pi\u00f9 spesso all'estero e inteso quasi come un sinonimo di pastasciutta se non addirittura di pasta. In Italia invece prevalgono le denominazioni legate alle diverse tipologie di pasta. Per fare alcuni esempi, quando i maccheroni si presentano con delle scanalature sulla superficie esterna vengono chiamati \"rigatoni\" (scanalature longitudinali) o \"tortiglioni\" (scanalature a spirale), se invece la forma \u00e8 arcuata anzich\u00e9 diritta si utilizzano i termini \"sedani\" o \"sedanini\" (in base alle dimensioni) o anche \"lumaconi\" se i pezzi sono piuttosto larghi e con curvatura particolarmente accentuata.\nEtimologia.\nLa parola \"maccherone\" \u00e8 d'origine meridionale e pi\u00f9 precisamente campana: il soprannome \"Mackarone\" \u00e8 attestato infatti a Cava de' Tirreni nel 1041.\nIn uno specifico articolo, il linguista Giovanni Alessio afferma che la parola pu\u00f2 avere due origini:\nSecondo Giacomo Devoto, \"maccherone\" \u00e8 invece una doppia derivazione da \"macco\", \"polenta di fave\", che sarebbe un incrocio di \"makka\" (termine mediterraneo, ossia preindoeuropeo) con il latino \"maccus\", \"dalla grossa mascella\", a sua volta collegato a \"mala\", \"mascella\", da un arcaico *\"maksla\".\nUn'altra teoria ricollega piuttosto il medievale nomignolo dispregiativo \"Mackarone\" al noto personaggio \"Maccus\" dell'antica \"Fabula atellana\"; secondo tale ipotesi, soltanto a partire dal basso medioevo la parola avrebbe assunto il significato attuale e soltanto in epoca moderna tale significato avrebbe acquisito prevalenza.\nUn'ultima teoria avvicina la parola \"maccherone\" al greco \u03bc\u03b1\u03ba\u03c1\u03cc\u03bd \"macr\u00f3n\", \"lungo\", \"grosso\" (al neutro), attraverso una forma epentetica volgare; in tal caso il tema originario dovrebbe essere l'indoeuropeo \"*mak\", il cui significato fondamentale era \"lungo\", \"allungato\".\nLeggenda.\nAssolutamente falsa e anacronistica \u00e8 la leggenda (nata in Nord America negli anni trenta), secondo la quale i maccheroni sarebbero stati portati in Italia da Marco Polo, di ritorno a Venezia dal lontano Catai (cio\u00e8 dalla Cina), nel 1292. Questa favola \u00e8 stata da tempo totalmente confutata, in quanto tanto i maccheroni, come la pasta in generale, erano presenti e in uso in Italia gi\u00e0 da molto tempo prima della stessa nascita di Polo, ampiamente documentati fin dall'Alto Medioevo e a loro volta evolutisi dal \"l\u00e0ganum\" di epoca romana. Significativa (tra varie altre) \u00e8 la testimonianza dello scrittore arabo Idrisi che, nel suo \"Libro di Ruggero II\", ne attesta infatti la presenza in Sicilia e in particolare a Trabia, dove venivano prodotti in grandi quantit\u00e0 per poi essere commercializzati in tutto il Mediterraneo, quasi due secoli prima del ritorno di Polo dall'Estremo Oriente.\nMaccheroni nella cultura.\nProprio dai maccheroni prende nome il latino maccheronico, un genere letterario creato nel Cinquecento dal mantovano Teofilo Folengo mescolando la pomposit\u00e0 della lingua latina usata dai dotti e dai potenti con l'irriverenza e la meschinit\u00e0 di fatti e argomenti popolareschi (simboleggiati appunto dai maccheroni).\nI maccheroni svolgono spesso il ruolo di simbolo della cucina italiana e pi\u00f9 in generale dell'Italia, mentre \u00e8 meno diffuso il ruolo identificativo dello spaghetto che \u00e8 molto pi\u00f9 recente, quasi contemporaneo.\nNel cinema, celebri sono le scene in cui vengono citati i maccheroni, come in \"Miseria e nobilt\u00e0\" o \"Un americano a Roma.\"\nNella musica \u00e8 possibile trovare un riferimento ai maccheroni nella canzone \"Makaroni\", presente nell'album Inascoltabile del gruppo rock demenziale Skiantos, .\nIn Francia.\nIn Francia, erano chiamati cos\u00ec (\"les macaronis\"), in senso dispregiativo, i migranti italiani. Questo termine, i cui primi utilizzi risalgono al 1776, \u00e8 oggi considerato desueto."}
{"id": "430850", "revid": "125109370", "url": "https://it.wikipedia.org/wiki?curid=430850", "title": "Clifford Brown", "text": "Fu uno dei capiscuola dell'Hard bop.\nNonostante la sua carriera sia durata solo 4 anni, a causa della morte prematura e improvvisa in un incidente automobilistico, Clifford Brown esercit\u00f2 una notevole influenza sui trombettisti delle generazioni successive, tra cui Lee Morgan, Freddie Hubbard, Booker Little, Woody Shaw, Wynton Marsalis, Nicholas Payton, Arturo Sandoval, Valery Ponomarev.\nBiografia.\nUltimo di otto fratelli, inizi\u00f2 a suonare la tromba, spronato dal padre Joe, all'et\u00e0 di 12 anni e mosse i primi passi nella musica esibendosi con la banda della propria scuola. Il suo primo insegnante cur\u00f2 molto la sua formazione tecnica: uno degli esercizi in cui si cimentava il giovane Clifford consisteva nell'eseguire 32 battute in un solo respiro.\nBrown tenne i primi concerti a Filadelfia dove venne subito notato da trombettisti gi\u00e0 affermati come Dizzy Gillespie e Fats Navarro. Alla fine degli anni quaranta Brownie, come veniva affettuosamente soprannominato, studi\u00f2 musica alla Maryland University e nel giugno del 1950 rimase coinvolto in un incidente stradale, il primo di tre gravi scontri, l'ultimo dei quali, sei anni pi\u00f9 tardi, gli risult\u00f2 fatale.\nNel 1952, a ventidue anni, entr\u00f2 nella formazione di Chris Powell con la quale fece le sue prime registrazioni. Da qui in poi inizi\u00f2 una rapida ascesa che lo port\u00f2 a militare nel complesso di Tadd Dameron ad Atlantic City, e in quello del vibrafonista Lionel Hampton nell'autunno del 1953, con il quale intraprese una tourn\u00e9e europea. Licenziato da Hampton per aver compiuto delle registrazioni non permesse dal contratto che li legava, Brownie entr\u00f2 nella formazione del batterista Art Blakey e, nel 1954, la celebre rivista di jazz \"Down Beat\" lo elesse come stella nascente dell'anno.\nBrown a met\u00e0 di quello stesso anno si trasfer\u00ec in California dove diede origine ad una delle pi\u00f9 talentuose e affiatate collaborazioni della storia del Jazz: quella tra lui ed il batterista Hard bop Max Roach. I due formarono un quintetto con il sassofonista Harold Land, che per\u00f2 lasci\u00f2 presto il posto al tenore di Sonny Rollins, il quale sarebbe dovuto rimanere con quella formazione solo poche settimane, ma che fin\u00ec per restarvici per un anno a mezzo. Il quintetto, grazie a questi tre musicisti, ottenne subito grande successo proponendo una perfetta sincronia nelle improvvisazioni su tempi sempre molto rapidi e una velocit\u00e0 tecnica erede dei boppers degli anni quaranta. Della loro bravura rimangono molte prove in album come \"At Basin Street\" e \"Plus 4\", entrambi del 1956.\nIl 26 giugno 1956, a soli venticinque anni, Clifford Brown perse la vita, assieme al pianista del gruppo Richie Powell (fratello di Bud Powell) e a sua moglie, in un incidente stradale mentre viaggiava durante una tourn\u00e9e da Philadelphia a Chicago."}
{"id": "430851", "revid": "306856", "url": "https://it.wikipedia.org/wiki?curid=430851", "title": "Arrigo Minerbi", "text": "Biografia.\nNato da famiglia ebraica, frequent\u00f2 un corso d'Arti e Mestieri a Ferrara presso la scuola \"Dosso Dossi\". Dopo aver lavorato come ceramista, decoratore, formatore e stuccatore a Ferrara, a Firenze (dove si perfezion\u00f2 presso l'Accademia di belle arti) e a Genova (di questo periodo sono da ricordare un gigantesco \"Nettuno\" in ferro e cemento del 1910 a Monterosso al Mare ed alcune fontane a Genova), si trasfer\u00ec, ormai trentacinquenne a Milano dove, nel 1919, si rivel\u00f2 alla critica ed al pubblico con una mostra personale alla Galleria Pesaro.\nDopo la mostra milanese, il successo si rinnov\u00f2 nel 1920 alla Regionale di Ferrara, nel 1921 nuovamente a Milano, nel 1922 alla Primaverile Fiorentina e poi, da invitato, alla Biennale di Venezia dove espose \"L'Ultima Cena\" (o \"Cenacolo\"), gruppo in argento a grandezza naturale, oggi collocato nella cattedrale di Oslo.\nIl 14 giugno 1925 fu inaugurato nel Parco delle Rimembranze a Bondeno, \"La Madre\", il monumento ai caduti della Prima guerra mondiale per il quale fu poi insignito della cittadinanza onoraria del comune. In seguito alla promulgazione delle leggi razziali, l'onorificenza gli fu revocata e nuovamente riconosciuta solo nel 2004 dal sindaco Davide Verri grazie alla segnalazione di 2 studenti scout di Bondeno, Massimiliano Scaringella e Francesco Nicoli.\nArtista prediletto di Gabriele D'Annunzio, che l'ebbe amico e di cui realizz\u00f2 nel 1938 la maschera mortuaria in marmo, per lui realizz\u00f2 il ritratto della madre \"Luisa\" (oltre al monumento funebre collocato nella Cattedrale di San Cetteo a Pescara) ed il busto di Eleonora Duse entrambi esposti al Vittoriale degli Italiani di Gardone Riviera. Sempre al Vittoriale si trova una fusione in bronzo della \"Vittoria del Piave\", donata nel 1935 a D'Annunzio. Di quest'opera si conoscono altre copie precedenti, una del 1923, destinata al \"Monumento ai caduti di Cuggiono (Milano)\" e un'altra del 1924 per la Torre della Vittoria a Ferrara.\nNel 1937 gli fu commissionata dall'arcivescovo di Milano Alfredo Ildefonso Schuster la prima, da sinistra, delle cinque porte bronzee del duomo di Milano (sul tema de \"L'editto di Costantino\"). La porta fu completata solo nel 1948 poich\u00e9 lo scultore venne costretto a nascondersi a Gavazzana, in provincia di Alessandria, nella casa paterna di don Carlo Sterpi, poi divenuta museo, e a Roma nel collegio orionino San Filippo Neri, per sottrarsi alle conseguenze delle leggi razziali fasciste.\nMor\u00ec a Padova il 9 maggio 1960."}
{"id": "430857", "revid": "287204", "url": "https://it.wikipedia.org/wiki?curid=430857", "title": "Metamorphosis", "text": ""}
{"id": "430859", "revid": "1584528", "url": "https://it.wikipedia.org/wiki?curid=430859", "title": "Arthur Koestler", "text": "Biografia.\nArthur Koestler nacque a Budapest, all'epoca parte dell'Impero austro-ungarico, il 5 settembre del 1905 da una famiglia ebraica ashkenazita, figlio di Henrik K\u00f6sztler, un commerciante ungherese originario di Miskolc, e di Adele Jeiteles, una donna boema originaria di Praga, ma cresciuta in Austria. Nei primi anni venti, si trasfer\u00ec con la famiglia a Vienna, dove nel 1922 si iscrisse alla facolt\u00e0 di ingegneria del Politecnico. Nell'ambiente universitario ader\u00ec alla confraternita sionista. Tuttavia, quando l'attivit\u00e0 commerciale di suo padre fall\u00ec fu costretto a ritirarsi poich\u00e9 la famiglia non pot\u00e9 pi\u00f9 permettersi di pagare la retta. \nNel 1926, abbandon\u00f2 quindi l'Europa ed emigr\u00f2 con i primi coloni sionisti in Palestina, al tempo un protettorato britannico, ove lavor\u00f2, sfruttando le competenze degli studi universitari mai completati, come assistente ingegnere in una fabbrica. Assunto da un giornale tedesco, divenne inviato da Gerusalemme, per poi trasferirsi in Germania, dove assunse la carica di co-direttore del \"Berliner Zeitung am Mittag\", iscrivendosi successivamente al Partito comunista. Nel 1934 si rifugi\u00f2 in Francia, a Parigi, per sfuggire alle persecuzioni razziali naziste. Continu\u00f2 la sua attivit\u00e0 di giornalista indipendente, denunciando sempre il pericolo costituito dal regime nazista.\nMatrimoni: Dorothy Ascher (1935-1950), Mamaine Paget (1950\u20131952), Cynthia Jefferies [1] (1965-1983)\nInviato in Spagna per seguire gli sviluppi della guerra civile spagnola, venne catturato e condannato a morte dall'esercito franchista. L'intervento della diplomazia britannica gli salv\u00f2 la vita. Tornato in Francia nel 1939, decise di abbandonare il partito comunista, di cui abiur\u00f2 l'ideologia a seguito delle grandi purghe e deportazioni staliniane. Scrisse \"Buio a mezzogiorno\", il cui protagonista \u00e8 un uomo del Partito Bolscevico sovietico che cade vittima del sistema di persecuzione di cui egli stesso aveva fatto parte. Il romanzo gli provoc\u00f2 l'ostilit\u00e0 di numerosi intellettuali di sinistra vicini al partito comunista; come conseguenza, lo scrittore cadde in una forte depressione che lo spinse a tentare il suicidio col gas.\nAllo scoppio della seconda guerra mondiale le autorit\u00e0 della Francia occupata lo internarono per qualche mese a Le Vernet; liberato, si arruol\u00f2 nella Legione Straniera, per sfuggire alla deportazione sotto il regime collaborazionista della Repubblica di Vichy governata dal generale P\u00e9tain. Riusc\u00ec in tal modo a raggiungere Londra, dove si stabil\u00ec definitivamente, prendendo anche la cittadinanza britannica.\nNel secondo dopoguerra continu\u00f2 l'attivit\u00e0 di scrittore e polemista, su posizioni decisamente anticomuniste. Fu anche insignito dell'Ordine dell'Impero Britannico. Nel 1983 Koestler, ormai ammalato di malattia di Parkinson e di leucemia, si suicid\u00f2 insieme alla terza moglie Cynthia. I corpi dei due coniugi furono trovati dalla cameriera nella loro casa londinese il 3 marzo. La coppia si era suicidata 36 ore prima con una overdose di barbiturici.\nTeorizz\u00f2 l'olarchia, da cui discende la teoria societale di olocrazia.\nCuriosit\u00e0.\nSecondo quanto riportato nell'opera \"La guerra fredda culturale. La Cia e il mondo delle lettere e delle arti\", della storica e giornalista inglese Francis Stonor Saunders, la rivista tedesca \"Der Monat\", ove furono pubblicati i testi raccolti in seguito nel libro dal titolo \"Il dio che \u00e8 fallito\", fu finanziata dalla CIA attraverso il Congress for Cultural Freedom in funzione d'un progetto di \"persuasione ideologica\"."}
{"id": "430862", "revid": "466539", "url": "https://it.wikipedia.org/wiki?curid=430862", "title": "Howard Taylor Ricketts", "text": "Biografia.\nRicketts, dopo essersi laureato in storia dell'arte nel 1894 all'Universit\u00e0 del Nebraska, si iscrisse a medicina presso la North-western University, laureandosi nel 1897. Nel 1902 divenne professore incaricato all'Universit\u00e0 di Chicago, mentre nel 1909 ottenne la cattedra all'Universit\u00e0 della Pennsylvania. Scopr\u00ec nel 1909 il microrganismo che provoca la febbre purpurea delle Montagne Rocciose, poi chiamato Rickettsia Rickettsi in suo onore, prendendo spunto dal suo cognome.\nSuccessivamente fu accertato che le rickettsie sono un genere di microrganismi parassiti di insetti e di mammiferi, alcuni dei quali sono patogeni per l'uomo e gli vengono trasmessi per lo pi\u00f9 da insetti succhiatori di sangue come acari, pidocchi, pulci, zecche. Fra le rickettsiasi abbiamo, oltre alla febbre purpurea, il tifo petecchiale o esantematico, il demotifo endemico e murino, la febbre esantematica mediterranea o del Carducci, la febbre della Mosa o delle trincee, la febbre Q, la febbre del Nepal, la febbre fluviale del Giappone, il tifo messicano. Proprio mentre eseguiva ricerche su questa malattia, Ricketts contrasse un'infezione, e mor\u00ec."}
{"id": "430864", "revid": "119713297", "url": "https://it.wikipedia.org/wiki?curid=430864", "title": "Vsevolod Illarionovi\u010d Pudovkin", "text": "Biografia.\nInsieme a Sergej \u0116jzen\u0161tejn, fu allievo del teorico Lev Kule\u0161ov e da questi apprese i segreti della tecnica cinematografica.\nCome il maestro, Pudovkin diede particolare rilievo al montaggio, che consider\u00f2 sempre come la base dell'arte cinematografica e un fondamentale elemento creativo. Cos\u00ec, riallacciandosi alla tradizione dei grandi romanzieri russi dell'Ottocento, il montaggio divenne per lui l'elemento coordinatore d'un grande affresco epico.\nFamosa \u00e8 la sua trilogia che ha per motivo dominante la \"presa di coscienza\".\nHa inizio con \"La madre\" (\"Mat\"') (1926), da un romanzo di Maksim Gor'kij, in cui la figura della vecchia operaia, delineata con fine psicologia, rivela la graduale evoluzione di un personaggio, evoluzione che \u00e8 presente in molte opere di Pudovkin.\nLa trilogia prosegue con \"La fine di San Pietroburgo\" (\"Konec Sankt-Peterburga\") (1927), in cui il regista tratta della rieducazione di un giovane contadino fattosi soldato, e subito dopo con \"Tempeste sull'Asia\" (\"Potomok \u010cingis-Chana\") (1928), dove \u00e8 un mongolo ad attuare la propria presa di coscienza.\nI primi film sonori di Pudovkin, \"Un caso semplice\" (\"Prostoj sluchaj\") (1932) e \"Il disertore\" (\"Dezertir\") (1933), risentono di una stanchezza dovuta probabilmente alla difficile situazione interna sovietica: il cinema doveva rispecchiare la realt\u00e0 del Paese e finiva per annullare la sincerit\u00e0 dell'ispirazione.\nDi questo periodo sono \"Minin i Po\u017earskij\" (1939) e \"Suvorov\" (1941).\nCon la sua ultima opera, per\u00f2, \"Il ritorno di Vasilij Bortnikov\" (\"Vozvra\u0161\u010denie Vasilija Bortnikova\") (1952), Pudovnik sembr\u00f2 ritornare a un'arte spontanea e vera, precorritrice del \"disgelo\".\nIl teorico del cinema.\nLe \"Forbici poetiche\".\nSi devono a Pudovkin le basi teoriche della scuola sovietica del montaggio, anche se il terreno era gi\u00e0 stato preparato dalle intuizioni di B\u00e9la Bal\u00e1zs e Lev Kule\u0161ov. In opposizione a Dziga Vertov e al gruppo dei kinoki - kino (cinema), oko (occhio) - che ponevano al centro lo strumento tecnico e l'oggettivit\u00e0 della ripresa cinematografica - tanto da teorizzare di affidare direttamente la cinepresa al popolo - relegando il montaggio al compito marginale di composizione del materiale girato e di suo adattamento al supporto tecnologico (il tempo della pellicola), Pudovkin insiste sul ruolo dell'autore e attribuisce al montaggio il ruolo di elemento distintivo del linguaggio cinematografico: quello che per lo scrittore \u00e8 lo stile, per l'autore cinematografico \u00e8 il modo e il ritmo di affiancare e collegare inquadrature e sequenze. In questa prospettiva assume una funzione dominante la sceneggiatura: non pi\u00f9 canovaccio di scene ed azioni, sommariamente descritte, al cui interno resta un ampio margine per l'improvvisazione, bens\u00ec meticolosa predisposizione di ogni singola azione, gesto, inquadratura. Nella sua raccolta di saggi in lingua tedesca \"Film-Regie und Film-Manuskript\", questa teoria del \"montaggio di ferro\" si accompagna ad una comprensiva categorizzazione delle sue forme principali: l'antitesi, il parallelismo, l'analogia, il sincronismo, il leitmotiv.\nRuolo dell'attore.\nAll'interno di una simile concezione della sceneggiatura, il ruolo dell'attore non pu\u00f2 essere diverso da quello di un qualsiasi altro oggetto: materia plasmabile dalle mani del regista - prestatore di gesti, espressioni, azioni. Per cui, nel testo gi\u00e0 citato, Vsevolod Pudovkin sostiene di preferire servirsi di tipa\u017ei e natur\u0161\u010diki, gente del popolo, con determinati attributi fisici o espressivi. Successivamente, sia nella pratica registica (utilizzando attori professionisti come Vera Baranovskaja in \"La madre\", o Aleksandr \u010cistjakov in \"La fine di San Pietroburgo\"), sia nel saggio \"Akt\u00ebr v filme\" (\"L'attore nel film\", 1934), ammorbidisce questa posizione estrema. L'esperienza di un attore pu\u00f2, invece, tradursi in un livello superiore di conoscenza delle potenzialit\u00e0 e caratteristiche del mezzo cinematografico, e, quindi, di collaborazione col regista.\nIl sonoro.\nGi\u00e0 nel 1928, un anno dopo l'avvento del sonoro, Pudovkin, per nulla preoccupato dell'impatto di questa innovazione sulla cinematografia sovietica, che pi\u00f9 delle altre aveva esplorato e spinto in avanti i confini delle possibilit\u00e0 espressive del cinema muto, pubblica con Sergej \u0116jzen\u0161tejn e Grigorij Aleksandrov il manifesto \"Budu\u0161\u010dee Zvukovogo fil'ma\" (\"Il futuro del cinema sonoro\"). La dialettica e il contrappunto tra montaggio sonoro e montaggio delle immagini, se non si riduce all'asservimento dell'uno all'altra o viceversa (ad es. la statica ripresa di una conversazione, o una colonna sonora che si limiti a enfatizzare gli avvenimenti rappresentati), rappresenta un formidabile mezzo di esplorazione e indagine degli stati d'animo e degli eventi, e moltiplica dunque gli strumenti a disposizione dell'autore."}
{"id": "430865", "revid": "767487", "url": "https://it.wikipedia.org/wiki?curid=430865", "title": "Aleksandr Stepanovi\u010d Popov", "text": "Biografia.\nNel 1889 riprodusse gli esperimenti di Heinrich Rudolf Hertz sulle radiazioni elettromagnetiche allora dette \"onde hertziane\" ed oggi onde radio. Ide\u00f2 poi un dispositivo ricevitore a coherer (rivelatore di onde elettromagnetiche) con il quale riusc\u00ec, nel 1894-95, a registrare le onde radio naturali provocate dalle scariche elettriche atmosferiche: le due estremit\u00e0 del coherer erano collegate l'una a terra e l'altra a un conduttore verticale (antenna). Popov aveva scoperto che quest'ultima accresceva la sensibilit\u00e0 del ricevitore. Secondo lo stesso Popov, il ricevitore non differiva sostanzialmente da quello costruito successivamente da Marconi, ma la cosa \u00e8 controversa.\nCon il suo ricevitore, il 26 marzo 1896 Popov riusc\u00ec a trasmettere e a registrare, su una distanza di 250 metri, il primo messaggio radio in alfabeto Morse, composto da tre parole: Heinrich Rudolf Hertz.\nNel 1898 riusc\u00ec a trasmettere da una base navale ad una nave in movimento mediante le onde radio.\nNel 1900 si rec\u00f2 a Parigi per apportare perfezionamenti ai suoi apparecchi destinati alle radiocomunicazioni della flotta russa.\nMor\u00ec nel 1906 in seguito ad un'emorragia cerebrale."}
{"id": "430866", "revid": "1347902", "url": "https://it.wikipedia.org/wiki?curid=430866", "title": "Kim Philby", "text": "Da sempre comunista, fu al servizio dell'NKVD e del KGB dall'interno del Military Intelligence e del corpo diplomatico del Regno Unito.\n\u00c8 invalsa l'erronea convinzione che Kim Philby fosse un agente al servizio del Regno Unito che a un certo punto della sua carriera trad\u00ec e defezion\u00f2: in realt\u00e0, comunista convinto, fu da sempre al servizio dell'URSS, per la quale lavor\u00f2 ben prima di ricoprire cariche nell\"'establishment\" britannico. Dal 1936 al 1963 fu un agente doppiogiochista che lavor\u00f2 per l'URSS tramite i vari incarichi affidatigli dal suo Paese.\nNel secondo dopoguerra fu, per due anni, a capo della sezione controspionaggio R5 del Secret Intelligence Service (SIS). Fu poi trasferito come capo della stazione MI6 in Turchia e, in seguito, fu ufficiale di collegamento per l'intelligence SIS presso l'Ambasciata britannica a Washington. In questa veste ha compromesso un programma di attivit\u00e0 congiunte paramilitari USA-UK.\nDal 1963, anno della sua defezione e della fuga a Mosca, fino alla morte avvenuta nel 1988, visse invece in Unione Sovietica dove lavor\u00f2 direttamente per il KGB come istruttore.\nPhilby non fu l'unico britannico a lavorare per l'URSS in quegli anni: egli era una delle \"Cinque Stelle\" o \"Cambridge Five\" (Donald MacLean, Guy Burgess, Anthony Blunt, John Cairncross e lo stesso Philby), giovani facoltosi di famiglie altolocate e borghesi che fin dagli anni degli studi avevano abbracciato la causa del comunismo e che, da posizioni di rilievo nell\"'intelligence\", si rivelarono essere agenti al servizio dell'URSS fino alla loro defezione e - poi - pubblica ricomparsa a Mosca. Tuttavia, tra i cinque, si ritiene che Philby sia stato colui che cre\u00f2 i maggiori danni al Regno Unito e all'Alleanza Atlantica, avendo inviato ai servizi segreti sovietici per ventisette anni, e da posizioni operative di assoluto rilievo, informazioni di altissimo livello, che causarono al blocco occidentale un'ingente perdita di mezzi e di agenti.\nBiografia.\nStudi e prime attivit\u00e0 di spionaggio.\nH.A.R. Philby nacque in India: suo padre, St. John Philby, diplomatico ed esploratore, studioso delle culture orientali e convertito all'Islam, fu, tra l'altro, consigliere del re saudita al-Sa'\u016bd.\nIl suo soprannome gli venne dal personaggio principale del romanzo di Rudyard Kipling \"Kim\".\nComp\u00ec gli studi superiori in Inghilterra, dapprima alla Westminster School, poi, a 16 anni, al Trinity College di Cambridge per i corsi di economia e storia. In tale ambiente scolastico fece la conoscenza del comunismo del quale divenne ben presto ammiratore e, poi, sostenitore: desideroso di servire la causa comunista, chiese a un suo \"tutor\" il modo migliore per riuscirvi, e questi lo indirizz\u00f2 a un'organizzazione di facciata che, a sua volta, lo mise in contatto con gli uffici del Comintern a Vienna.\nL'organizzazione a cui Philby si era rivolto era la Federazione Mondiale per l'Aiuto alle Vittime del Nazismo di Parigi, una delle numerose articolazioni del fronte comunista messe in piedi dal tedesco Willi M\u00fcnzenberg, uno dei pi\u00f9 efficienti agenti sovietici dell'Europa occidentale.\nKim Philby fu reclutato direttamente dall'OGPU e quali ufficiali di collegamento ebbe prima Arnold Deutch e a seguire Theodore Maly e Aleksandr Orlov (che defezion\u00f2 per gli Stati Uniti nel 1938).\nNel 1933, dopo l'ascesa al potere in Germania di Adolf Hitler, Philby fu mandato a Vienna ad aiutare i rifugiati tedeschi che fuggivano dal nazismo.\nL\u00ec incontr\u00f2 Alice (Litzi) Friedman, un'ebrea comunista che spos\u00f2 e port\u00f2 con s\u00e9 nel Regno Unito, salvandole la vita (anche se il matrimonio non dur\u00f2 molto).\nDal 1936, sempre su indicazione di Mosca, Philby si costru\u00ec un'immagine filo-nazista e inizi\u00f2 a frequentare i gruppi politici britannici simpatizzanti per la Germania hitleriana: dalle colonne del \"Times\" e come \"free-lance\" comment\u00f2 la Guerra di Spagna con accenti filo-franchisti.\nPer conto dei sovietici scambi\u00f2 anche varie lettere d'amore - che celavano tra le righe informazioni segrete - a una sconosciuta ragazza francese che abitava a Parigi, in rue de Grenelle.\nMolto tempo dopo scopr\u00ec con disappunto che le lettere venivano in realt\u00e0 recapitate all'ambasciata sovietica, cosa questa che avrebbe potuto mettere in pericolo la sua copertura.\nNel 1937 Philby ebbe persino modo di ricevere un'onorificenza da Franco: l'automobile in cui si trovava insieme ad altri tre giornalisti fu colpita da una granata a Teruel, e Philby fu l'unico sopravvissuto, sebbene ferito.\nQuando Franco lo seppe, lo decor\u00f2 per il suo coraggio.\nL'ingresso nell\"'Intelligence\" britannica.\nNel 1940 Guy Burgess, all'epoca nel settore D (Disinformazione) del SIS (il servizio di controspionaggio estero che poi prese il nome di MI6), present\u00f2 Philby a Marjorie Maxse, funzionaria del servizio, che lo reclut\u00f2 come agente segreto. Quando la sezione fu smantellata e Burgess allontanato dal servizio, Philby, nel frattempo divenuto esperto in depistaggi e in diffusione di notizie sotto falsa bandiera (ovvero costruite in modo tale che se ne potesse attribuire la paternit\u00e0 alla parte avversa), divenne capo della sezione per gli affari iberici, ufficio che si occupava di Spagna, Portogallo, Gibilterra e Africa. In quell'incarico Philby si dimostr\u00f2 efficientissimo, riuscendo a neutralizzare un piano nazista di sabotaggio delle navi britanniche e venendo portato all'attenzione del capo del servizio, sir Stewart Menzies, che nel 1944 lo mise a capo della neonata sezione IX, Unione Sovietica. Come agente al servizio dell'URSS, Philby non avrebbe potuto chiedere di meglio.\nTutto procedette bene fino all'agosto del 1945, allorch\u00e9 Konstantin Volkov, un ufficiale dell'NKVD, decise di defezionare per il Regno Unito con la promessa che avrebbe rivelato i nomi degli agenti sovietici che lavoravano sia nel servizio segreto che nel ministero degli Esteri britannico: per motivi d'ufficio la notizia pervenne anche a Philby che, con un'astuzia, riusc\u00ec a farsi assegnare il caso e vol\u00f2 a Istanbul: con qualche stratagemma (l'aereo di Volkov rallentato da una tempesta, l'ambasciatore inglese sullo yacht sul Bosforo non rintracciabile immediatamente), prese il tempo necessario affinch\u00e9 i sovietici riuscissero a far sparire Volkov e a riportarlo a Mosca, e Philby torn\u00f2 a Londra con un nulla di fatto.\nDopoguerra.\nNel 1946 Philby divenne il capo della stazione di Istanbul sotto la copertura diplomatica di Primo Segretario dell'ambasciata britannica.\nL\u00ec riallacci\u00f2 i contatti con Guy Burgess, anche se non si \u00e8 mai saputo alcunch\u00e9 circa la natura del loro incontro.\nNel 1949 fu mandato con lo stesso incarico diplomatico all'ambasciata britannica di Washington come ufficiale di collegamento tra il SIS e la neonata agenzia di spionaggio americana, la CIA.\nPhilby era stato mandato in America perch\u00e9 il sistema di decrittazione congiunta anglo-americano VENONA aveva scoperto una fuga di notizie riguardo installazioni nucleari alleate proprio da Washington, e Philby avrebbe dovuto collaborare all'identificazione del traditore. La decifrazione fu possibile a causa della probabile imperizia di un agente sovietico che aveva usato lo stesso codice segreto per pi\u00f9 di una comunicazione riservata, e il codice dell'agente trovato, \"Homer\", Philby lo sapeva, era quello di Donald McLean, all'epoca con la copertura di Secondo Segretario di ambasciata.\nMentre i britannici stavano meditando sul da farsi con MacLean (arrestarlo avrebbe significato rivelare l'esistenza di un progetto di decrittazione che avrebbe messo in allarme l'URSS), Kim Philby lo avvert\u00ec e nel maggio 1951, insieme a Burgess, MacLean fugg\u00ec a Mosca. Riguardo a Burgess, questi fu la causa dell'allontanamento di Philby da Washington: Burgess, notoriamente omosessuale e dedito all'alcool, si piazz\u00f2 in casa di Philby per quasi un anno e tenne un comportamento sociale che lo condusse all'espulsione dagli Stati Uniti come \"indesiderato\". Ma non fu il comportamento di Burgess la preoccupazione maggiore di Philby: il fatto che i due agenti avessero defezionato proprio mentre si stava per procedere all'arresto di MacLean indusse molti a sospettare che proprio Philby fosse il \"Terzo Uomo\" che li aveva allertati. Comunque, Mosca gi\u00e0 conosceva da Philby i dettagli di VENONA e gli aveva raccomandato, per non scoprirsi, di non spendersi per tentare di salvare gli agenti doppi che lavoravano per il KGB.\nDopo queste due defezioni, che dal punto di vista alleato furono un disastro in termini operativi e di immagine, a Philby furono chieste le dimissioni. Siccome rifiut\u00f2 sempre di rassegnarle, entrambi i servizi di spionaggio, l'MI5 e l'MI6, lo tennero sotto osservazione senza - tuttavia - mai riuscire a stabilire se egli fosse veramente una spia sovietica. Finalmente, il 25 ottobre 1955, il ministro degli esteri Harold Macmillan, in un discorso alla Camera dei Comuni, riabilit\u00f2 Philby e lo scagion\u00f2 da qualsiasi sospetto, affermando che \u00ab\u2026durante il suo servizio per il nostro governo ha sempre assolto ai suoi doveri in maniera diligente e coscienziosa, e non ho ragione alcuna n\u00e9 per affermare che il sig. Philby abbia in qualsiasi modo leso o tradito gli interessi della nostra nazione, n\u00e9 di accomunarlo al cosiddetto \"Terzo Uomo\", semmai ve ne sia stato uno\u00bb.\nL'incarico a Beirut e lo smascheramento.\nCon la riabilitazione ottenuta, Philby torn\u00f2 nell'MI6 nel 1956 con la copertura di giornalista a Beirut, quale inviato dell\"'Economist\". Il suo ruolo era quello di vice capo operazioni del piano \"Musketeer\", un'operazione congiunta anglo-franco-israeliana tesa ad attaccare l'Egitto e a deporre Nasser. Non \u00e8 chiaro il ruolo che ebbe Philby in tale operazione, anche se \u00e8 lecito supporre che anche in tale frangente cerc\u00f2 di fare pi\u00f9 gli interessi dell'Unione Sovietica, segretamente ma non troppo sostenitrice di Nasser, che quelli del Regno Unito, interessato al controllo del Canale di Suez.\nIl ruolo di giornalista, tuttavia, espose troppo Philby: nel 1962 Flora Solomon, un'ebrea britannica, discorrendo con alcuni conoscenti a un party a Tel-Aviv disse che un certo Philby, giornalista inglese a Beirut, simpatizzava un po' troppo per gli arabi nei suoi articoli. Disse anche che tale Philby lavorava per i sovietici da sempre. Qualcuno prest\u00f2 una certa attenzione alle parole di Flora Solomon, che infatti arrivarono a Londra agli uffici dell'MI5: il servizio mand\u00f2 a Beirut il barone Victor Rothschild (gi\u00e0 agente durante la guerra) per prendere contatto con la donna, la quale gli rifer\u00ec che in un colloquio Philby le aveva detto di essere una spia che lavorava per l'URSS, e che aveva tentato di reclutarla come agente comunista. La Solomon aggiunse anche, comunque, che non avrebbe testimoniato pubblicamente contro Philby.\nBench\u00e9 sia l'MI5 che l'MI6 non si fossero messi, sulle prime, d'accordo su come affrontare la questione, entrambi convennero sull'opportunit\u00e0 di mandare a Beirut un amico intimo di Philby, Nicholas Elliott, che lavorava per l'MI6, per confrontarsi con lui. Non \u00e8 tuttora chiaro come Philby venne a conoscenza degli sviluppi dell'inchiesta a Londra, se l'avesse saputo dalla stessa Solomon oppure se fosse stato gi\u00e0 messo in allarme dalla defezione dell'agente sovietico Anatolij Golitsijn a Helsinki, le cui rivelazioni alla CIA avevano portato, tra l'altro, all'arresto - cui fece seguito la fuga e la ricomparsa a Mosca - del suo vecchio amico e collega George Blake. Si suppone altres\u00ec che Philby potesse essere stato avvisato da Jurij Modin, referente dei \"Cambridge Five\" dall'ambasciata sovietica a Londra, volato a Beirut proprio nel dicembre 1962 mentre a Londra si indagava su Philby. Comunque, \u00e8 certo che la prima cosa che Philby disse a Elliott quando si incontrarono a Beirut il 16 gennaio 1963 fu che l'incontro non giungeva del tutto inaspettato (\"half expecting\" furono le parole precise). Alcune fonti riferiscono che Philby ammise subito di essere una spia comunista: altre, incluso lo stesso Philby, dicono invece che questi neg\u00f2 le accuse rivoltegli. Elliott lo invit\u00f2 quindi - con tono conciliante - a reincontrarsi a fine gennaio nell'ambasciata britannica per un altro colloquio. Ma Philby non si present\u00f2: avendo sospettato una trappola, si imbarc\u00f2 sulla nave-cargo sovietica \"Dolmatova\", ancorata a Beirut, che salp\u00f2 in tutta fretta urtando addirittura la banchina, e lasci\u00f2 il Libano il 23 gennaio 1963, per riapparire una settimana pi\u00f9 tardi a Mosca.\nDopo la defezione.\nUna volta a Mosca, Philby scopr\u00ec con disappunto di non essere colonnello del KGB, come egli pensava, ma solo un semplice agente con il nome in codice di Tom, e per circa 10 anni fu tenuto fuori dal quartier generale del Comitato.\nIn quel periodo intrecci\u00f2 una relazione con la moglie americana di MacLean, Melinda, la quale nel 1966 divorzi\u00f2 dal marito per sposare Philby un anno dopo.\nNel 1968 Philby diede alle stampe, con prefazione di Graham Greene, il libro \"My Silent War\", libro autobiografico in cui spiegava anche le ragioni ideologiche del suo supporto all'URSS.\nNel 1972 Philby fu ammesso al quartier generale del KGB e ricevuto dal capo del servizio, Oleg Kalugin, il quale successivamente lo defin\u00ec \u00ab\u2026un relitto umano\u00bb; \u00ab\u2026Quella figura ricurva camminava appoggiandosi ai muri: puzzolente di vodka, andava mugolando qualcosa d'incomprensibile in un russo spaventoso\u00bb.\nPhilby, in effetti, fin dal suo arrivo a Mosca, probabilmente anche per la frustrazione di non aver visto riconosciuto adeguatamente il suo contributo alla causa sovietica, si era lasciato andare sempre pi\u00f9 all'alcool.\nTuttavia, fu lo stesso Kalugin, insieme ai nuovi funzionari che si occupavano delle operazioni all'estero, a riabilitare l'agente inglese e a dargli l'opportunit\u00e0 di rendersi ancora utile all'URSS: fu coinvolto nei programmi di formazione agenti esteri quale consulente e istruttore per le giovani spie da infiltrare nel Regno Unito, in Australia e negli Stati Uniti.\nNel 1972 spos\u00f2 la sua quarta moglie, la quarantenne Rufina Pukhova, con la quale visse fino alla di lui morte avvenuta nel 1988 per infarto cardiaco; la notizia del suo decesso, inizialmente filtrata dai \"media\" britannici tramite l'ambasciata sovietica a Londra fu confermata dalle autorit\u00e0 dell'URSS, che gli garant\u00ec un funerale di Stato e gli confer\u00ec onorificenze postume, per il suo servizio cinquantennale alla nazione.\nGli analisti di \"intelligence\" giudicarono il danno apportato da Philby all'Occidente non tanto nel numero degli agenti o dei codici smascherati (giudicati facilmente rimpiazzabili), ma nel salto di qualit\u00e0 fatto fare al KGB, che sulle sue indicazioni inizi\u00f2 a dotarsi di metodi di analisi e di indagine sugli standard d'Oltrecortina, tant'\u00e8 vero che anche il futuro segretario del PCUS Jurij Andropov, che fu direttore generale del KGB, \u00e8 accreditato di avere appreso lezioni di organizzazione di \"intelligence\" da Philby.\nPhilby fu amico intimo dello scrittore - ed ex agente segreto - Graham Greene, il quale nella sua autobiografia scrisse che, piuttosto che denunciare Philby se avesse saputo che era un doppiogiochista, avrebbe lasciato l'MI6. Al proposito, il biografo ufficiale di Greene, Norman Sherry, disse: \u00abForse Greene, intuitivo come sempre, lasci\u00f2 il servizio perch\u00e9 sospett\u00f2 che Philby fosse un agente sovietico infiltrato. Piuttosto che condividere il suo sospetto con i superiori, cosa che sarebbe stato suo dovere, Greene si sarebbe dimesso\u00bb.\nKim Philby nella cultura di massa.\nLe vicende di Philby sono state l'ispirazione per numerosi lavori musicali, letterari e cinematografici.\nTra i pi\u00f9 conosciuti, anche in lingua italiana, figurano il romanzo di Graham Greene \"Il fattore umano\" (\"The Human Factor\", 1978), che affronta alcuni aspetti della storia di Philby, e, soprattutto, \"Il quarto protocollo\" (\"The Fourth Protocol\", 1984), in cui l'autore Frederick Forsyth immagina un Philby autore di un complotto per destabilizzare la Gran Bretagna e ivi insediarvi un governo filosovietico di provata fede marxista-leninista.\nUno dei personaggi del romanzo, inoltre, presenta numerosi paralleli con la figura di Philby, trattandosi di un diplomatico sudafricano di provata fede comunista al servizio dell'URSS fin dal suo arruolamento nelle forze armate alleate appena raggiunta la maggiore et\u00e0.\nNell'omonima trasposizione cinematografica di tale romanzo, tuttavia, Philby muore subito, ucciso da un funzionario del KGB davanti a casa sua (laddove nel romanzo la sua sorte \u00e8 ignota).\nAnche John le Carr\u00e9 nel suo romanzo \"La talpa\" si ispir\u00f2 alla figura e alle vicende di Philby.\nLo stesso Le Carr\u00e9, negli anni in cui era impegnato nei servizi segreti inglesi, fu vittima del doppio gioco di Philby, e costretto a dimettersi dal servizio.\nParlando di Philby, Graham Greene ha raccontato di essergli rimasto amico perch\u00e9 a suo giudizio egli non fu defezionista per denaro, ma per un ideale, seppure da Greene non condiviso.\nIl cantante irlandese Rory Gallagher gli ha dedicato una canzone intitolata \"Philby\"."}
{"id": "430868", "revid": "729019", "url": "https://it.wikipedia.org/wiki?curid=430868", "title": "Ben MacDougall", "text": "Ha indossato la maglia della Nazionale scozzese per la prima volta il 12 febbraio 2006 contro il Galles (28-18 per i gallesi)."}
{"id": "430870", "revid": "287204", "url": "https://it.wikipedia.org/wiki?curid=430870", "title": "On\u014d ha Itt\u014d ry\u016b", "text": "L'On\u014d ha Itt\u014d ry\u016b (\u5c0f\u91ce\u6d3e\u4e00\u5200\u6d41\u528d\u8853) \u00e8 una scuola tradizionale di kenjutsu fondata da It\u014d Itt\u014dsai Kagehisa (\u4f0a\u6771\u4e00\u5200\u658e), uno dei pi\u00f9 celebri e imbattuti spadaccini del periodo Muromachi (1336-1568).\nStoria.\nIt\u014d Itt\u014dsai, al culmine della propria carriera di combattente, intu\u00ec che, cos\u00ec come tutte le cose del mondo hanno un'origine ed un fine comuni, anche le infinite tecniche di spada esistenti sono riconducibili ad un'unica tecnica-radice, da lui chiamata \"kiriotoshi\". Per questo si dette il nome Itt\u014dsai (\u201cUomo di un'unica spada\u201d) e fond\u00f2 lo stile Itt\u014d.\nLa scuola Ono-ha fu fondata intorno al 1580 dal discepolo di Ittosai Ono Jiroemon Tadaaki (1565\u20131628), da cui deriva il nome dell'arte. La tradizione orale indica che Ittosai fece combattere Tadaaki in un duello con un altro studente, Zenki, per stabilire un successore dello stile.\nDurante il periodo Tokugawa, servendo come istruttore sia del secondo che del terzo sh\u014dgun, insieme a Yagy\u016b Munenori della scuola rivale Yagy\u016b Shinkage-ry\u016b, Tadaaki fu in grado di continuare a dare ampia visibilit\u00e0 allo stile. Si diceva che Tadaaki fosse superiore a Munenori nell'arte della spada, ma che il suo carattere severo lo portasse ad essere il meno favorito e rispettato dei due.\nLa famiglia Ono continu\u00f2 in seguito pass\u00f2 al servizio del signore di Hirosaki (provincia di Mutsu) Tsugaru Nobumasa, e rimase al servizio del clan Tsugaru per pi\u00f9 di un secolo, pur continuando a mantenere il controllo della scuola. Per tutto il periodo Tokugawa l'On\u014d ha rimase lo stile ufficiale degli shogun.\nTakeda S\u014dkaku (1859-1943), celebre maestro di Dait\u014d-ry\u016b e On\u014d ha Itt\u014d ry\u016b che a sua volta avrebbe trasmesso l'arte al fondatore dell'Aikid\u014d Morihei Ueshiba, apprese questo stile nel dojo Yokikan, in Aizu, dal maestro Shibuya Toma.\nNel periodo Taisho, Sasamori Junz\u014d (1886-1976), un praticante di kendo ben noto e di alto rango, divenne il 16\u00b0 S\u014dke (capo della scuola); suo figlio Sasamori Takemi (1933-2017) gli succedette come 17\u00b0 caposcuola.\nGli Istruttori dell'attuale Ufficio Metropolitano di Polizia di Tokyo sono addestrati nell'On\u014d ha Itt\u014d ry\u016b nel dojo di Reigakudo, a Tokyo.\nTecnica.\n\u00c8 uno stile da duello incentrato sulla sola spada, anche se ne vengono impiegate di diverse misure. Per l'allenamento vengono impiegati i robusti bokuto (imitazione in legno di una katana) e gli shinai (spada invece pi\u00f9 leggera in bamboo); \"l'uchi-dachi\" (colui che guida il kata) indossa, per proteggersi dai colpi reali dati ai polsi, dei grossi guantoni chiamati \"onigote\". \nL'ono-ha itto-ryu kenjutsu \u00e8 praticato essenzialmente, come vuole la tradizione giapponese, nella forma dei \"kumi-dachi\" (kata), cio\u00e8 in forme preordinate di combattimento con la spada. I kata sono raggruppati in serie:"}
{"id": "430871", "revid": "4", "url": "https://it.wikipedia.org/wiki?curid=430871", "title": "Ono-ha Itto-ryu", "text": ""}
{"id": "430872", "revid": "599013", "url": "https://it.wikipedia.org/wiki?curid=430872", "title": "Ono ha Itt\u014d ryu", "text": ""}
{"id": "430873", "revid": "120106147", "url": "https://it.wikipedia.org/wiki?curid=430873", "title": "Amato (fiume)", "text": "Il fiume Amato o fiume Lamato (antico \"Lametos\") \u00e8 un fiume della Calabria che nasce nella Sila piccola e si getta nel golfo di Sant'Eufemia, dopo un corso di 56\u00a0km che interessa un bacino idrografico di 412\u00a0km\u00b2.\nCorso del fiume.\nL'Amato nasce da alcuni contrafforti della Sila Piccola che si alzano nella parte pi\u00f9 settentrionale del territorio di Soveria Mannelli ai piedi delle localit\u00e0 \"Rosello\" e \"Pantano\", dove scorrono le acque di due torrenti \"Sabettella\" e \"Occhiorosso\" che si uniscono in localit\u00e0 \"Ponte\" dando origine al corso del fiume, da qui in poi conosciuto come Amato. Immediatamente dopo la nascita, l'Amato scende verso Sud-Est costituendo il confine naturale fra i territori comunali di Decollatura e di Soveria Mannelli. Dopo aver ricevuto il torrente Galice di Stocco, percorre la piana di Santa Margherita e si avvicina al fiume Corace portandosi a breve distanza da esso (1 km) in prossimit\u00e0 della stazione ferroviaria \"Serrastretta-Carlopoli\" delle Ferrovie della Calabria. In prossimit\u00e0 dell'abitato di Tiriolo, mentre il Corace si dirige verso il mar Ionio, l'Amato volge verso Ovest, percorre tutto il territorio posto tra Pianopoli e Maida, attraverso i territori di San Pietro Apostolo, Miglierina, Amato e Marcellinara, ingrossandosi per gli apporti del Pesipe, il suo maggiore affluente di sinistra, e del Sant'Ippolito, suo affluente di destra. Solca infine la piana di Sant'Eufemia, ricevendo nel suo ultimo tratto i torrenti Canne e Piazza che bagnano l'abitato di Lamezia Terme, per gettarsi infine nel mar Tirreno in prossimit\u00e0 dell'area industriale della citt\u00e0 lametina.\nCuriosit\u00e0.\nLa citt\u00e0 di Lamezia Terme prende il nome dal fiume Amato, un tempo chiamato \"Lametos\", che l'attraversa nella sua parte pi\u00f9 periferica. Questo nome fu originariamente dato solo all'ex comune di Sant'Eufemia Lamezia, successivamente con la nascita del nuovo comune, si \u00e8 scelto il nome di Lamezia per l'intera citt\u00e0."}
{"id": "430874", "revid": "580", "url": "https://it.wikipedia.org/wiki?curid=430874", "title": "Corace", "text": ""}
{"id": "430877", "revid": "2036605", "url": "https://it.wikipedia.org/wiki?curid=430877", "title": "Battaglia di Arezzo", "text": "La battaglia di Arezzo fu combattuta nel 285 a.C. tra la Repubblica romana e i Galli. Il comandante dell'esercito romano era Lucio Cecilio Metello Denter. I Galli vinsero la battaglia, distruggendo l'esercito romano. La citt\u00e0 venne brevemente sottoposta all'occupazione gallica prima di essere riconquistata dai romani durante la controffensiva. L'esercito romano in poche ore sconfisse duramente i Galli e li costrinse a ritirarsi nell'Italia settentrionale."}
{"id": "430879", "revid": "1573940", "url": "https://it.wikipedia.org/wiki?curid=430879", "title": "Pithecophaga jefferyi", "text": "L\u2019aquila delle Filippine (Pithecophaga jefferyi ), \u00e8 un uccello rapace della famiglia degli Accipitridi, endemico delle foreste delle Filippine. Presenta un piumaggio di colore marrone e bianco, e una cresta ispida, e misura generalmente 86\u2013102\u00a0cm di lunghezza e pesa 4,7-8,0\u00a0kg. \u00c8 considerata la pi\u00f9 grande delle aquile esistenti al mondo per quanto riguarda la lunghezza, mentre l'aquila di mare di Steller e l'arpia sono le pi\u00f9 grandi in termini di peso e di massa. Rapace tra i pi\u00f9 rari e possenti del mondo, \u00e8 stato dichiarato uccello nazionale delle Filippine nel 1995. \u00c8 una specie in pericolo critico e la sua popolazione \u00e8 diminuita progressivamente negli ultimi decenni, soprattutto a causa della massiccia perdita dell'habitat dovuta alla deforestazione che interessa la maggior parte del suo areale. L'uccisione di un'aquila delle Filippine, ai termini delle legge del Paese, \u00e8 punibile con 12 anni di carcere e multe elevate che possono arrivare anche ad un milione di pesos.\nTassonomia.\nIl primo europeo a scoprire la specie fu l'esploratore e naturalista John Whitehead nel 1896; ne osserv\u00f2 in un primo momento un esemplare e, poche settimane dopo, il suo servitore, Juan, riusc\u00ec a catturare l'olotipo. Le spoglie dell'uccello vennero inviate a William Robert Ogilvie-Grant, a Londra, nel 1896, che in un primo momento le mise in mostra in un ristorante locale. Solo qualche settimana pi\u00f9 tardi si dedic\u00f2 alla descrizione ufficiale della specie.\nFin dalla sua scoperta, l'aquila delle Filippine divenne nota come aquila delle scimmie, poich\u00e9 i nativi di Bonga, a Samar, dove la specie venne scoperta, affermavano che predasse esclusivamente le scimmie; sulla base di queste testimonianze ricevette il proprio nome generico, derivante dal greco \"pithecus\" (\"\u03c0\u03af\u03b8\u03b7\u03ba\u03bf\u03c2\") (\u00abscimmia\u00bb) e \"phagus\" (-\"\u03c6\u03ac\u03b3\u03bf\u03c2\") (\u00abmangiatrice\u00bb). Il nome scientifico commemora Jeffery Whitehead, padre di John Whitehead. Studi successivi rivelarono, tuttavia, che la presunta aquila delle scimmie si nutriva anche di altri animali, come colughi, zibetti, grossi serpenti, varani, e perfino grossi uccelli, come i buceri. Per questo motivo, oltre al fatto che lo stesso appellativo veniva applicato anche all'aquilastore coronato dell'Africa e all'arpia del Centro e Sudamerica, il nome, per proclamazione presidenziale, venne cambiato in aquila delle Filippine nel 1978, e nel 1995 la specie venne dichiarata emblema nazionale. La specie non ha sottospecie riconosciute.\nOltre che aquila delle Filippine e aquila delle scimmie, la specie \u00e8 stata chiamata anche grande aquila delle Filippine. \u00c8 nota con vari nomi in molte lingue delle Filippine; tra questi ricordiamo \"\u00e1gila\" (\u00abaquila\u00bb), \"h\u00e1ribon\" (da \"haring ib\u00f3n\", \u00abre degli uccelli\u00bb) e \"banog\" (\u00abnibbio\u00bb).\nStoria evolutiva.\nUno studio basato sulle caratteristiche scheletriche effettuato nel 1919 port\u00f2 gli studiosi a ipotizzare che il parente pi\u00f9 stretto dell'aquila delle Filippine fosse l'arpia. La specie venne quindi inclusa all'interno della sottofamiglia degli Arpiini (Harpiinae) fino al 2005, quando uno studio sulle sequenze del DNA dimostr\u00f2 che non era affatto imparentata con gli altri membri di questo gruppo, bens\u00ec con i Circaetini (Circaetinae), vale a dire i bianconi e il falco giocoliere. Da allora \u00e8 stata inserita all'interno di questa sottofamiglia.\nDescrizione.\nLa nuca dell'aquila delle Filippine \u00e8 ornata da lunghe penne marroni che formano una cresta arruffata. Queste penne danno l'impressione che l'animale possegga una criniera simile a quella del leone, che a sua volta assomiglia al mitico grifone. L'aquila ha la faccia scura e la nuca e la sommit\u00e0 del capo color crema-marrone. Il dorso \u00e8 marrone scuro, mentre la regione ventrale e il sottoala sono bianchi. Le forti zampe sono gialle, e sono munite di grandi artigli potenti di colore scuro, mentre il becco, grande, arcuato e profondo, \u00e8 grigio-bluastro. Gli occhi sono grigio-blu. I giovani sono simili agli adulti, e se ne differenziano per il fatto di avere piume del dorso dai margini chiari.\n\u00c8 opinione corrente indicare che l'aquila delle Filippine abbia una lunghezza totale di 86\u2013102\u00a0cm, ma un'analisi condotta a partire da vari esemplari conservati in alcune tra le pi\u00f9 grandi collezioni museali del mondo ha rivelato una lunghezza media di 95\u00a0cm per i maschi e di 105\u00a0cm per le femmine. Queste ultime misurazioni ne fanno la pi\u00f9 lunga specie di aquila esistente, dal momento che la lunghezza media della femmina equivale a quella massima registrata nell'arpia e nell'aquila di mare di Steller. La pi\u00f9 lunga aquila delle Filippine registrata, nonch\u00e9 la pi\u00f9 lunga aquila mai esistita fatta eccezione per l'estinta aquila di Haast, \u00e8 un esemplare conservato al Museo Field di Storia Naturale (FMNH) che misura 112\u00a0cm; tuttavia, trattandosi delle spoglie di un esemplare mantenuto in cattivit\u00e0, non pu\u00f2 essere preso come rappresentante degli esemplari selvatici a causa delle differenze che intercorrono nella disponibilit\u00e0 di cibo. Il livello di dimorfismo sessuale nelle dimensioni non \u00e8 certo, ma si ritiene che il maschio sia generalmente il 10% pi\u00f9 piccolo della femmina, e questa affermazione \u00e8 supportata dai dati della lunghezza media nei maschi e nelle femmine riportati in una fonte. In molte altre grandi specie di aquila, la differenza di dimensioni tra le femmine e i maschi adulti pu\u00f2 superare il 20%. Per le aquile delle Filippine adulte, i dati riportati riguardanti il peso oscillano tra i 4,7 e gli 8\u00a0kg, mentre altri studiosi indicano un peso medio inferiore a quello sopra indicato, di 4,5\u00a0kg per i maschi e di 6\u00a0kg per le femmine. Un maschio esaminato (di et\u00e0 non specificata) pesava 4,04\u00a0kg. L'aquila delle Filippine ha un'apertura alare di 184\u2013220\u00a0cm e una lunghezza dell'ala (misurata lungo il margine anteriore) di 57,4-61,4\u00a0cm. Il peso massimo registrato \u00e8 superato da quello di altre due aquile (l'arpia e l'aquila di mare di Steller), mentre le ali sono pi\u00f9 corte di quelle delle grandi aquile che vivono in habitat aperti (come l'aquila di mare, l'aquila di mare di Steller, l'aquila marziale o l'aquila cudacuneata), sebbene siano piuttosto larghe. Il tarso dell'aquila delle Filippine \u00e8 considerato il pi\u00f9 lungo tra quelli di ogni altra specie di aquila e misura 12,2-14,5\u00a0cm, all'incirca la stessa lunghezza di quello dell'aquila di Nuova Guinea, molto pi\u00f9 piccola ma con zampe relativamente lunghe. Il becco, molto grande ma compresso lateralmente, contende con quello dell'aquila di mare di Steller il titolo di becco pi\u00f9 grande di qualsiasi aquila esistente. Esso misura in media 7,22\u00a0cm di lunghezza a partire dalla commessura labiale. La coda \u00e8 piuttosto lunga, 42-45,3\u00a0cm, mentre un'altra fonte indica una lunghezza di 50\u00a0cm.\nTra i richiami pi\u00f9 frequenti emessi dall'aquila delle Filippine vi sono dei forti fischi acuti che terminano con inflessioni di intonazione. Inoltre, \u00e8 risaputo che i giovani mendicano il cibo emettendo una serie di richiami acuti.\nDistribuzione e habitat.\nL'aquila delle Filippine \u00e8 endemica delle Filippine e si rinviene su quattro delle isole maggiori: la parte orientale di Luzon, Samar, Leyte e Mindanao. Il maggior numero di aquile risiede a Mindanao, dove si trovano dalle 82 alle 233 coppie riproduttive. Solamente sei coppie risiedono a Samar, due a Leyte, e poche altre a Luzon. \u00c8 presente nel parco nazionale della Sierra Madre Settentrionale a Luzon e nei parchi nazionali di Monte Apo, Monte Malindang e Monte Kitanglad a Mindanao.\nQuest'aquila \u00e8 diffusa nelle foreste di dipterocarpi e in quelle montane di medie altitudini, in particolare in aree impervie. Il suo \"range\" altitudinale va dalle pianure alle montagne di oltre 1800\u00a0m. Si stima che in tutto l'areale della specie rimangano solo 9220\u00a0km\u00b2 di foresta primaria. Tuttavia, le dimensioni totali dell'areale vengono stimate a 146.000\u00a0km\u00b2.\nBiologia.\nL'evoluzione nelle isole Filippine, prive di altri predatori, ha reso le aquile i cacciatori dominanti di queste isole. Ciascuna coppia riproduttiva ha bisogno di un vasto territorio per riuscire ad allevare con successo un piccolo, e per questo motivo la specie \u00e8 estremamente vulnerabile alla deforestazione. In passato, si stimava che ogni coppia occupasse un territorio di circa 100\u00a0km\u00b2, ma durante uno studio condotto a Mindanao si \u00e8 scoperto che la distanza minima tra una coppia riproduttiva e l'altra era mediamente di 13\u00a0km, il che lascia ipotizzare che ogni coppia abbia a disposizione un'area di azione circolare di 133\u00a0km\u00b2.\nIl volo della specie \u00e8 veloce e agile, e ricorda pi\u00f9 quello dei rapaci pi\u00f9 piccoli, come lo sparviero, che quello delle specie pi\u00f9 grandi.\nPer quanto riguarda il comportamento ludico, i giovani sono stati visti stringere con gli artigli i fori di nodo degli alberi e, usando la coda e le ali per tenersi in equilibrio, inserire la testa nelle cavit\u00e0 del tronco. Inoltre, \u00e8 noto che attacchino oggetti inanimati per impratichirsi nella caccia, nonch\u00e9 che cerchino di appendersi a testa in gi\u00f9 per migliorare le proprie capacit\u00e0 di equilibrio. Dal momento che i genitori non sono presenti quando avvengono queste attivit\u00e0, sembra che essi non insegnino a cacciare ai propri figli.\nL'aspettativa di vita negli esemplari in natura viene stimata sui 30-60 anni. Un esemplare in cattivit\u00e0 visse per 41 anni allo zoo di Roma, ed era gi\u00e0 adulto quando arriv\u00f2 allo zoo. Tuttavia, si ritiene che gli esemplari selvatici vivano in media meno di quelli allevati in cattivit\u00e0.\nAlimentazione.\nL'aquila delle Filippine veniva chiamata originariamente aquila delle scimmie perch\u00e9 si credeva che si nutrisse quasi esclusivamente di questi animali (l'unica scimmia originaria delle Filippine \u00e8 il macaco cinomolgo delle Filippine); successivamente ci\u00f2 si \u00e8 dimostrato inesatto. Forse la causa di tutto risiede nel fatto che il primo esemplare esaminato aveva resti ossei di scimmia non digeriti nello stomaco. Come molti predatori, l'aquila delle Filippine \u00e8 un animale opportunista, e va a caccia di prede in base al loro livello locale di abbondanza e alla facilit\u00e0 di cattura. \u00c8 il predatore alfa del proprio areale.\nNei nidi dell'aquila sono stati rinvenuti resti di prede di ogni genere, da un piccolo pipistrello di 10 g a un cervo delle Filippine di 14\u00a0kg. Le prede principali variano da un'isola all'altra in base alla loro disponibilit\u00e0, in particolare a Luzon e a Mindanao, situate in due diverse regioni faunistiche. Ad esempio, il colugo delle Filippine, delle dimensioni di uno scoiattolo arboricolo, preda preferita delle aquile di Mindanao, \u00e8 del tutto assente a Luzon. Tra le prede preferite delle aquile di Luzon figurano scimmie, uccelli, volpi volanti, ratti delle nuvole giganti \"Phloeomys pallidus\" che, con un peso di 2-2,5\u00a0kg, possono pesare il doppio di un colugo, e rettili come grossi serpenti e lucertole. In alcune localit\u00e0 si stima che i colughi costituiscano il 90% della dieta del rapace. Sebbene le aquile sembrino prediligere questi ultimi quando sono disponibili, la maggior parte degli altri animali delle Filippine, fatta eccezione per gli ungulati adulti e gli esseri umani, pu\u00f2 cadere vittima di questi volatili. Tra essi vi sono zibetti delle palme comuni (il 12% della dieta a Mindanao), macachi, scoiattoli volanti, scoiattoli arboricoli, pipistrelli della frutta, ratti, uccelli (rapaci notturni e buceri), rettili (serpenti e varani), e perfino altri rapaci. \u00c8 stata registrata addirittura la cattura di giovani maiali e di cani di piccola taglia.\nL'aquila delle Filippine utilizza principalmente due metodi di caccia. Uno di questi, noto come caccia da fermo, consiste nell'osservare le attivit\u00e0 della preda rimanendo quasi immobili su un ramo vicino alla volta della foresta. L'altro metodo, ossia la caccia in movimento, implica il planare periodicamente da un posatoio all'altro. Cos\u00ec facendo, l'aquila spesso scende sempre pi\u00f9 in basso dalla volta, verso i rami, e, se non riesce a localizzare una possibile preda in questa incursione iniziale, voler\u00e0 via o far\u00e0 ritorno sulle cime degli alberi per tentare di nuovo. Le aquile di Mindanao spesso impiegano con successo quest'ultima tecnica per catturare i colughi, dal momento che si tratta di animali notturni che utilizzano il camuffamento per proteggersi nelle ore diurne. I membri di una coppia di aquile talvolta cooperano per catturare le scimmie: un uccello si appollaia nelle vicinanze per distrarre i primati, permettendo all'altro di attaccarli, non visto, alle spalle. Dato che i macachi del posto hanno all'incirca le dimensioni dell'aquila stessa, circa 9\u00a0kg nei maschi adulti, costituiscono una preda potenzialmente pericolosa, ed \u00e8 stato riportato il caso di aquile che si sono fratturate una zampa in seguito ad una caduta avvenuta mentre lottavano a mezz'aria con un grosso maschio di scimmia.\nRiproduzione.\nL'intero ciclo riproduttivo dell'aquila delle Filippine dura due anni. La femmina raggiunge la maturit\u00e0 sessuale a cinque anni di et\u00e0 e il maschio a sette. Come molte aquile, l'aquila delle Filippine \u00e8 monogama. Una volta formatasi la coppia, i partner rimangono uniti per il resto della loro vita. Se uno di essi muore, l'altra aquila spesso va alla ricerca di un nuovo compagno per rimpiazzarlo.\nIl corteggiamento ha inizio con la costruzione del nido, dal quale i due partner non si allontaneranno mai pi\u00f9 di tanto. Anche le parate aeree rivestono un ruolo importante nel corteggiamento. Durante queste parate, veleggiando sopra il territorio di nidificazione, il maschio insegue la femmina in una picchiata diagonale e, una volta raggiuntala, le offre gli artigli; la compagna, a sua volta, dopo essersi girata a mezz'aria, aggancia con i propri artigli quelli del partner. Sono state registrate anche parate accompagnate da forti richiami, effettuate unicamente allo scopo di mettersi in mostra. La disponibilit\u00e0 di un'aquila alla riproduzione viene mostrata con il trasporto di un po' di materiale per la costruzione del nido sul sito prescelto per la nidificazione. A esso segue l'accoppiamento, che avviene ripetutamente sia nel nido che sui posatoi vicini.\nLa stagione riproduttiva ha luogo in luglio; gli uccelli di isole diverse, in particolare quelli di Mindanao e Luzon, iniziano ad accoppiarsi in periodi differenti di questo mese. La quantit\u00e0 di piogge e la disponibilit\u00e0 di prede possono influire sulla stagione riproduttiva. Il nido viene costruito generalmente su uno svettante albero di dipterocarpo, o su un qualsiasi albero alto a corona aperta, in zone di foresta primaria o secondaria. Il nido viene imbottito con foglie verdi, e pu\u00f2 raggiungere 1,5\u00a0m di diametro. \u00c8 posto a circa 30metri o pi\u00f9 di altezza dal terreno. Come quello di molti altri grandi rapaci, consiste in una grossa piattaforma fatta di ramoscelli. L'aquila riutilizza di frequente lo stesso sito di nidificazione per varie nidiate. Otto o dieci giorni prima della deposizione, la femmina \u00e8 afflitta da una condizione nota come letargia dell'uovo. Durante questa fase la femmina non mangia, beve molta acqua e tiene le ali penzolanti. La femmina depone generalmente un unico uovo nel tardo pomeriggio o al crepuscolo, ma occasionalmente sono state viste anche covate composte da due uova. Nel caso un uovo non si schiuda o un pulcino muoia poco dopo, i genitori probabilmente deporranno un altro uovo l'anno seguente. L'accoppiamento pu\u00f2 protrarsi fino a qualche giorno dopo la deposizione dell'uovo per consentire la formazione di un altro uovo nel caso il primo vada perduto. L'uovo viene covato per 58-68 giorni (generalmente 62) dopo la deposizione. Entrambi i genitori partecipano all'incubazione, ma la femmina assolve la maggior parte del compito durante il giorno e per tutta la notte.\nUna volta schiusosi l'uovo, l'aquilotto viene nutrito da entrambi i genitori. Inoltre, i genitori sono stati visti riparare a turno il piccolo dal sole e dalla pioggia fino a quando non ha raggiunto le sette settimane di et\u00e0. Il giovane aquilotto si invola dopo quattro o cinque mesi. La prima cattura di una preda da parte di un giovane \u00e8 stata registrata 304 giorni dopo la schiusa. I genitori si prendono cura dell'aquilotto per un totale di 20 mesi e, tranne nel caso del fallimento di una covata, si riproducono solamente in anni alterni. L'aquila delle Filippine, assieme ad altre due grandi aquile tropicali, l'aquilastore coronato e l'arpia, \u00e8 il rapace dal ciclo riproduttivo pi\u00f9 lungo. I nidiacei non hanno altri predatori che l'uomo, dato che noti razziatori di nidi come gli zibetti delle palme e i macachi (entrambi preda delle aquile) cercano sempre di evitare le aree dove le aquile hanno una regolare attivit\u00e0.\nConservazione.\nNel 2010, la IUCN e BirdLife International hanno inserito questa specie tra quelle seriamente minacciate. Secondo l'Unione internazionale per la conservazione della natura, nelle Filippine sopravviverebbero 180-500 aquile. Esse sono minacciate principalmente dalla deforestazione, dovuta sia all'industria del legname che all'espansione dell'agricoltura. Le foreste primarie stanno scomparendo a un ritmo elevato, e la maggior parte delle foreste di pianura \u00e8 propriet\u00e0 delle compagnie del legname. Anche lo sfruttamento minerario, l'inquinamento, l'esposizione a pesticidi che influiscono sulla riproduzione, e il bracconaggio costituiscono serie minacce. Inoltre, alcuni esemplari rimangono ogni tanto intrappolati in trappole posizionate dai locali per catturare i cervi. Sebbene non costituisca pi\u00f9 una grave minaccia, bisogna ricordare che in passato molti esemplari venivano catturati per essere esposti negli zoo.\nLa diminuzione della popolazione di aquila delle Filippine venne portata per la prima volta all'attenzione internazionale nel 1965 dal celebre ornitologo filippino Dioscoro S. Rabor e dal direttore dell'Ufficio Parchi e Natura Jesus A. Alvarez. Charles Lindbergh, il primo uomo ad aver sorvolato l'Atlantico in solitaria e senza scalo nel 1927, era affascinato da quest'aquila. Nel ruolo di rappresentante del World Wildlife Fund, Lindbergh effettu\u00f2 vari viaggi nelle Filippine tra il 1969 e il 1972, dove aiut\u00f2 a persuadere il governo a proteggere l'aquila. Nel 1969, venne istituito il Programma per la Conservazione dell'Aquila delle Scimmie con l'apposito scopo di scongiurare la specie dall'estinzione. Nel 1992, in cattivit\u00e0 nacquero le prime aquile in seguito ad inseminazione artificiale; tuttavia, i primi aquilotti nati senza l'aiuto dell'inseminazione artificiale nacquero solamente nel 1999. Il primo esemplare nato in cattivit\u00e0 ad essere rilasciato, Kabayan, venne liberato nel 2004 a Mindanao; purtroppo, mor\u00ec fulminato accidentalmente nel gennaio del 2005. Un'altra aquila, Kagsabua, venne rilasciata il 6 marzo del 2008, ma venne abbattuta e mangiata da un contadino. L'uccisione di questa specie gravemente minacciata \u00e8 punibile, ai termini della legge filippina, con 12 anni di carcere e multe salate. Nel giugno 2015 fu liberata una femmina di tre anni di nome Pamana, il cui corpo fu per\u00f2 ritrovato in stato di decomposizione due mesi dopo a Davao Oriental, con una profonda ferita d'arma da fuoco al petto. L'episodio caus\u00f2 sdegno, soprattutto per il fatto che Pamana era gi\u00e0 stata salvata da un altro proiettile al petto alcuni anni prima e presa in custodia in un centro di cura.\nIl numero delle aquile \u00e8 diminuito lentamente, nel corso dei decenni, fino ai 180-500 individui attuali. Una serie di inondazioni e di valanghe di fango, causate dalla deforestazione, hanno ulteriormente devastato la popolazione rimanente. L'aquila delle Filippine potrebbe presto scomparire in natura se non verranno prese misure dirette di salvaguardia. La Philippine Eagle Foundation di Davao, Filippine, \u00e8 un'organizzazione dedicata alla protezione e alla conservazione di questa specie e delle foreste in cui vive. Nelle sue strutture l'aquila si riproduce in cattivit\u00e0 da oltre un decennio e lo staff della fondazione ha condotto il primo rilascio sperimentale in natura di un'aquila nata in cattivit\u00e0. Il centro operativo della fondazione ospita 35 aquile, delle quali 18 nate in cattivit\u00e0. Ricerche su comportamento, ecologia e dinamiche della popolazione sono tuttora in corso. Negli ultimi anni, sono state istituite apposite aree protette per la salvaguardia di questa specie, come la foresta di Cabuaya (700\u00a0km\u00b2) e il santuario naturale della foresta di Taft (37,2\u00a0km\u00b2) a Samar. Tuttavia, gran parte della popolazione abita al di fuori delle aree protette.\nRelazioni con l'uomo.\nL'aquila delle Filippine \u00e8 stata dichiarata ufficialmente uccello nazionale del Paese il 4 luglio 1995 dal presidente Fidel V. Ramos con la proclamazione n\u00ba 615. Quest'aquila, date le sue dimensioni e la sua rarit\u00e0, \u00e8 anche un obiettivo molto ambito per i birdwatcher.\nL'immagine dell'aquila delle Filippine \u00e8 comparsa su almeno 12 francobolli delle Filippine, tra il 1967 e il 2007, nonch\u00e9 sulle monete da 50 \"centavos\" coniate tra il 1981 e il 1994.\nIn passato, circa 50 aquile delle Filippine sono state ospitate in zoo di Europa (Inghilterra, Germania, Belgio, Italia e Francia), Stati Uniti e Giappone. La prima fu una femmina arrivata allo zoo di Londra nell'agosto del 1909, morta nello stesso luogo nel febbraio del 1910. La maggior parte degli esemplari giunse negli zoo tra il 1947 e il 1965. L'ultimo esemplare vissuto lontano dalle Filippine mor\u00ec nel 1988 allo zoo di Anversa, dove viveva dal 1964 (a eccezione di un periodo trascorso allo zoo di Planckendael, in Belgio). La prima nascita in cattivit\u00e0 si \u00e8 avuta solamente nel 1992, grazie agli sforzi dello staff della Philippine Eagle Foundation di Davao, e altre nascite si sono susseguite da allora.\nL'aquila delle Filippine \u00e8 stata utilizzata anche come mascotte negli eventi sportivi. Tra essi ricordiamo \u00abGilas\u00bb, la mascotte dei Giochi del Sud-est asiatico del 2005, che si sono svolti a Manila. L'animale \u00e8 anche il simbolo della nazionale di pallacanestro delle Filippine."}
{"id": "430886", "revid": "2014155", "url": "https://it.wikipedia.org/wiki?curid=430886", "title": "Monete italiane moderne", "text": "Nei territori della futura Italia dal XV secolo la monetazione subisce cambiamenti legati alla maggiore disponibilit\u00e0 di metallo monetario, a nuove esigenze di commercio interno ed esterno, a nuovi canoni estetici e a nuove tecniche di lavorazione. Gradualmente le monete cambiano aspetto.\nSi parla in questo contesto di monetazione moderna. Qui sono elencate e brevemente illustrate le monete italiane moderne.\nPer le monete italiane precedenti vedi Monete italiane medioevali e per quelle successive vedi Monete italiane contemporanee."}
{"id": "430892", "revid": "345405", "url": "https://it.wikipedia.org/wiki?curid=430892", "title": "Festa della mamma", "text": "La festa della mamma \u00e8 una ricorrenza civile in alcuni Paesi del mondo, celebrata in onore della figura della madre, della maternit\u00e0 e dell'influenza sociale delle madri.\nNon esiste un unico giorno dell'anno in grado di accomunare tutti gli Stati in cui l'evento \u00e8 festeggiato: in quasi due terzi di questi Paesi la festa \u00e8 celebrata nel mese di maggio, mentre circa un quarto di essi la festeggia a marzo.\nIn Italia la festa cade la seconda domenica di maggio. Le fonti disponibili non concordano sulla data in cui in Italia si incominci\u00f2 a festeggiare la festa della mamma: secondo alcune di esse la festa inizialmente cadeva l'otto maggio, secondo altre, invece, sin dall'origine tale festa si celebrava nella seconda domenica di maggio. Vedi il capitolo In Italia.\nIn gran parte degli Stati europei, negli Stati Uniti, in Giappone, in Australia e in numerosi altri Paesi la festa cade nella seconda domenica di maggio; a San Marino si festeggia il 15 marzo; in Spagna e Portogallo la prima domenica di maggio; nei paesi balcanici l'8 marzo; in molti paesi arabi la festa cade invece nel giorno dell'equinozio di primavera. Per un elenco completo delle date in cui ricorre la festa, si veda il paragrafo festa della mamma nel mondo.\nStoria.\nCi sono diverse antiche celebrazioni che in qualche maniera possono essere paragonate alla festa della mamma, ma non sono correlate alla celebrazione moderna. Ad esempio, in Italia fu celebrata il 24 dicembre 1933 la \"Giornata nazionale della Madre e del Fanciullo\", nel quadro della politica della famiglia del governo fascista. Nell'occasione vennero premiate le madri pi\u00f9 prolifiche d'Italia. La data era stata scelta in connessione con il Natale. Questa celebrazione, per\u00f2, non pu\u00f2 essere vista come l'inizio della festa della mamma in Italia, perch\u00e9 fu una celebrazione \"una tantum\" e perch\u00e9 gli intendimenti erano in parte diversi.\nNei capitoli seguenti si d\u00e0 invece notizia delle possibili origini della festa attuale.\nIn Italia.\nLa festa della mamma come la si intende oggi \u00e8 nata invece a met\u00e0 degli anni cinquanta in due diverse occasioni, una legata a motivi di promozione commerciale e l'altra invece a motivi religiosi.\nDal punto di vista commerciale, fu Raoul Zaccari, senatore e sindaco di Bordighera, fu uno dei promotori della legge istitutiva della festa della mamma, approvata nel 1958; in collaborazione con Giacomo Pallanca, presidente dell'Ente Fiera del Fiore e della Pianta Ornamentale di Bordighera-Vallecrosia, prese nel 1956 l'iniziativa di celebrare la festa della mamma a Bordighera, al Teatro Zeni; successivamente la festa si svolse al Palazzo del Parco.\nDal punto di vista religioso, la festa risale all'anno successivo, il 1957, e ne fu protagonista don Otello Migliosi parroco di Tordibetto di Assisi, in Umbria, il 12 maggio 1957. L'idea di don Otello Migliosi fu quella di celebrare la mamma non gi\u00e0 nella sua veste sociale o biologica ma nel suo forte valore religioso, cristiano anzitutto ma anche interconfessionale, come terreno di incontro e di dialogo delle varie culture tra loro: il suo tentativo \u00e8 stato ricordato, in due contributi, anche dal quotidiano vaticano. Da allora, ogni anno, la parrocchia di Tordibetto celebra ufficialmente la Festa con importanti manifestazioni a carattere religioso e culturale. Sempre a Tordibetto \u00e8 localizzato, unico in Italia, un \"Parco della Mamma\", progettato dall'architetto assisano Enrico Marcucci intorno ai resti dell'antica chiesa di Santa Maria di Vico, con al centro una statua della maternit\u00e0, opera dello scultore Enrico Manfrini.\nQuando il 18 dicembre 1958 Raul Zaccari - insieme ai senatori Bellisario, Baldini, Restagno, Piasenti, Benedetti e Zannini - present\u00f2 al Senato della Repubblica un disegno di legge tendente a ottenere l'istituzione della festa della mamma., l'iniziativa suscit\u00f2 un dibattito in Senato, che si prolung\u00f2 anche nell'anno successivo: alcuni senatori ritenevano inopportuno che sentimenti cos\u00ec intimi fossero oggetto di norma di legge e temevano che la celebrazione della festa potesse \"risolversi in una fiera di vanit\u00e0\".\nLa festa comunque prese ugualmente campo in tutta Italia e fu celebrata inizialmente l'8 maggio; in seguito la festivit\u00e0 venne confermata nella seconda domenica di maggio.\nIn questa occasione, i bambini offrono regali alle loro madri, come disegni o altri lavoretti, che molto spesso hanno realizzato a scuola; comune \u00e8 anche l'usanza di recitare poesie dedicate alla mamma, anch'esse studiate a scuola.\nIn altri Paesi.\nNegli Stati Uniti nel maggio 1870, Julia Ward Howe, attivista pacifista e abolizionista, propose di fatto l'istituzione del \"Mother's Day for Peace\" (\"Giornata della madre per la pace\"), come momento di riflessione contro la guerra, ma l'iniziativa non ebbe successo.\nAnna Jarvis celebr\u00f2 la festa moderna \"Mother's Day\" (\"Giornata della madre\") per la prima volta nel 1908, sotto forma di un memoriale in onore di sua madre, un'attivista a favore della pace. La celebrazione di Jarvis si diffuse e divenne molto popolare, tanto che fu ufficializzata dal presidente Woodrow Wilson nel 1914, quando il Congresso deliber\u00f2 di festeggiarla la seconda domenica di maggio, come espressione pubblica di amore e gratitudine per le madri. Con l'andare del tempo questa festivit\u00e0 si \u00e8 evoluta in una festa commerciale, il cui volume di affari \u00e8 superato solo dalle festivit\u00e0 natalizie.\nLa festa venne introdotta nel 1917 in Svizzera, nel 1918 in Finlandia, nel 1919 in Norvegia e in Svezia, nel 1923 in Germania e nel 1924 in Austria. Successivamente molti altri Paesi introdussero anch'essi la ricorrenza.\nDate della festa della mamma nel mondo.\nLa data della festa della mamma non \u00e8 comune a tutti gli Stati. Di seguito viene riportato un prospetto con le date di ogni Nazione in cui \u00e8 festeggiata."}
{"id": "430895", "revid": "49022", "url": "https://it.wikipedia.org/wiki?curid=430895", "title": "Battaglia di Arfderydd", "text": ""}
{"id": "430904", "revid": "2178", "url": "https://it.wikipedia.org/wiki?curid=430904", "title": "Blaskets", "text": ""}
{"id": "430906", "revid": "125433726", "url": "https://it.wikipedia.org/wiki?curid=430906", "title": "Scizia", "text": "La Scizia o Scitia (; ) corrisponde all'area euro-asiatica che in antichit\u00e0, tra l'VIII secolo a.C. e il II secolo d.C., fu abitata dagli Sciti, una popolazione iranica indoeuropea.\nGeografia.\nLa sua posizione e la sua estensione variarono nel corso della Storia ma di solito l'area indicata dagli autori classici come Scizia include: \nI Saci si espansero fino alla regione del Sistan (che era anche conosciuta come Sakestan) e alla Valle dell'Indo, ma di solito non si fa riferimento a queste regioni quando si parla di Scizia.\nIl primo regno di Scizia.\nIl primo regno scita sorse tra gli Sciti che penetrarono nel VII secolo a.C. dai territori a nord del Mar Nero in quelli del Vicino Oriente. Era fondato su forme di dipendenza interetnica basate sull'assoggettamento delle popolazioni di agricoltori del Caucaso sud-orientale, saccheggio ed imposizione di contributi (occasionalmente, fino alla Siria), regolari tributi (Medi), tributi mascherati da doni (Egitto), e contributi di tipo militare (Assiria). La struttura sociale scita era molto decentralizzata. Le principali caratteristiche dell'organizzazione sociale scita erano gi\u00e0 sviluppate prima del VII secolo a.C.\n\u00c8 probabile che la stessa dinastia abbia governato la Scizia per la maggior parte della sua storia. Il nome di Koloksai, il leggendario fondatore della dinastia reale, \u00e8 menzionato da Alcmane nel VII secolo a.C. Prototi e Madi, re sciti nel periodo del Vicino Oriente, e loro successori che regnarono nelle steppe del Ponto, appartenevano alla stessa dinastia. Erodoto elenca cinque generazioni di clan reali che regnarono, probabilmente, dalla fine del VII al VI secolo a.C.: il principe Anacarsi, Saulio, Idantirso, Gnuro, Lico e Spargapite. Atea (re degli sciti), che regn\u00f2 nel IV secolo a.C., era probabilmente un usurpatore, ma cerc\u00f2 comunque di ricollegare le proprie origini a quelle dell'antica dinastia.\nDopo essere stati sconfitti ed essere stati cacciati dal Vicino Oriente, nella prima met\u00e0 del VI secolo a.C., gli Sciti dovettero riconquistare le terre a nord del Mar Nero. Nella seconda met\u00e0 del secolo, gli Sciti si imposero come dominatori tra le trib\u00f9 di agricoltori delle steppe e imposero loro il pagamento di tributi. Come conseguenza lo Stato fu ricostituito, passando alla storia come il secondo regno scita che raggiunse il suo apice nel IV secolo a.C.\nIl secondo regno di Scizia.\nLo sviluppo sociale degli Sciti tra la fine del V e l'inizio del IV secolo a.C. coinvolse la parte privilegiata nel commercio con i Greci. Gli sforzi per controllare questa tratta commerciale ebbero alcune importanti conseguenze: una politica estera aggressiva, un'intensificazione dello sfruttamento delle popolazioni dipendenti, una progressiva stratificazione tra i nomadi dominatori. Il commercio con i Greci, inoltre, stimol\u00f2 un processo di sedentarizzazione. La vicinanza delle citt\u00e0-Stato greche sulla costa del Mar Nero (Olbia Pontica, Stretto di Ker\u010d, Cherson, Sindica, Tana) erano un potente incentivo alla schiavit\u00f9 nella societ\u00e0 scita, ma solo in una direzione: la vendita di schiavi ai Greci, invece del loro uso nell'economia. Il commercio, quindi, divenne uno stimolo alla cattura di schiavi come bottino di guerra nel corso delle numerose guerre.\nLa Scizia tra la fine del V al III secolo a.C..\nLo Stato scita raggiunse la sua massima estensione nel IV secolo a.C. durante il regno di Atea. Isocrate credeva che gli Sciti, e anche i Traci e i Persiani, fossero \"i pi\u00f9 abili a governare, e sono i popoli con la pi\u00f9 grande forza\". Nel IV secolo a.C., sotto re Atea, la struttura dello Stato basata sui basileus fu eliminata e l'esercizio del potere divenne pi\u00f9 accentrato. Le fonti successive menzionano soltanto altri tre basileus. Strabone racconta (VII, 3, 18) che Ateus regnava sulla maggior parte delle trib\u00f9 barbare del Ponto settentrionale.\nLe fonti scritte raccontano che l'espansione dello Stato scita prima del IV secolo a.C. fu rivolta principalmente verso occidente. Sotto questo aspetto, Atea continu\u00f2 la politica dei suoi predecessori nel V secolo a.C. Durante l'espansione verso occidente, Atea combatt\u00e9 i Triballi. Una parte dei Traci fu soggiogata e sottoposta a pesanti tributi. Durante i 90 anni di vita di Atea, gli Sciti si stabilirono saldamente in Tracia e divennero un importante elemento dei giochi politici nei Balcani. Allo stesso tempo, la popolazione scita (nomade e contadina) crebbe lungo il Nistro. Una guerra contro il regno del Bosforo Cimmerio fece crescere la pressione scita sulle citt\u00e0 greche lungo il litorale del Ponto settentrionale.\nI reperti rinvenuti nel sito vicino a Kam\"janka-Dniprovs'ka, presumibilmente la capitale durante il regno di Atea, mostrano come i lavoratori del metallo fossero membri importanti della societ\u00e0, nonostante fossero caricati di importanti obblighi. La metallurgia era la pi\u00f9 avanzata e la sola attivit\u00e0 artigianale specializzata tra gli Sciti. Dalle storie di Polieno, si deduce che in Scizia nel IV secolo a.C. era presente uno strato di popolazione dipendente, composta da Sciti nomadi impoveriti e agricoltori indigeni delle trib\u00f9 locali, sfavoriti socialmente, sfruttati, che non partecipavano alle guerre ma erano utilizzati nel lavoro servile in agricoltura e nell'allevamento del bestiame.\nIl 339 a.C. rappresenta l'anno di massimo splendore del secondo regno di Scizia e l'inizio del suo declino. La guerra con Filippo II di Macedonia si concluse con la vittoria del padre di Alessandro Magno, il sovrano scita Atea cadde facilmente in battaglia essendo ormai novantenne. Molti kurgan (Chertomlyk, Kul-Oba, Aleksandropol, Krasnokut) sono stati datati come successivi al regno di Atea, evidenziando un mantenimento delle tradizioni passate.\nIl secondo regno di Scizia cadde nella seconda met\u00e0 del terzo secolo a.C. a causa delle invasioni di Celti e Traci ad Occidente e dei Sarmati ad Oriente. Grazie alle loro forze superiori, i Sarmati devastarono gran parte della Scizia, trasformando cos\u00ec gran parte della regione in deserto.\nArte e letteratura.\nIl poeta latino Publio Virgilio Marone cant\u00f2 della Scizia in un brano del terzo libro delle Georgiche.\nGli eredi degli Sciti.\nNel basso Medioevo le invasioni mongole portarono all'estinzione dei gruppi linguistici iranici ancora presenti: Sogdiani, Battriani e Corasmi. Tuttavia al giorno d'oggi nel Caucaso \u00e8 rimasta una piccola regione dove si parla una lingua derivata dal ceppo scitico, l'Ossezia."}
{"id": "430910", "revid": "124123", "url": "https://it.wikipedia.org/wiki?curid=430910", "title": "Kia Asamiya", "text": "Il suo vero nome \u00e8 . Utilizza lo pseudonimo come mangaka, mentre utilizza il nome reale quando collabora alle produzioni di anime come \"character designer\".\nPer molto tempo si \u00e8 comportato in modo da far credere al pubblico che Kia Asamiya e Michitaka Kikuchi, i due co-fondatori dello Studio Tron, fossero realmente due persone differenti.\nConosce personalmente Naoko Takeuchi, la quale ha collaborato nella realizzazione di un episodio di \"Assembler 0X\". Tale episodio \u00e8 una parodia di \"Sailor Moon\"."}
{"id": "430912", "revid": "6066", "url": "https://it.wikipedia.org/wiki?curid=430912", "title": "Cinese semplificato", "text": ""}
{"id": "430913", "revid": "6066", "url": "https://it.wikipedia.org/wiki?curid=430913", "title": "Cinese tradizionale", "text": ""}
{"id": "430914", "revid": "6066", "url": "https://it.wikipedia.org/wiki?curid=430914", "title": "Cinese Tradizionale", "text": ""}
{"id": "430915", "revid": "287204", "url": "https://it.wikipedia.org/wiki?curid=430915", "title": "Sibelius (disambigua)", "text": ""}
{"id": "430918", "revid": "1970900", "url": "https://it.wikipedia.org/wiki?curid=430918", "title": "Legio IIII Scythica", "text": "La Legio IIII \"Scythica era una legione romana arruolata da Marco Antonio nel 42 a.C. circa, per le sue campagne contro l'Impero dei Parti, da cui deriva l'altro \"cognomen\" della legione, Parthica\". La legione era ancora in servizio in Siria agli inizi del V secolo. Il simbolo della legione era un capricorno.\nOrigine.\nNon si sa dove fosse dislocata di preciso la IIII \"Scythica\" nei suoi primi anni, anche se \u00e8 probabile la sua partecipazione alle campagne di Marco Antonio contro i Parti. Il \"cognomen\" suggerisce che la legione sia stata impiegata anche contro gli Sciti. Dopo la battaglia di Azio ed il suicidio di Antonio, Ottaviano la trasfer\u00ec nella provincia danubiana della Mesia. La legione ebbe cos\u00ec compiti civili, come la costruzione ed il mantenimento delle strade. Durante la sua giovinezza, il futuro imperatore Vespasiano prest\u00f2 servizio nella legione.\nCampagne in Oriente.\nIn oriente, il re Vologese I aveva invaso l'Armenia (58), un regno cliente di Roma. Nerone ordin\u00f2 a Gneo Domizio Corbulo, da poco legato della Cappadocia, di occuparsi della questione. Corbulo richiam\u00f2 la IIII \"Scythica\" dalla Mesia, ed insieme alla III \"Gallica\" e alla VI \"Ferrata\" sconfisse i Parti e riport\u00f2 Tigrane II sul trono d'Armenia. Nel 62, la IIII \"Scythica\" e la XII \"Fulminata\", comandate dal nuovo legato della Cappadocia, Lucio Cesennio Peto, furono sconfitte dai Parti nella battaglia di Rhandeia e costrette ad arrendersi. Le legioni, disonorate, furono allontanate dal teatro di guerra e mandate a Zeugma. Questa citt\u00e0 sarebbe rimasta il campo base della IIII \"Scythica\" per il secolo successivo.\nDurante l'anno dei quattro imperatori (69), la legione, insieme alle altre legioni orientali, sostenne Vespasiano sin dall'inizio. Nonostante la fedelt\u00e0 dimostrata, la IIII \"Scythica\" non fu mai impiegata nei combattimenti perch\u00e9 non era considerata una legione di alta qualit\u00e0. Questa fu una conseguenza di un'altra sconfitta subita anni prima durante la rivolta degli ebrei. Nel II secolo la legione contribu\u00ec a soffocare un'altra rivolta degli ebrei, stavolta con maggior successo.\nDal II secolo.\nLa IIII \"Scythica\" partecip\u00f2 a tutte le campagne vittoriose del II secolo contro l'impero dei Parti. Tra il 181 ed il 183, il comandante delle legioni orientali fu Settimio Severo, che divenne imperatore confidando nel potere delle sue legioni.\nLa legione scompare dalle fonti dopo il 219, quando il comandante, Gellio Massimo, si ribell\u00f2 a Eliogabalo e si proclam\u00f2 imperatore, venendone poi sconfitto.\nAgli albori del V secolo la IIII \"Scythica\" si trovava ancora in Siria."}
{"id": "430921", "revid": "339392", "url": "https://it.wikipedia.org/wiki?curid=430921", "title": "FESR", "text": ""}
{"id": "430927", "revid": "729019", "url": "https://it.wikipedia.org/wiki?curid=430927", "title": "Sojuz T-5", "text": "Sojuz T-5 \u00e8 la denominazione di una missione della navicella spaziale Sojuz T verso la stazione spaziale sovietica Saljut 7 (DOS 6). Si tratt\u00f2 del quarantatreesimo volo equipaggiato di questo velivolo spaziale, del sessantacinquesimo volo nell'ambito del programma Sojuz sovietico nonch\u00e9 del primo volo equipaggiato verso la predetta stazione spaziale.\nMissione.\nIl lancio della missione con il nomignolo di \"Elbrus\" avvenne il 13 maggio 1982. Pochi giorni pi\u00f9 tardi, per la precisione il 17 maggio, venne lanciato un satellite artificiale per collegamenti radio-amatoriali del peso di 28\u00a0kg usando la chiusa d'aria normalmente impegnata per scaricare i rifiuti della Saljut 7. In assoluto si tratt\u00f2 del primo lancio di un satellite artificiale portato in un'orbita terrestre direttamente da una navicella spaziale equipaggiata. L'Unione Sovietica pot\u00e9 vantarsi di un ulteriore primato. Bisogna comunque evidenziare che in precedenza, durante le ultime missioni del programma Apollo gli americani avevano lanciato a loro volta satelliti artificiali dalle navicelle Apollo, portandoli comunque in orbite lunari.\nIl 25 maggio venne eseguita una manovra di cambio di posizionamento della Saljut 7. L'equipaggio esegui la manovra in una maniera tale da girare la poppa della navicella di trasporto Progress agganciata alla stazione posizionandolo in direzione Terra. Ci\u00f2 fu necessario per garantire pi\u00f9 stabilit\u00e0 a tutto il complesso orbitale.\nLebedev scrisse nel suo diario, che gli ugelli per il controllo del posizionamento emettevano \u00abun forte rumore\u00bb e suonavano come se si lavorasse \u00absu una botte usando una mazza\u00bb.\nMentre i cosmonauti scaricavano il contenuto della Progress 13, Lebedev comunic\u00f2 via radio al centro di controllo: \u00abQui sembra essere come se ci stassimo preparando per traslocare\u00bb. Il giorno successivo, la stazione spaziale venne rifornita di carburante, anche questo trasportato a bordo della Progress 13. Tale operazione comunque venne in gran parte eseguita in automatico, mentre l'equipaggio dovette quasi esclusivamente dedicarsi alla sorveglianza dell'operazione senza dover svolgere un particolare ruolo attivo.\nIl 29 maggio venne dedicato per sistemare gli oggetti trasportati con la Progress, mentre dell'equipaggiamento non pi\u00f9 necessario nonch\u00e9 in particolar modo i rifiuti della Saljut 7, vennero caricati all'interno della navicella di trasporto per riportarli a terra. Lebedev comment\u00f2 tali operazioni dicendo: \u00ababbiamo riempito la navicella di trasporto con tutto ci\u00f2, che non ci serve e abbiamo fissato il tutto usando delle corde. Quando entro all'interno della navicella, inizia a suonare con un suono metallico, tanto che, quando la staccheremo, sentiremo della musica come se un'intera banda musicale si mettesse a suonare.\u00bb\nil 31 maggio la Progress 13 riforn\u00ec di ben 300 litri d'acqua la stazione spaziale. L'ultima manovra orbitale usando la Progress 13 venne eseguita il 2 giugno. Con l'aiuto del congegno propulsore della navicella di trasporto, venne fatta calare la traiettoria d'orbita della Saljut 7 portandola a 300\u00a0km. Tale manovra fu necessaria per garantire l'aggancio della Sojuz T-6.\nIl 30 luglio venne eseguito da parte dell'equipaggio un'attivit\u00e0 extraveicolare che ebbe la durata di 2 ore e 33 minuti.\nInoltre i due cosmonauti ricevettero la visita dell'equipaggio della Sojuz T-7 nonch\u00e9 delle tre navicelle di trasporto e da carico del tipo Progress: la Progress 14, Progress 15 e la Progress 16.\nQuando i due cosmonauti fecero ritorno a terra, ebbero raggiunto un nuovo record di permanenza nello spazio con oltre 211 giorni di missione.\nUlteriori dati di volo.\nI parametri sopra elencati indicato i dati pubblicati immediatamente dopo il termine della fase di lancio. Le continue variazioni ed i cambi di traiettoria d'orbita sono dovute alle manovre di aggancio. Pertanto eventuali altre indicazioni risultanti da fonti diverse sono probabili ed attendibili in considerazione di quanto descritto."}
{"id": "430932", "revid": "110157", "url": "https://it.wikipedia.org/wiki?curid=430932", "title": "Museo San Paolo", "text": "Il Piccolo Museo San Paolo o Museo San Paolo \u00e8 un museo di Reggio Calabria.\nIl museo sorge nel Palazzo della Cultura, dietro il Santuario di San Paolo (o \"San Paolo alla Rotonda\") e presenta una collezione molto ricca.\nLa collezione.\nIl museo, conserva un vero tesoro di oggetti e arredi sacri e ospita una pinacoteca e una raccolta di icone.\nIcone.\nLo spazio espositivo del museo ospita oltre 180 icone di varie epoche provenienti dai paesi balcanici, dalla Grecia, dalla Russia e dalla Calabria. Alcune molto rare sono testimonianza dei secoli di presenza ortodossa nel Sud Italia.\nDi notevole importanza sono l'icona con la Madonna e il Bambino, quella con San Gerasimo e l'icona russa con calendario e rappresentazione dei 30 santi giorno per giorno.\nArgenti.\nLa sezione degli argenti, disposta nella sala centrale, comprende 200 opere provenienti da tutta Italia e dall'estero, tra cui una coppa e un uovo del famoso orafo francese Faberg\u00e9.\nNella sezione delle sculture si potranno osservare una \"testina gotica\", ritrovata a Reggio, che raffigura Federico II giovane, una gotica \"Madonna con Bambino\", colonne medioevali ed arabo-normanne.\nDi particolare rilievo un cofanetto in stile orientale del 1776, reliquiario donato a Dio dal re Carlo di Borbone, e 40 calici, tra cui alcuni di Filippo Juvara e Pietro Juvara, 26 incensieri e 18 ostensori.\nAvori.\nNella serie degli avori troviamo una \"Madonna con bambino\", gotico francese, scolpita su un frammento di zanna di ippopotamo e uno splendido Crocifisso del XVI secolo. Nella Biblioteca interessanti alcuni manoscritti dei musicisti Perosi e Cilea; nella sezione numismatica vi sono monete dai secoli della Magna Grecia all'epoca moderna.\nPinacoteca.\nLa Pinacoteca comprende oltre un centinaio di opere dal XIV al XIX secolo, tra cui una tavola di \"San Michele che uccide il drago\" attribuita ad Antonello da Messina.\nTra le altre 100 opere custodite nel museo spicca una tavola del 1491 de \"la Vergine\" attribuita a Cima da Conegliano.\nStoria del museo.\nFondatore del piccolo Museo fu Mons. Gangemi, sacerdote colto, autore di pubblicazioni, testi teatrali, fine conoscitore del Greco antico e del Latino, oltre che fine dicitore. Egli volle la fondazione perch\u00e9 tutto il suo lavoro di ricerca restasse alla citt\u00e0. Mor\u00ec povero e conserv\u00f2 fino all'ultimo quella semplicit\u00e0 nei costumi che \u00e8 solo delle persone speciali."}
{"id": "430935", "revid": "32658", "url": "https://it.wikipedia.org/wiki?curid=430935", "title": "Piccolo Museo San Paolo", "text": ""}
{"id": "430942", "revid": "42020", "url": "https://it.wikipedia.org/wiki?curid=430942", "title": "Luigi d'Ungheria", "text": ""}
{"id": "430944", "revid": "1783371", "url": "https://it.wikipedia.org/wiki?curid=430944", "title": "Menab\u00f2", "text": "In tipografia, per menab\u00f2 si intende un modello utilizzato per l'impaginazione di stampati di diverse pagine (libri, giornali o riviste), che possono contenere testo, illustrazioni e/o fotografie in una precisa disposizione. La compilazione del menab\u00f2 \u00e8 il procedimento che precede l'imposizione tipografica.\nIl nome deriva dal dialetto milanese (\"menab\u00f2\" = \"guida i buoi\").\nSi tratta in sostanza della stesura ultima della sequenza delle pagine che compongono una pubblicazione, che si ottiene raccogliendo e ordinando le bozze di stampa (in cui il testo sar\u00e0 impaginato all'interno di una gabbia determinata in fase di composizione), secondo le dimensioni della pagina che si vuole ottenere e stabilendo la numerazione definitiva, in modo tale da rispettare il numero di sedicesimi (o di ottavi / quartini / etc., a seconda del tipo di stampato) che si era previsto.\nLa copertina di una pubblicazione viene considerata una cosa a parte, pertanto \u00e8 sempre esclusa dal menab\u00f2, che inizia dalla prima pagina effettiva. Vengono invece conteggiate le pagine bianche che, anche se non stampate, rientrano nella numerazione dei sedicesimi.\nIl menab\u00f2 \u00e8 il modello allestito in redazione incollando su fogli di carta le bozze di testo combinate con le illustrazioni, per verificare la \"resa\", ovvero l'impatto della pagina sul lettore. \u00c8 ancor pi\u00f9 soggetto a correzioni e modifiche prima della consegna in tipografia.\nEsempi.\nMenab\u00f2 di un ipotetico volume di 128 pagine, o otto sedicesimi:"}
{"id": "430945", "revid": "125951732", "url": "https://it.wikipedia.org/wiki?curid=430945", "title": "Fatherland (romanzo)", "text": "Fatherland \u00e8 un romanzo giallo fantapolitico del 1992, bestseller mondiale, opera dello scrittore e giornalista britannico Robert Harris.\n\u00c8 un'ucronia (storia alternativa) basata sulla premessa di un mondo in cui la Germania nazista ha vinto la seconda guerra mondiale, in modo simile a quanto descritto nel romanzo \"La svastica sul sole\" di Philip K. Dick.\nTrama.\nNel 1964 il mondo \u00e8 diviso in una guerra fredda tra gli Stati Uniti e il Terzo Reich, diventato un impero che si estende dai Vosgi fino ai monti Urali. L'Europa occidentale \u00e8 organizzata in una \"Comunit\u00e0 Europea\" comprendente dodici nazioni dove gli Stati sono, per la politica estera, sotto controllo di Berlino. La stessa situazione si ritrova nei Paesi dell'Est Europa, che non sono uniti in alcuna confederazione ma che sono politicamente dipendenti dalla Germania. L'unico Paese europeo veramente neutrale rimane la Svizzera, mentre la Russia (che nel romanzo \u00e8 cos\u00ec definita e non URSS) \u00e8 ormai un Paese asiatico ed \u00e8 alleato degli USA, cos\u00ec come lo sono il Giappone ed anche il Canada, la Nuova Zelanda e l'Australia, ex colonie dell'Impero britannico. Alcuni territori dell'Africa (le colonie dei Paesi della \"Comunit\u00e0 Europea\") sono in parte sotto l'indiretto controllo tedesco (tramite appunto la \"Comunit\u00e0 Europea\"). La Cina \u00e8 neutrale, mentre non ci sono riferimenti chiari alla situazione del Sudamerica e del resto dell'Asia.\nIn questa realt\u00e0 alternativa alcuni gerarchi tedeschi, come Himmler e G\u00f6ring sono morti, mentre Adolf Hitler, Reinhard Heydrich e Joseph Goebbels sono a capo del governo; lo sterminio degli ebrei \u00e8 stato ampliato a tutta l'Europa sino agli Urali grazie alla vittoria tedesca, e sembra aver fatto un numero di vittime quasi doppio rispetto alla realt\u00e0, ma \u00e8 comunque rimasto nascosto all'opinione pubblica, mentre la scoperta dei gulag dopo la vittoria contro la Russia ha permesso alla Germania di focalizzare le attenzioni del mondo sui campi di prigionia russi, distraendo sia i propri cittadini sia gli altri Paesi dai propri crimini di guerra.\nLa storia riguarda principalmente le vicende di Xavier March, agente della \"Kriminalpolizei\" (Polizia Criminale) detta anche \"Kripo\", ex comandante di sottomarini U-Boot e reduce da un fallito matrimonio che gli ha dato un figlio, rimasto con la ex moglie. Il poliziotto si trova ad indagare sulla misteriosa morte di un gerarca nazista, trovato morto da un allievo delle SS durante una corsa in un parco a Berlino. Quando arriva sul luogo del delitto, dopo poco viene raggiunto da alcuni alti ufficiali della Gestapo, tra cui Odilo Globo\u010dnik, detto \"Globus\", che dimostra subito ostilit\u00e0 per la presenza di March, e cerca di avocare a s\u00e9 le indagini. Ma Arthur Nebe, capo della \"Kriminalpolizei\", lascia il caso a March, avvertendolo che non avrebbe potuto proteggerlo a lungo dai pi\u00f9 grandi interessi che erano entrati in gioco.\nDurante le indagini, March conosce una giornalista statunitense, Charlotte Maguire, e tra i due l'iniziale ostilit\u00e0 si trasforma in solidariet\u00e0, ed in seguito in amore, quando si rendono conto di aver tra le mani qualcosa di grosso. Il presidente statunitense Joseph P. Kennedy (padre di John Fitzgerald Kennedy) sta per visitare il Terzo Reich, e quel qualcosa dal quale devono essere tenuti lontani rischia di compromettere la visita stessa e l'orientamento dell'opinione pubblica statunitense. March scopre dei legami in una catena di morti apparentemente scollegate tra loro, ma la rete della Gestapo si stringe, e lui finisce tra le loro mani durante una perquisizione illegale.\nLiberato, si reca in Svizzera con la giornalista per cercare delle prove contenute in una cassetta di sicurezza, ma al ritorno, \u00e8 braccato. Quando si rende conto che le prove raccolte sono conclusive e parlano degli orrori dei campi di sterminio, prepara la fuga della giornalista in Svizzera con le prove e con l'intenzione di raggiungerla ma viene tradito dal figlio, fanaticamente indottrinato dalla madre e dal suo nuovo compagno, un piccolo gerarca di partito.\nArrestato nuovamente della Gestapo viene torturato dal suo nemico Globus. Liberato, apparentemente grazie a Nebe, che gli offre di fuggire su un'auto guidata dal collega Jaeger, scopre che in realt\u00e0 anche Nebe lo sta usando come pedina per catturare la giornalista e recuperare le prove, e che Jaeger ha sin dall'inizio della vicenda rivelato ogni sua mossa alla Gestapo: puntando la pistola contro Jaeger, gli ordina quindi di dirigersi verso est, onde far s\u00ec che la Gestapo lo segua sino in Polonia invece che in Svizzera, coprendo cos\u00ec la fuga della giornalista con le prove e finendo la sua corsa davanti ai pochi resti del campo di sterminio di Auschwitz. Il finale pu\u00f2 considerarsi aperto, perch\u00e9 il libro si conclude con March che continua la sua fuga dalle SS in una vicina boscaglia con la pistola carica in mano, e non viene svelato il destino di Charlotte e del suo ritorno in America coi documenti compromettenti.\nPersonaggi storici.\nOltre ad Hitler, Goebbels, Heydrich e Kennedy, anche Arthur Nebe, poliziotto e criminologo, e Odilo Globo\u010dnik sono realmente esistiti; Harris si \u00e8 limitato a immaginare il proseguimento delle loro carriere in una ipotesi storica diversa da quella reale.\nAll'inizio del romanzo Xavier March legge su un giornale di una recente visita a Londra di Adolf Hitler, e del suo incontro con i reali britannici, chiamati \"Re Edoardo\" e \"Regina Wallis\"; si tratta, evidentemente, di Edoardo VIII del Regno Unito e della sua compagna Wallis Simpson, il cui matrimonio venne, nella realt\u00e0 storica, impedito dal governo britannico, a meno che Edoardo VIII non avesse rinunciato al trono, cosa che avvenne nel 1936.\nStoria alternativa.\nRetroscena.\nNel romanzo Harris gradualmente spiega le cause che hanno portato la Germania nazista a vincere la guerra. La cronologia degli eventi \u00e8 coerente con la storiografia conosciuta fino alla Conferenza di Wannsee del gennaio 1942 (quindi tutta la prima parte del conflitto \u00e8 uguale a quella della storia comunemente conosciuta): da tale momento i fatti storici mostrano significative divergenze.\nIl primo punto di divergenza \u00e8 la sopravvivenza di Heydrich, che in \"Fatherland\" risulta essere ancora vivo dopo l'attentato a Praga che invece gli cost\u00f2 la vita. In questo scenario il gerarca nazista sopravvissuto riuscir\u00e0 a portare a termine la Soluzione Finale e a diventare capo delle SS (nel romanzo \u00e8 opinione comune che sia destinato a diventare il nuovo F\u00fchrer dopo la morte di Hitler).\nNel 1942 la nuova offensiva estiva della Wehrmacht ha successo, riuscendo a conquistare il Caucaso (e probabilmente a vincere la battaglia di Stalingrado) e a isolare l'Armata Rossa dai pozzi petroliferi di Baku. A corto di carburante e altre materie prime l'esercito sovietico \u00e8 impossibilitato a condurre manovre offensive contro i tedeschi ed \u00e8 forzato a ritirarsi in Siberia nella primavera del 1943 dopo una nuova offensiva nemica (non \u00e8 rivelato il destino di Stalin). Con l'Unione Sovietica, comunque, la Germania non otterr\u00e0 mai una vittoria completa, n\u00e9 giunger\u00e0 mai ad un trattato di pace, perdurando ancora negli anni sessanta uno stato di guerra sulla linea degli Urali. \nIntanto l'Abwehr scopre in qualche modo che gli inglesi, grazie a Ultra, riescono a leggere i messaggi in cifra di Enigma. Fatti rientrare momentaneamente gli U-Boot alle proprie basi e cambiati gli apparecchi di decodificazione, i tedeschi forniscono false informazioni alla flotta britannica e ai convogli alleati, tendendo loro agguati e distruggendoli con i sottomarini. La battaglia dell'Atlantico \u00e8 cos\u00ec vinta da Hitler, che impone un blocco alla Gran Bretagna, riducendola alla fame. Con la sconfitta della Russia e la perdita della propria flotta non \u00e8 pi\u00f9 possibile per gli Alleati tentare uno sbarco in Europa: nel 1944 la Gran Bretagna, avendo ormai perduto dopo cinque anni ogni speranza di vittoria, firma una pace separata con il Reich, mentre gli americani ritirano le proprie truppe dall'isola per concentrare tutto lo sforzo bellico nel Pacifico. Al trono ascende nuovamente, probabilmente dopo un colpo di Stato, Edoardo VIII, alla guida di un governo filonazista; Churchill e la famiglia reale invece si rifugiano in Canada, non riconoscendo il nuovo re e il governo filotedesco.\nGli Stati Uniti sconfiggono il Giappone nel 1945 con i bombardamenti atomici di Hiroshima e Nagasaki, ma poco dopo sono essi stessi fatti bersaglio di un attacco tedesco (dimostrativo e perci\u00f2 volutamente senza vittime e danni), verificatosi con il lancio da parte di questi ultimi di un missile a lungo raggio V3 fatto esplodere sopra New York; il lancio serviva a dimostrare agli americani che, se la Germania fosse stata colpita con armi nucleari, essa avrebbe potuto compiere una rappresaglia altrettanto devastante sullo stesso territorio americano. A questo punto, vista la situazione di stallo creatasi (con la Germania vincitrice in Europa e l'America vincitrice nel Pacifico e con entrambe in possesso di armi di distruzione di massa), i due contendenti intraprendono trattative di pace, ponendo termine alla guerra nel 1946 e riconoscendo di fatto la divisione del mondo in due blocchi avversi (guerra fredda).\nIn seguito (o contemporaneamente) a questi avvenimenti anche la Germania riesce a testare armi nucleari.\nScenario politico del romanzo.\nNegli anni sessanta gli Stati Uniti e la Germania sono in competizione fra loro per l'egemonia globale. Sono le due uniche superpotenze e sono dotate entrambe di armi nucleari; inoltre stanno entrambe muovendo i primi passi nell'esplorazione spaziale. \nIl Reich si \u00e8 annesso l'Europa orientale (ovvero i territori precedentemente polacchi e sovietici) e vi ha iniziato un processo di sfruttamento delle risorse e di colonizzazione (secondo Arthur Nebe nell'Est si trovano 20 milioni di coloni tedeschi su una popolazione di 100 milioni di unit\u00e0). Questo dominio (lo \"spazio vitale\") \u00e8 stato organizzato amministrativamente, seguendo le direttive del \"Generalplan Ost\", in quattro \"Reichskommissariat\": \"Ostland\", \"Ukraine\", \"Kaukasus\" e \"Moskowien\"; \u00e8 presente anche, in Crimea, un \"Generalkommissariat Taurida\", in cui probabilmente \u00e8 stata trasferita la popolazione sudtirolese (come realmente progettato da Hitler), mentre gran parte del territorio del vecchio Stato polacco \u00e8 amministrato col nome di \"Generalgouvernement\" (l'ex Polonia occidentale \u00e8 stata invece annessa direttamente alla Germania, creando i \"Reichsgaue\" \"Wartheland\" e \"Danzig-Westpreu\u00dfen\"); la Boemia-Moravia, infine, continua ad essere un protettorato tedesco. Il Reich, oltre al progetto colonialista ad Est, ha anche perseguito la propria politica pangermanista (iniziata prima della guerra con l'annessione dell'Austria, dei Sudeti e di Memel) e ha inglobato nei propri confini l'Alsazia e la Lorena (ora chiamate \"Reichsgau Oberrhein\" e \"Reichsgau Westmark\"), il Lussemburgo (\"Reichsgau Moselland\"), parte del Belgio e probabilmente anche il Liechtenstein. La citt\u00e0 di Berlino (che ora ha una popolazione di 10 milioni di abitanti) ha subito un ampio riassetto urbanistico e monumentale (\"Welthauptstadt Germania\"), secondo i progetti architettonici di Hitler e di Speer; il protagonista nota ironicamente che tale megalomania dimostra soltanto un complesso d'inferiorit\u00e0 dei tedeschi, essendo tutti i monumenti eretti soltanto copie in formato pi\u00f9 grande di quelli presenti a Roma e Parigi.\nLa Germania ha l'egemonia incontrastata sull'Europa e probabilmente (mediante gli imperi coloniali dei suoi alleati europei) anche sul Medio Oriente e sull'Africa (con un'Europa completamente fascista \u00e8 improbabile che sia avvenuto il processo di decolonizzazione). \nI \"dominion\" di Canada, Australia e Nuova Zelanda (che riconoscono come legittimo sovrano la regina Elisabetta II e considerano Edoardo VIII un usurpatore), la Russia (una rimpicciolita Unione Sovietica con capitale Omsk, \"rump state\" ridotto alla Siberia), il Giappone e probabilmente i paesi latino-americani sono invece legati agli USA. \nNel romanzo sono citate solo due nazioni neutrali: la Svizzera, unico paese democratico rimasto in Europa (malgrado Hitler in un primo momento avesse progettato di annetterla al Reich come fatto con gli altri territori tedeschi), e la Cina, in cui sembra che viga un regime particolarmente oppressivo (non \u00e8 specificato se maoista o altro), tanto che il protagonista \u00e8 dissuaso dal rifugiarsi nell'ambasciata cinese a Berna, essendo a tale soluzione preferibile finire in un campo di concentramento nazista. Non \u00e8 specificata la situazione dell'India ma, non essendo citata come grande Paese neutrale o filo-americano, \u00e8 plausibile che sia ancora una colonia britannica.\nSpagna (con a capo Francisco Franco), Portogallo, Francia, Belgio, Paesi Bassi, Italia (non viene specificato se Mussolini sia ancora a capo del governo), Gran Bretagna (che a quanto sembra \u00e8 ancora una grande potenza), Irlanda (che si \u00e8 annessa l'Irlanda del Nord), Danimarca, Svezia, Norvegia e Finlandia (che ha inglobato la Carelia e la Murmania sovietiche) sono legate al Reich mediante una Comunit\u00e0 Europea, nata con il trattato di Roma, un'unione economica e probabilmente anche alleanza militare. La bandiera di tale comunit\u00e0 \u00e8 quella blu a stelle gialle realmente creata nel dopoguerra. I restanti Paesi europei non fanno parte della Comunit\u00e0 ma rientrano comunque nella sfera tedesca come Stati satellite: Ungheria, Romania, Slovacchia, Bulgaria, Turchia, Serbia, Croazia, Montenegro, Albania e Grecia (queste ultime quattro rientrano probabilmente nella sfera italiana, come effettivamente avvenuto durante la guerra).\nSociet\u00e0.\nLa Germania, nel romanzo, \u00e8 una societ\u00e0 ricca di contraddizioni: malgrado la feroce dottrina nazionalsocialista sia rigidamente applicata, il consumismo trova ampi spazi e molte delle detestate novit\u00e0 occidentali, quali la musica jazz, sono concesse in forma depurata (in un passaggio si cita anche l'esordio dei Beatles ad Amburgo). Pur vigendo formalmente la libert\u00e0 di culto, di fatto l'appartenenza a una Chiesa o la partecipazione alle funzioni religiose sono fortemente scoraggiate dalla propaganda. Mentre ai tedeschi \u00e8 severamente vietato espatriare se non per turismo, i lavoratori stranieri sono impiegati massivamente, dai polacchi e rumeni per le mansioni pi\u00f9 umili, agli inglesi e francesi come camerieri e cuochi. Pur essendo (a quanto traspare) economicamente prospero, il Reich sembra essere sempre pi\u00f9 in difficolt\u00e0 nell'affrontare lo stato di guerra mai concluso contro il nemico sovietico sulla linea degli Urali che costa centinaia di migliaia di morti (celati all'opinione pubblica), nel contrastare le azioni partigiane nei territori occupati ad est nonch\u00e9 nel fronteggiare le azioni terroristiche (Himmler muore nel 1961 per l'esplosione di una bomba sul suo aereo) e il nascente dissenso interno di una rediviva Rosa Bianca. Inoltre, un numero sempre maggiore di coloni inviati a est chiede di rientrare in patria, mostrando di fatto il fallimento del progetto del \"Lebensraum\" . \nNell'aprile del 1964 inizia una distensione fra le due superpotenze, con l'imminente visita a Berlino del presidente Kennedy. A quest'ultimo \u00e8 necessario ottenere un qualche accordo per vincere le elezioni presidenziali di novembre; a Hitler \u00e8 urgentemente necessario un accordo con Washington, che porrebbe un freno al terrorismo e alla resistenza russa e partigiana finanziata dagli Stati Uniti. Il F\u00fchrer arriva, per far s\u00ec che i negoziati vadano a buon fine, a dare l'ordine di eliminare tutti i responsabili della Soluzione finale, per non correre rischi che questi facciano trapelare indizi sull'olocausto: si tratta dell'applicazione al vertice dello stesso metodo riservato alla base, quando i detenuti addetti alle operazioni di sterminio venivano ciclicamente eliminati e sostituiti. I cittadini tedeschi sono convinti (credendo a quanto ufficialmente dichiarato dal Partito) che durante la guerra gli ebrei d'Europa siano stati trasferiti nei territori occupati dell'est; nessuno osa porre domande sul loro destino successivo, per evitare di finire nella lista nera della Gestapo (lo stesso protagonista scopre di essere stato schedato e di essere tenuto d'occhio quale potenziale sovversivo solo per aver fatto ai condomini delle domande sugli inquilini ebrei che occupavano precedentemente il suo appartamento). Qualche detenuto \u00e8 riuscito a fuggire nel blocco occidentale, raccontando delle operazioni di genocidio sistematico: la televisione americana trasmette talvolta le dichiarazioni di questi sopravvissuti che per\u00f2, a quanto sembra dalle parole della protagonista, non vengono presi molto sul serio dal pubblico. La propaganda nazista si concentra invece sui crimini commessi dal regime staliniano, venuti alla luce dopo l'occupazione della Russia europea. \nNon viene fatta menzione in questo scenario della Societ\u00e0 delle Nazioni o di qualcosa di simile. La Croce Rossa Internazionale \u00e8 ancora esistente e periodicamente ispeziona i campi di concentramento tedeschi. Gli Stati Uniti non partecipano ai Giochi Olimpici dal 1936, ma c'\u00e8 speranza che in seguito alla visita di Kennedy a Berlino partecipino a quelli del 1964.\nIl livello tecnologico di questo scenario ucronico risulta analogo a quello degli anni sessanta della storia reale.\nIncongruenze.\nNel libro a un certo punto vengono citate la Croazia e la Jugoslavia, quando la seconda non doveva pi\u00f9 esistere, in quanto smembrata in vari Stati, fra cui appunto la Croazia. In un'altra sezione del libro vengono pi\u00f9 correttamente citate Croazia e Serbia.\nNella carta dell'Europa riportata all'inizio del libro i confini dell'Italia e dell'Albania sono ancora quelli del 1940. Per motivi non noti vengono quindi trascurate le annessioni territoriali compiute dal fascismo a spese della Jugoslavia. Viceversa i confini di Ungheria, Romania e Bulgaria sono effettivamente quelli che si avevano nel corso della seconda guerra mondiale (con la Transilvania ungherese, e parte della Tracia greca, annessa alla Bulgaria).\nOpere derivate.\nDal libro \u00e8 stato tratto nel 1994 il film per la televisione \"Delitto di stato\", con protagonista Rutger Hauer."}
{"id": "430952", "revid": "80234686", "url": "https://it.wikipedia.org/wiki?curid=430952", "title": "Sommo Poeta", "text": ""}
{"id": "430953", "revid": "1543377", "url": "https://it.wikipedia.org/wiki?curid=430953", "title": "Riderch Hael", "text": "La figura di Riderch.\nSarebbe stato figlio di re Tutagual, che \u00e8 menzionato da Adomnan nei \"Miracoli del Vescovo Niniano\". Sarebbe quindi stato un discendente di Dumnagual Hen. Al di l\u00e0 di questa genealogia, i suoi parenti compaiono nella poesia epica gallese e in frammenti delle \"Triadi gallesi\". Un suo parente, Senyllt Hael, compare anche nel poema \"Y Gododdin\". Un figlio di Senyllt, Nudd Hael, \u00e8 presente insieme a Riderch nella triade dei \"Tre uomini generosi\".\nIn un curioso racconto conservato nel codice legislativo gallese del XII secolo, conosciuto come il \"Libro nero di Chirk\", Riderch \u00e8 accompagnato da Nudd Hael e da un altro personaggio finora sconosciuto, Mordaf Hael (forse erano i fratelli?), in una spedizione militare nel Galles del nord. Lo scopo \u00e8 quello di vendicare l'uccisione di un loro congiunto, Elidyr Llydanwyn, da parte di Rhun Hir ap Maelgwn, re del Gwynedd. Il racconto dice che viaggiarono via mare e che devastarono il territorio di Arfon. Per rappresaglia, Rhun attacc\u00f2 lo Strathclyde, saccheggiandolo fino al fiume Forth. Le incertezze testuali suggeriscono che questa storia possa essere apocrifa. La sua creazione, infatti, deriverebbe da motivi propagandistici: i cronisti e gli storici successivi, per glorificare i loro sovrani, li fecero discendere da Rhun, ritraendolo come un potente signore della guerra, capace di portare le proprie armate lontano dalle sue terre e contro figure la cui fama poteva gi\u00e0 essere grande nella tradizione gallese.\n\u00c8 questa stessa tradizione a presentare Rhydderch come uno dei sovrani della Britannia settentrionale che lottarono contro il neonato regno anglosassone della Bernicia. L\"Historia Brittonum\" lo dipinge come nemico di molti re anglosassoni del tardo VI secolo. Tuttavia, il teatro delle guerre non \u00e8 stato identificato. Riderch si sarebbe unito all'alleanza anti-anglosassone dei regni del nord, guidata da Urien del Reghed: \nRiderch Hael sarebbe stato coinvolto anche in un'altra guerra. \u00c1ed\u00e1n mac Gabr\u00e1in, re della D\u00e1l Riata e contemporaneo di san Columba, avrebbe infatti condotto un raid contro la corte dello Strathclyde, come ricordato nelle \"Tre devastazioni selvagge dell'isola di Britannia\": \nAd eccezione di questa menzione, non esistono per\u00f2 altri testi a sostegno della veridicit\u00e0 di questi fatti. Tuttavia, essendo regni vicini, non \u00e8 improbabile che l'Alt Clut e la D\u00e1l Riata abbiano combattuto pi\u00f9 volte tra di loro. La D\u00e1l Riata era una realt\u00e0 relativamente nuova sulla scena politica dell'isola e si trovava ai confini dei regni britannici. Inoltre, attorno al Vallo di Adriano le incursioni dei popoli della Britannia settentrionale (come gli Scoti), erano state cosa frequente sin dai tempi di Vortigern (e anche prima). Va anche detto che \u00c1ed\u00e1n mac Gabr\u00e1in \u00e8 conosciuto come un signore della guerra particolarmente bellicoso, che condusse campagne militari dalla Pittavia alla Northumbria. C'\u00e8 chi ha tentato di far risalire questo materiale non a poeti successivi, ma a quelli della corte di Riderch.\nUna fonte chiama \"Dyrnwyn\" (\"Completamente bianca\") la spada di Riderch, che sarebbe stata una dei \"Tredici tesori della Britannia\".\nUn'altra importante fonte su Riderch Hael \u00e8 l'agiografia (scritta in latino) su Kentigern, santo patrono di Glasgow, di cui la maggior parte della biografia sopravvissuta fu scritta sul finire del XII secolo da Joceline, monaco dell'abbazia di Furness (nell'odierna Cumbria), per il vescovo di Glasgow. Si \u00e8 cercato di identificare i possibili elementi pi\u00f9 antichi di questa storia e ora sembra possibile rintracciare parecchie tradizioni di VII e VIII secolo dello Strathclyde. Riderch Hael compare come re Rederech ed \u00e8 ritratto come patrono e benefattore di Kentigern, da cui il santo ricev\u00e9 il territorio di Glasgow, su cui stabil\u00ec il principale vescovato dello Strathclyde.\nUn altro possibile autentico nome britannico antico \u00e8 quello di Langoureth, regina di Riderch. Il \"Breviario di Aberdeen\", una collezione di XVI secolo che include brevi descrizioni e resoconti di vari santi scozzesi, non d\u00e0 il nome della moglie di Riderch, ma si limita a definirla \"la regina di Cadzow\", un distretto che corrisponde approssimativamente alla zona intorno ad Hamilton (a sud di Glasgow). La fonte di queste informazioni \u00e8 comunque sconosciuta. Le \"Triadi gallesi\" menzionano una figlia di Rhydderch, Angharad, che nelle \"Tre vispe vergini dell'isola di Britannia\" viene definita con l'epiteto \"Ton Velen\", che potrebbe significare \"dai riccioli biondi\". Ci\u00f2 farebbe pensare all'esistenza di poemi o storie in cui aveva un certo ruolo.\nNon si conosce la data di morte di Riderch, anche se la \"Vita di Kentigern\" la colloca nello stesso anno di quella del santo. Secondo gli \"Annali gallesi\" sarebbe il 612, datazione poi modificata dagli storici nel 614."}
{"id": "430957", "revid": "124123", "url": "https://it.wikipedia.org/wiki?curid=430957", "title": "Tutagual di Alt Clut", "text": "Viene menzionato nella \"Vita di San Columba\" del monaco Adomnan, dove \u00e8 chiamato Tothail.\nViene chiamato \"Tuduael\" o \"Thuuahel nei\" \"Miracoli del Vescovo Niniano\" (VIII secolo), mentre Ailred di Rievaulx (scrittore degli inizi del XII secolo) riporta come forme \"Tudwaldus\" e \"Tuduvallus\". Secondo le \"Harleian genealogies\" era figlio di Clinoch, il probabile re precedecessore. Secondo le stesse \"Genealogie\" sarebbe stato padre del re successivo Riderch Hael, come confermato anche da Adomnan.\n\u00c8 noto per la \"cote di Tudwal\", uno dei \"Tredici tesori dell'isola di Britannia\" narrati dalle leggende gallesi. Secondo tradizione, se un guerriero coraggioso avesse affilato la spada con questa cote, chiunque fosse stato ferito dalla sua spada sarebbe morto. Ma se la cote fosse stata usata da un guerriero codardo, essa gli avrebbe reso inerte la spada."}
{"id": "430971", "revid": "599013", "url": "https://it.wikipedia.org/wiki?curid=430971", "title": "Matteo Gianello", "text": "Carriera.\nClub.\nInizi.\nInizia la sua carriera nel ChievoVerona, in Serie C1 nella stagione 1993-94, dove non gioca, ma i compagni ottengono la promozione, per poi essere ceduto l'anno successivo in prestito alla , in Serie A. L'esordio in un campionato professionistico \u00e8 nella stagione 1995-96, ancora al ChievoVerona, in Serie B. Gioca quattro partite subendo un gol. L'anno successivo Gianello diventa il primo portiere dei clivensi, giocando tutti gli incontri e subendo in media un gol a partita. Gli anni successivi segnano il declino del giocatore: solo dodici presenze nel 1997-98, nove nel 1998-99, otto nel 1999-2000, e il rapporto partite giocate-gol subiti \u00e8 costantemente negativo, tanto che Gianello lascia i veneti per il , in Serie B.\nSiena e Verona.\nNel Siena \u00e8 titolare nella prima stagione, osservando solo da spettatore la cavalcata che porta i suoi ex-compagni in Serie A. Dopo un altro anno al (21 presenze, 35 gol subiti) dove perde il posto a vantaggio dell'argentino Cejas giunto nel mercato di gennaio del 2002, Gianello viene ceduto al Verona, sempre in B, dove \u00e8 secondo di Gianluca Pegolo e gioca una sola partita, subendo un gol.\nLodigiani e Siena.\nDopo una parentesi alla Lodigiani in serie C2, in cui gioca 15 partite con 14 reti subite tra gennaio e giugno 2004, Gianello torna al , in Serie A ma, non rientrando pi\u00f9 nei piani della societ\u00e0 toscana, viene ceduto a titolo definitivo al Napoli Soccer nel settembre 2004.\nI sette anni al Napoli: dalla C all'Europa.\nContribuisce all'arrivo del Napoli ai play-off di Serie C1, dapprima come riserva di Emanuele Belardi, poi come titolare. Ma con l'arrivo di Iezzo nell'anno successivo, Gianello perde il posto da titolare e riesce a giocare solo 2 incontri. L'anno dopo il Napoli \u00e8 in Serie B e Gianello viene impiegato da Reja come riserva. Tra i cadetti il portiere di Verona ha giocato quattro partite.\nIn occasione di Empoli-Napoli del 23 settembre 2007 (0-0), Gianello esordisce in Serie A. Nel mese di gennaio 2008, complice un intervento chirurgico al quale Iezzo \u00e8 stato costretto a sottoporsi, diventa, in attesa del rientro del collega di reparto, il portiere titolare del Napoli. In seguito ha prolungato il contratto con il Napoli fino al 2011. Il 2 ottobre 2008 esordisce in campo internazionale in Benfica-Napoli (2-0). Durante la partita di Serie A del 28 gennaio 2009 -Napoli (2-1), Gianello parte titolare a causa degli infortuni di Iezzo e Navarro; nei primi minuti di gioco s'infortuna e viene sostituito per una distrazione muscolare, che gli causa 4 settimane di stop. Nel maggio 2009 viene premiato dal CONI per il fair play dimostrato nell'arco di una carriera \"contraddistinta dalla correttezza e dall'impeccabile professionalit\u00e0\". In questi anni colleziona complessivamente 22 presenze in Serie A.\nNelle ultime due stagioni in maglia azzurra (2009-2010 e 2010-2011) ricopre il ruolo di terzo portiere dietro Morgan De Sanctis e Gennaro Iezzo e non colleziona presenze in prima squadra. Il 30 giugno 2011, scaduto il contratto con il Napoli, lascia il club partenopeo dopo sette anni di militanza.\nSarego e Villafranca.\nNel novembre 2011 viene ingaggiato dal sodalizio vicentino dell'M.M. Sarego, in Serie D esordendo il 13 novembre 2011 in Montebelluna-Sarego 1-0.\nDopo tre partite con i \"tigrotti\" del MM Sarego, Matteo Gianello viene svincolato il 15 dicembre 2011.\nIl 4 marzo 2012 viene ingaggiato dal Villafranca, squadra veneta militante in Serie D. Dopo 4 presenze e 9 gol subiti lascia la squadra per motivi personali.\nNazionale.\nHa fatto parte della rosa dell'Under-23 italiana vincitrice dei Giochi del Mediterraneo nel 1997, senza scendere mai in campo.\nCalcioscommesse.\nNel 2012, nell'ambito dell'inchiesta sul calcioscommesse, viene iscritto nel registro degli indagati dalla Procura di Napoli insieme ai fratelli Federico, Michele Cossato e a Silvio Giusti. Secondo le sue stesse rivelazioni, fu protagonista di un tentativo di combine per la partita -Napoli (1-0) del 16 maggio 2010. Il verbale di interrogatorio presso la Procura partenopea di Gianello cos\u00ec recita: \u00abRicordo che Giusti mi prospett\u00f2 la possibilit\u00e0 di ricompensare i compagni che avessero aderito alla richiesta [di rendere maggiormente sicuro il risultato della partita a favore della Sampdoria] con somme di denaro. Mi rivolsi a Paolo Cannavaro e a Grava e a nessun altro. Cannavaro e Grava diedero immediatamente e con estrema decisione una risposta negativa\u00bb.\nIl 30 maggio viene archiviato insieme a Silvio Giusti per: Napoli-Parma del 10 aprile 2010; Lecce-Napoli dell'8 maggio 2011; Brescia-Catania dell'8 maggio 2011; Napoli-Inter del 15 maggio 2011; Catania-Roma del 15 maggio 2011 e Palermo-Chievo del 22 maggio 2011.\nIl 26 ottobre Cannavaro e Grava vengono deferiti per omessa denuncia.\nIl 10 dicembre la Commissione Disciplinare della FIGC respinge il patteggiamento dell'ex portiere del Napoli e cos\u00ec il PM Stefano Palazzi per lui chiede 3 anni e 3 mesi di squalifica, confermati dalla Commissione Disciplinare che, inoltre, commina due punti di penalizzazione al Napoli e 6 mesi di qualifica per Cannavaro e Grava.\nIl 17 gennaio 2013 la Corte di Giustizia Federale derubrica l'accusa da illecito sportivo a slealt\u00e0 sportiva e riduce la squalifica a 1 anno e 9 mesi, prosciogliendo nel contempo sia il Napoli che i suoi due tesserati."}
{"id": "430977", "revid": "729019", "url": "https://it.wikipedia.org/wiki?curid=430977", "title": "Grande Blasket", "text": "Il Grande Blasket (\"Great Blasket\" in lingua inglese, \"An Blascaod M\u00f3r\" in gaelico irlandese, che \u00e8 l'unico nome ufficiale) \u00e8 l'isola principale \u00e8 maggiore delle isole Blasket, poco al largo del Kerry, in Irlanda. Dista dalla terraferma, precisamente da An D\u00fan M\u00f3r nel villaggio D\u00fan Chaoin, 2\u00a0km, e si estende per 6 a sudovest, raggiungendo un'altitudine massima di 292 metri nell'altura di Croaghmore. L'isola, conosciuta localmente anche come \"an t-oile\u00e1n\" (\"l'isola\") o \"an t-Oile\u00e1n Thiar\" (\"l*isola dell'Ovest\") fu abitata fino al 1953, anno in cui il governo irlandese decise di sfollarla per problemi di sicurezza della popolazione rimanente. Tuttavia in estate e primo autunno ospita una popolazione temporanea, consistente in traghettatori, addetti di alberghi e turisti.\nIl Grande Blasket \u00e8 stata il luogo d'ispirazione di famose opere letterarie in lingua gaelica di autori come Tom\u00e1s \u00d3 Criomhthain, Peig Sayers e Muiris \u00d3 S\u00failleabh\u00e1in. Oggi, una delle case in cui Peig Sayers visse \u00e8 stata restaurata ed adibita ad ostello e \"tea shop\"."}
{"id": "430979", "revid": "1543377", "url": "https://it.wikipedia.org/wiki?curid=430979", "title": "Guerra di Corinto", "text": "La guerra di Corinto fu un conflitto svoltosi in Grecia dal 395 a.C. al 387 a.C., che vide Sparta e parte della lega peloponnesiaca contrapposta a una coalizione formata da quattro poleis: Tebe, Atene, Corinto e Argo, la quale venne inizialmente sostenuta dalla Persia.\nLa causa scatenante del conflitto fu una disputa territoriale locale nel nord-ovest della Grecia, in cui intervennero sia Tebe sia Sparta, ma la motivazione di fondo si deve individuare nel dilagante espansionismo spartano in Asia Minore, in Grecia centrale e settentrionale e in Occidente.\nLa guerra, combattuta sia per terra sia per mare, ebbe come scenario le zone circostanti Corinto e Tebe e il Mar Egeo. Sul fronte terrestre, l'inizio delle ostilit\u00e0 fu favorevole agli Spartani, ma ci\u00f2 non permise loro di godere di un reale vantaggio, e il combattimento giunse ben presto a un punto morto.\nIn mare la flotta spartana fu completamente annientata da quella persiana all'inizio del conflitto, evento che pose fine ai tentativi di Sparta di diventare una potenza navale. In questo contesto, negli ultimi anni di guerra, Atene lanci\u00f2 diverse campagne navali, riannettendo un certo numero di isole che avevano fatto parte dell'antico impero ateniese (Lega delio-attica) durante il V secolo a.C.\nAllarmati dai successi ateniesi, i Persiani tolsero il sostegno agli alleati e iniziarono ad aiutare Sparta, costringendo gli alleati a cessare le ostilit\u00e0: nel 387 a.C. fu firmata la Pace di Antalcida, nota anche come \"pace del Re\", che pose fine alla guerra.\nQuesto trattato sanc\u00ec il controllo della Persia su tutte le \"poleis\" della costa asiatica e l'indipendenza di gran parte delle altre citt\u00e0 greche delle isole; Sparta sarebbe stata la custode della pace, con il potere di farne rispettare le clausole. La guerra aveva quindi rafforzato la posizione persiana nella politica greca, dove Sparta deteneva la posizione egemonica.\nAntefatti.\nDurante la guerra del Peloponneso, conclusa nel 404 a.C., Sparta aveva goduto del sostegno della maggior parte delle \"poleis\" greche e dell'Impero persiano, finito il conflitto un certo numero di isole del mar Egeo passarono sotto il suo controllo.\nQuesta solida base di sostegno, tuttavia, si framment\u00f2 negli anni successivi. Infatti, nonostante la vittoria fosse stata ottenuta dalla Lega peloponnesiaca, solo Sparta ricevette il bottino conquistato agli sconfitti e i tributi dell'antico Impero ateniese. Tebe, alleata di Sparta durante la guerra, non venne premiata per il contributo dato alla causa spartana, cos\u00ec in risposta sospese gli aiuti conferiti fino ad allora, offrendo addirittura asilo ai loro acerrimi nemici democratici vittime delle persecuzioni perpetrate dai 30 tiranni.\nGli alleati furono ulteriormente delusi nel 402 a.C., anno in cui Elis, una citt\u00e0 membro della Lega, che aveva fatto infuriare gli Spartani nel corso della guerra del Peloponneso, venne attaccata. Corinto e Tebe si rifiutarono di inviare truppe per aiutare Sparta nella sua campagna.\nI rapporti con la Persia per\u00f2, mettevano in difficolt\u00e0 le relazioni con le \"poleis\" greche in Asia e viceversa: infatti, sebbene Sparta a Ciro non potesse rifiutare nulla, lasciandogli quindi il controllo delle citt\u00e0 ioniche, nell'Ellesponto si contrapponeva al satrapo Farnabazo, mantenendo il controllo delle \"polis\" della regione con governi oligarchici istituiti da Lisandro. La morte del pretendente al trono diede la possibilit\u00e0 di rompere tali vincoli e un esercito lacedemone sbarc\u00f2 in Asia gi\u00e0 nel 400 a.C., unendo le proprie forze ai soldati rimasti dell'anabasi.\nTebe, Corinto e Atene rifiutarono inoltre di partecipare a una spedizione in Ionia nel 398 a.C., mentre i Tebani osarono addirittura interrompere un sacrificio che il re di Sparta Agesilao aveva tentato di eseguire nel loro territorio prima della sua partenza.\nNonostante le assenze, Agesilao condusse una campagna efficace contro i Persiani in Lidia, avanzando nell'entroterra fino a Sardi. Il satrapo Tissaferne fu giustiziato per la sua incapacit\u00e0 di fermare Agesilao, e il suo sostituto, Titrauste, corruppe gli Spartani convincendoli a spostarsi verso nord, nella satrapia di Farnabazo. Agesilao esegu\u00ec, ma allo stesso tempo inizi\u00f2 a preparare una poderosa flotta.\nIncapace di sconfiggere l'esercito di Agesilao, Farnabazo decise di costringerlo a ritirarsi sollevando contro Sparta le citt\u00e0 della Grecia; invi\u00f2 Timocrate di Rodi, nativo di Rodi, a distribuire diecimila dracme d'oro nelle principali citt\u00e0 del continente, incitandole ad agire contro Sparta.\nTimocrate visit\u00f2 Atene, Tebe, Corinto e Argo, riuscendo a persuadere consistenti fazioni in ciascuna di quelle citt\u00e0 a perseguire una politica anti-spartana (Senofonte afferma che Atene non accett\u00f2 questo denaro, ma George Cawkwell, concordando colle \"Elleniche di Ossirinco\", non \u00e8 dello stesso avviso); i Tebani, che gi\u00e0 in precedenza avevano dimostrato la loro insofferenza verso Sparta, si impegnarono a intraprendere una guerra contro l'odiata nemica. Anche Corinto, dove Timolao tenne un discorso contro Sparta riportato da Senofonte, si un\u00ec alla lotta contro Sparta.\nPrimo anno (395).\nScontri iniziali.\nSenofonte sostiene che, non volendo sfidare direttamente Sparta, i Beoti scelsero di far scoppiare la guerra incoraggiando i Locresi, loro alleati, a riscuotere le tasse dal territorio della Locride conteso con i Focesi. I quali, in risposta, invasero la Locride saccheggiandone il territorio; di conseguenza i Tebani attaccarono la Focide, che si appell\u00f2 all'alleata, Sparta, la quale attendendo il pretesto per combattere contro la riottosa Tebe ordin\u00f2 la mobilitazione generale. Un'ambasciata tebana fu inviata ad Atene per chiedere aiuto; gli Ateniesi votarono per assistere Tebe e venne stretta una alleanza perpetua tra Atene e la Lega beotica.\nGli Spartani fecero convergere due eserciti, uno comandato da Lisandro e l'altro da Pausania, presso la citt\u00e0 beota di Aliarto, dove dare battaglia. Lisandro, arrivato prima di Pausania, persuase la citt\u00e0 di Orcomeno a ribellarsi alla confederazione beota, aggiungendo cos\u00ec alle sue truppe una divisione appartenente a questa \"polis\".\nIl polemarco spartano non attese l'arrivo del diarca e attacc\u00f2 la citt\u00e0. Durante la battaglia, dove Lisandro mor\u00ec, gli Spartani riuscirono a superare una iniziale difficolt\u00e0, sebbene lo scontro si concludesse senza vincitori. Pausania, arriv\u00f2 qualche giorno dopo, ottenne una tregua per recuperare i corpi dei caduti e torn\u00f2 a Sparta. Giuntovi, fu processato per non essere arrivato in tempo e non aver sostenuto Lisandro al momento designato; prima di essere condannato, fugg\u00ec a Tegea.\nArgo e Corinto in guerra.\nAlla fine del 395 a.C., Corinto e Argo entrarono in guerra come alleati di Atene e Tebe nonostante la prima fosse sempre stata storica alleata di Sparta. Un Consiglio fu istituito a Corinto per gestire gli interessi di questa coalizione; gli alleati poi inviarono ambasciatori a un certo numero di Stati pi\u00f9 piccoli e ricevettero il sostegno di molti di loro.\nAllarmati da queste vicende, gli Spartani si prepararono a inviare un esercito contro di loro, e mandarono un messaggero ad Agesilao, ordinandogli di tornare in Grecia. Cosa che indispett\u00ec il comandante che invece si attendeva ulteriori incarichi in Asia Minore. Al momento di abbandonare l'Asia, Agesilao disse che veniva cacciato da diecimila arcieri del Re, poich\u00e9 le monete persiane avevano su di s\u00e9 l'immagine di un arciere e tanto era il denaro versato dal Re ai Greci, perch\u00e9 facessero guerra a Sparta. Cos\u00ec torn\u00f2 indietro con le sue truppe, attravers\u00f2 l'Ellesponto e marci\u00f2 attraverso la Tracia occidentale.\nGuerra per terra e per mare (394).\nNemea.\nDopo il regolamento di conti tra la lega beotica e i Focesi e lo scontro avuto ad Aliarto, gli alleati riunirono un grande esercito a Corinto; Sparta radun\u00f2 un esercito di grandi dimensioni, che ebbe presto ragione dei nemici, presso il letto asciutto del fiume Nemea, in territorio corinzio.\nCome spesso accadeva nelle battaglie oplitiche, il fianco destro di ogni esercito sopraffece quello sinistro dello schieramento opposto: gli Spartani sconfissero gli Ateniesi, mentre i Tebani, gli Argivi e i Corinzi batterono i vari Peloponnesiaci di fronte a loro; gli Spartani poi attaccarono e uccisero un consistente numero di Argivi, Corinzi e Tebani non appena queste truppe tornarono dall'inseguimento dei Peloponnesiaci sconfitti. L'esercito della coalizione perse 2800 uomini, mentre gli Spartani ed i loro alleati solo 1100.\nCnido.\nIl fronte marino contrappose i Persiani agli Spartani. I due rivali disponevano di grandi flotte, armate durante la campagna di Agesilao in Asia. Alle navi messe in costruzione, il re euripontide aggiunse quelle messe a disposizione dalle \"polis\" dell'Egeo sotto il suo controllo, ritrovandosi con una forza di 120 trireme, che lasci\u00f2 in parte, una volta partito per la Grecia, sotto il comando di suo fratello Pisandro, il quale non aveva per\u00f2 mai avuto un incarico di tale importanza prima di allora. L'Impero achemenide raggrupp\u00f2 le flotte armate in Fenicia e Cilicia sotto il comando dell'esperto Conone, ammiraglio ateniese che aveva conquistato Rodi nel 396 a.C.; oltre al peso dell'esperienza del comandante, le 80 navi fenicie al comando di Farnabazo e le 10 cilicie costituivano ora, una forza superiore a quella dell'alleanza spartiate.\nLe due flotte si scontrarono al largo di Cnido nel 394 a.C.: Conone pose le navi cipriote davanti a quelle fenicie, e attacc\u00f2 gli alleati degli Spartani, mettendoli in fuga; gli Spartani combatterono con determinazione, in particolare intorno alla nave di Pisandro, ma alla fine furono sopraffatti; un gran numero di navi venne affondato o catturato e la flotta spartana fu sostanzialmente distrutta. A seguito di questa vittoria, Conone e Farnabazo navigarono lungo la costa della Ionia, destituendo i governatori spartani e smantellandone le guarnigioni dalle citt\u00e0, senza riuscirvi per\u00f2 ad Abido e Sesto.\nCoronea.\nAgesilao, dopo aver attraversato la Tracia, dove sub\u00ec alcuni attacchi, mosse con il suo esercito verso la Beozia con l'intento di sconfiggere in una battaglia campale l'esercito della lega anti-spartana.\nAcquartieratosi in Beozia, l'esercito del re, composto principalmente dai reduci dei diecimila e dai neodamodi, ottenne in rinforzo una mora di Spartiati proveniente dall'istmo, nonch\u00e9 un contingente da Orcomeno e dalla Focide.\nLa battaglia si svolse a Coronea, in territorio tebano. L'ala destra tebana ruppe le linee nemiche, sulla sinistra, invece, gli Spartani misero in fuga gli alleati di Tebe. Di conseguenza, vedendo che il resto dell'esercito era stato sconfitto, i Tebani ripiegarono ordinatamente verso il loro accampamento. Agesilao cerc\u00f2 di impedirlo e, scontratosi con l'avanguardia tebana, inflisse loro alcune perdite prima che questi potessero passare e ricongiungersi agli alleati. Il grosso delle truppe spartane fece ritorno nel Peloponneso.\nEventi successivi (393 a.C. - 388 a.C.).\nLe battaglie avvenute fino al 394 a.C. non modificarono la situazione politico-militare della Grecia. Infatti, mentre Sparta manteneva l'iniziativa terrestre, gli alleati avevano il controllo dei mari; la coalizione non era riuscita a sconfiggere in una battaglia campale gli Spartani, ma non potevano attraversare la Grecia centrale senza combattere. Per ovviare a questo problema, Sparta tent\u00f2 di indurre Corinto e Argo a uscire dalla coalizione e dal conflitto; gli alleati, invece riuscirono a preservare il loro fronte unito, mentre Atene e Tebe consolidavano il proprio dominio rispettivamente nell'Egeo e in Beozia.\nAiuti persiani e rivoluzione a Corinto.\nNel 393 a.C., Conone e Farnabazo navigarono verso la Grecia continentale costeggiando le coste della Laconia dove conquistarono l'isola di Citera. Poi, lasciato sull'isola un presidio, ripiegarono verso Corinto ove Conone distribu\u00ec i fondi concessigli dal Gran Re ed esort\u00f2 gli altri alleati ad aver fiducia nell'aiuto persiano. Oltre a questo, Farnabazo mand\u00f2 Conone, con ingenti fondi e parte della flotta, ad Atene affinch\u00e9 arruolasse operai e manodopera utile alla ricostruzione delle Lunghe Mura da Atene al Pireo, un progetto che era stato avviato da Trasibulo l'anno prima. La costruzione, completata anche con l'ausilio dei rematori, rafforz\u00f2 il prestigio di Atene la quale pot\u00e9 riconquistare in breve tempo le isole di Sciro, Imbro e Lemno dove furono poste alcune clerurchie.\nNel frattempo, a Corinto scoppi\u00f2 una guerra civile tra la fazione democratica e quella oligarchica, in cui i primi - con l'appoggio degli Argivi - cacciarono i secondi dalla citt\u00e0. Gli oligarchi allora si diressero verso la base spartana di Sicione per implorare aiuto, mentre Ateniesi e Beoti promisero sostegno ai democratici. Poco tempo dopo, con un attacco notturno, gli Spartani e gli esuli conquistarono Lecheo, il porto di Corinto sul Golfo omonimo e, la mattina seguente, sconfissero l'esercito democratico che tentava di riprendere le posizioni.\nInizio delle conferenze di pace.\nNel 392 a.C., gli Spartani inviarono un ambasciatore, l'eforo Antalcida, presso il satrapo Tiribazo per informarlo dell'intenzione di Conone di ricostruire l'impero ateniese, l'obiettivo era di convincere il re di Persia a non appoggiare pi\u00f9 la coalizione antispartana.\nGli Ateniesi, appresa la notizia, inviarono da Tiribazo lo stesso Conone e chiesero anche agli alleati Argo, Corinto e Tebe di inviare ambascerie al satrapo.\nNe deriv\u00f2 una conferenza: gli Spartani proposero una pace basata sull'indipendenza di tutti gli Stati; gli alleati respinsero tale proposta poich\u00e9 Atene desiderava mantenere le conquiste, Tebe il controllo della Beozia e Argo si proponeva di assimilare Corinto.\nFallita quindi la conferenza, Tiribazo, allarmato comunque delle intenzioni di Conone, lo pose in arresto e forn\u00ec segretamente a Sparta una somma di denaro affinch\u00e9 riarmasse una flotta. Conone fugg\u00ec o fu liberato ma mor\u00ec probabilmente a Cipro pochi mesi dopo. Nello stesso anno, a Sparta, fu tenuta una seconda conferenza di pace, anche questa senza esito, poich\u00e9 le proposte furono respinte dagli alleati, sia per le implicazioni del principio di autonomia, sia perch\u00e9 gli Ateniesi erano indignati dal fatto che i termini proposti avrebbero comportato l'abbandono della Ionia alla Persia.\nFinita la conferenza di pace, Tiribazo torn\u00f2 a Susa a riferire sugli eventi, venne destituito e in sua vece prese il comando il generale Struta. Questi persegu\u00ec una politica anti-spartana ,inducendo il generale lacone Tibrone a devastare il territorio persiano finch\u00e9 fu ucciso insieme ai suoi soldati in un'imboscata architettata dallo stesso Struta. Tibrone fu sostituito da Difridate che continu\u00f2 la strategia del predecessore, ottenendo diversi piccoli successi e catturando anche il genero di Struta, senza prevalere, per\u00f2 nettamente sul nemico.\nSconfitta spartana a Corinto.\nA Corinto, il partito democratico continu\u00f2 a reggere la citt\u00e0, mentre gli esuli e i loro sostenitori spartani governavano Lecheo. Da qui gli Spartani potevano addentrarsi nel territorio corinzio e nel 391 a.C. Agesilao effettu\u00f2 una campagna militare nella zona, conquistandovi diverse roccaforti, appropriandosi di una grande quantit\u00e0 di prigionieri e di un ingente bottino. Di rimando il generale ateniese Ificrate, di stanza a Corinto, con un esercito mercenario composto quasi interamente di ginneti e peltasti, ottenne una vittoria decisiva contro la divisione spartana di stanza presso il Lecheo.\nIficrate approfitt\u00f2 della mancanza di truppe di fanteria leggera nelle file spartane disturbando ripetutamente il reggimento con attacchi improvvisi e brevi, logorando lentamente la loro unit\u00e0 fino a quando furono costretti a fuggire, momento in cui alcuni di loro furono uccisi. Agesilao riprese il comando delle operazioni, ma Ificrate continu\u00f2 a guerreggiare intorno a Corinto, riconquistando molte delle cittadelle che gli Spartani avevano catturato in precedenza, anche se non fu in grado di riprendere il Lecheo. Egli comp\u00ec anche una campagna contro Fliunte e l'Arcadia, sconfiggendo nettamente la prima e saccheggiando il territorio della seconda, quando gli oppose il rifiuto di combattere.\nIl saccheggio in territori protetti da Argo ebbe come ripercussione l'invio di un esercito arcade a Corinto che, catturata l'acropoli, pose fine all'alleanza tra Argo e Corinto: le pietre che segnavano il confine tra le due citt\u00e0 furono abbattute e i rispettivi organi cittadini si fusero.\nCampagne militari successive.\nDopo la vittoria di Ificrate vicino a Corinto, le operazioni militari abbandonarono la regione, perch\u00e9 si aprirono altri fronti: uno nel Peloponneso e l'altro nel nord-ovest della Grecia. Infatti, Agesilao condusse una vittoriosa campagna in territorio argivo nel 391 a.C. e successivamente vennero effettuate due importanti spedizioni:\n- la prima di queste, svoltasi nel 389 a.C., ebbe come obiettivo l'Acarnania, membra dell'alleanza. Con un corpo di spedizione attravers\u00f2 il Golfo di Corinto, mentre gli abitanti della regione vittima dell'attacco si rifugiarono in montagna, rifiutando combattimenti diretti. Ben presto per\u00f2, Agesilao fu in grado di attirarli in una battaglia campale nella quale, gli Acarnani, furono sconfitti subendo per di pi\u00f9 un gran numero di perdite. Poi il comandante spartano torn\u00f2 a Sparta navigando attraverso il Golfo di Corinto. L'anno successivo, gli Acarnani strinsero una pace con gli Spartani per evitare ulteriori invasioni.\n- la seconda ebbe luogo nel 388 a.C., nella quale Agesipoli condusse un esercito spartano contro Argo. Dal momento che nessun esercito argivo lo sfid\u00f2, saccheggi\u00f2 la campagna, poi, dopo aver ricevuto diversi presagi sfavorevoli, torn\u00f2 in patria.\nEgina e il Pireo.\nNel 389 a.C. gli Ateniesi misero sotto attacco l'isola di Egina, al largo della costa dell'Attica, ma il pronto intervento degli Spartani allontan\u00f2 la flotta ateniese, che tuttavia riusc\u00ec a installare un presidio a terra per alcuni mesi. Lo stesso anno Antalcida, al comando di una flotta spartana, salp\u00f2 da Rodi ma venne bloccato ad Abido dai comandanti ateniesi del luogo.\nSempre una flotta spartana, il cui navarco era Gorgopa, tese un'imboscata alla flotta ateniese nei pressi di Atene, catturando diverse sue navi. Gli Ateniesi, riorganizzatisi, diedero il comando a Cabria, il cui incarico ultimo era di dirigersi a Cipro. Egli tuttavia sbarc\u00f2 le sue truppe ad Egina, tendendo un agguato agli abitanti e ai loro alleati Spartani, uccidendo tra gli altri Gorgopa.\nGli Spartani quindi inviarono un altro navarca di nome Teleutia ad Egina, per prendere il comando della flotta; questi, notando che gli Ateniesi avevano abbassato la guardia dopo la vittoria di Cabria, esegu\u00ec un attacco a sorpresa nel Pireo, catturando numerose navi mercantili.\nAltre campagne nell'Egeo.\nDopo l'annientamento della flotta a Cnido, gli Spartani ne iniziarono la ricostruzione e dal 392 a.C. ripresero il controllo del golfo di Corinto. Lo stesso anno, in seguito al fallimento delle conferenze di pace, inviarono nell'Egeo una piccola flotta, al comando di Ecdico, con l'ordine di assistere gli oligarchi a Rodi. Trovando l'isola dominata completamente dai democratici, che avevano a disposizione molte pi\u00f9 navi delle sue, decise di ritirarsi a Cnido in attesa di rinforzi. Teleutia e la sua flotta dal Golfo di Corinto si diressero prima a Samo, dove vennero radunate le triremi dell'isola e poi a Cnido dove egli prese il comando delle navi di Ecdico, infine si diresse verso Rodi.\nAllarmati dalla pressione esercitata dalla flotta spartana nell'Egeo, gli Ateniesi inviarono una squadriglia di 40 triremi comandato da Trasibulo a contrastarla. Questi, sapendo che avrebbe potuto vincere solo se non avesse affrontato frontalmente gli Spartani, salp\u00f2 per l'Ellesponto. Qui, sconfitte diverse \"polis\" e ripristinato il dominio di Atene su di esse, impose una tassa sulle navi che salpavano da Bisanzio, ristabilendo cos\u00ec una fonte degli introiti che gli Ateniesi avevano perso alla fine della Guerra del Peloponneso. Poi navig\u00f2 verso Lesbo, dove, con il sostegno dei Mitileni, sconfisse la guarnigione spartana oltre ad un numero significativo di \"polis\" dell'isola. Mentre era ancora a Lesbo, tuttavia, Trasibulo fu ucciso dai predoni provenienti dalla citt\u00e0 di Aspendo.\nDopo questi avvenimenti gli Spartani inviarono ad Abido un nuovo navarco, Anassibio, il quale riport\u00f2 alcuni successi militari contro Farnabazo, catturando diverse navi mercantili ateniesi. Preoccupati di perdere i vantaggi derivanti dalle operazioni condotte da Trasibulo, questi, inviarono Ificrate nella regione. I due contingenti si limitarono, nei primi tempi, a irrompere nei rispettivi territori di pertinenza, finch\u00e9 Ificrate riusc\u00ec a carpire informazioni riguardanti il luogo dove Anassibio avrebbe portato le sue truppe di ritorno dalla campagna intrapresa contro Antandro. L'esercito spartano in formazione di marcia mentre attraversava l'aspro terreno tortuoso sulla strada del ritorno venne sorpreso in un'imboscata in cui Anassibio, assieme a molti altri, trov\u00f2 la morte.\nLa pace di Antalcida.\nI Persiani, innervositi dall'espansionismo ateniese nell'Egeo e dalla loro ingerenza nello scacchiere orientale, con il sostegno fornito ad Evagora I re di Cipro e ad Hakor d'Egitto entrambi in conflitto con la Persia, decisero che la loro politica di indebolimento di Sparta, attraverso il sostegno dei suoi nemici, non era pi\u00f9 vantaggiosa. Per questo motivo avviarono con il navarco Antalcida una trattativa, condotta dal satrapo Tiribazo, con la quale si raggiunse un accordo, in base al quale i Persiani sarebbero entrati in guerra al fianco degli Spartani se le \"poleis\" \"alleate\" avessero rifiutato la pace.\nDopo aver liberato la flotta dell'ammiraglio Nicoloco, bloccato ad Abido dagli Ateniesi, Antalcida attacc\u00f2 e sconfisse un contingente ateniese, unendo la sua flotta con una inviata da Siracusa; l'armata navale, ulteriormente potenziata dalle navi fornite dal satrapo Tiribazo, continu\u00f2 a girare l'Ellesponto ostacolando le rotte commerciali che portavano grano ad Atene.\nIn questo contesto, quando Tiribazo convoc\u00f2 una conferenza di pace alla fine del 387 a.C., le fazioni in guerra erano pronte a discutere i termini dell'accordo. La struttura di base del trattato fu stabilita da un decreto del re persiano Artaserse:\nNella conferenza di pace tenutasi a Sparta, gli Spartani assicurarono l'accettazione del trattato da parte di tutte le principali \"poleis\" greche. L'accordo fu comunemente conosciuto come la Pace del Re, nome che ne sottolinea l'influenza persiana. Secondo il trattato tutte le citt\u00e0 dovevano essere indipendenti, una clausola che avrebbe dato a Sparta il titolo di custode della pace. Questo avvenimento segn\u00f2 il primo tentativo pace comune nella storia greca.\nSotto la minaccia di un intervento spartano, Tebe sciolse la Lega, mentre Argo e Corinto terminarono il loro tentativo di governo condiviso; Corinto, privata della sua forte alleata, fu incorporata di nuovo nella Lega peloponnesiaca. Dopo otto anni di combattimenti, la guerra di Corinto era finita.\nConseguenze.\nNegli anni successivi, i due principali attori politici della pace, l'Impero achemenide e Sparta, sfruttarono al meglio la loro condizione di supremazia. Il primo, libero dalle interferenze ateniesi e spartane nelle province asiatiche, consolid\u00f2 il proprio potere sul Mar Egeo orientale riannettendo l'Egitto e Cipro nel 380 a.C., mentre la seconda, si avvalse del ruolo di custode della pace: imponendo lo scioglimento di qualsiasi coalizione che fosse stata percepita come minaccia. La suddivisione di Mantinea in cinque villaggi fu il prezzo pagato alla slealt\u00e0 nei confronti della Lega peloponnesiaca durante la guerra; adottando infine una politica aggressiva che vide Agesilao effettuare campagne militari dal Peloponneso alla lontana penisola Calcidica. Il dominio spartano sulla Grecia continentale sarebbe durato altri sedici anni prima di venire distrutto dai Tebani a Leuttra.\nLa guerra segn\u00f2 anche l'inizio della rinascita di Atene come potenza nel mondo greco. Con le loro mura e la loro flotta ricostruite, gli Ateniesi furono in grado di volgere lo sguardo al di l\u00e0 del mare. Entro la met\u00e0 del IV secolo, riorganizzarono l'Egeo in una comunit\u00e0 di Stati comunemente nota come Seconda lega delio-attica, recuperando almeno una parte di ci\u00f2 che avevano perduto con la loro sconfitta nel 404 a.C.\nLa libert\u00e0 dei Greci ionici era stata un argomento caldo fin dall'inizio del V secolo, ma dopo la guerra di Corinto gli Stati della terraferma non effettuarono ulteriori tentativi di interferire sul controllo persiano della regione. Dopo oltre un secolo di lotte, la Persia finalmente pot\u00e9 governare la Ionia per oltre cinquant'anni, fino all'avvento di Alessandro Magno."}
{"id": "430980", "revid": "28057", "url": "https://it.wikipedia.org/wiki?curid=430980", "title": "Allegria di naufragi", "text": "Allegria di naufragi \u00e8 una raccolta di poesie di Giuseppe Ungaretti.\nIl primo nucleo di poesie fu stampato ad Udine nel 1916, durante la prima guerra mondiale, ed era intitolato \"Il porto sepolto\". Una seconda edizione, battezzata appunto \"Allegria di naufragi\", viene pubblicata da Vallecchi nel 1919. In questa seconda edizione vengono aggiunte alcune nuove poesie, fra cui quella che d\u00e0 il titolo alla raccolta. La raccolta contiene poesie scritte a partire dal 1914. Infine, a partire da un'edizione del 1931, la raccolta viene presentata con il semplice titolo di \"L'allegria\".\nAl centro della raccolta \u00e8 l'esperienza della Grande Guerra combattuta dal poeta in trincea come interventista e volontario. L\"'Allegria\" si presenta come un diario del tempo di guerra, e ognuno dei componimenti \u00e8 seguito dall'indicazione del luogo e della data.\nDescrizione.\nLa raccolta si divide in cinque sezioni, ognuna dedicata a periodi differenti, prima, durante e dopo la guerra:\nLa vitalit\u00e0 istintiva, nel desiderare morbosamente unirsi con il tutto, con la natura, come nell'esempio de \"I fiumi\", \u00e8 il significato centrale di \"allegria\". Proprio negli attimi di maggior tensione e distruzione, durante i bombardamenti i colpi di mitraglia, lo slancio vitale si manifesta, e rende il poeta allegro e felice di continuare a vivere, esattamente nell'attimo in cui si consuma la tragedia, a differenza degli altri \"naufragi\" di vite umane distrutte. Tale metafora del marinaio che scappa al naufragio \u00e8 mostrata nella poesia \"E subito riprese\", dove c'\u00e8 la dichiarazione di poetica.\nStile e analisi.\nLo stile ungarettiano \u00e8 ispirato al simbolismo sperimentato nei primi anni del '900 dai francesi Mallarm\u00e9 e Valery. Le poesie sono molto brevi, dove \u00e8 rappresentato il significato essenziale, dove il poeta si adopera nello scarnificare il periodo e le parole, riducendo tutto alla frase \"pura\", intenta alla focalizzazione immediata dell'io-luogo-lettore. Per tale motivo la poesia ungarettiana tende alla verticalizzazione, all'abolizione della punteggiatura per eliminare le attese, rappresentate soltanto da uno spazio bianco tra una strofa e l'altra. \nLa centralit\u00e0 del soggetto, con elevata presenza di autobiografismo, \u00e8 l'elemento necessario per quel senso di immediatezza tra rapporto di esperienza poeta-lettore, esaltato dall'eccessiva presenza di verbi all'indicativo presente, intenti a mostrare immediatezza e velocit\u00e0 nella maniera improvvisa in cui si presentano le varie situazioni di difficolt\u00e0 all'autore, esattamente nel momento in cui \u00e8 sotto attacco in trincea, o nelle attese in cui i pensieri si manifestano in grande rapidit\u00e0."}
{"id": "430981", "revid": "131358", "url": "https://it.wikipedia.org/wiki?curid=430981", "title": "Mezzala", "text": ""}
{"id": "430983", "revid": "486946", "url": "https://it.wikipedia.org/wiki?curid=430983", "title": "Sambenedettese", "text": ""}
{"id": "430985", "revid": "122458570", "url": "https://it.wikipedia.org/wiki?curid=430985", "title": "Roger Corman", "text": "Biografia.\nNacque da Anne High e dall'ingegner William Corman. Studente lui stesso di Ingegneria industriale all'Universit\u00e0 di Stanford, combatt\u00e9 in Marina parte della Seconda guerra mondiale e si laure\u00f2 nel 1947. Ottenne il primo lavoro a Los Angeles nel 1948, ma desiderava fare altro e si licenzi\u00f2 dopo appena quattro giorni, al termine della giornata lavorativa di gioved\u00ec.\nGrazie all'aiuto del fratello minore Gene Corman, agente di attori hollywoodiani, venne assunto alla 20th Century Fox a smistare la posta, divenendo presto revisore di sceneggiature. In seguito lasci\u00f2 la Fox e si mise in proprio. Successivamente sfrutt\u00f2 la borsa di studio per veterani di guerra nota come G.I. Bill, andando a studiare Letteratura inglese all'Universit\u00e0 di Oxford. Per un periodo visse anche a Parigi. Al ritorno svolse alcuni lavori nel campo della televisione e del cinema, rientrando poi alla 20th Century Fox, ma come fattorino. Lavor\u00f2 anche da assistente di un agente letterario.\nCorman riusc\u00ec a entrare nel mondo del cinema come produttore nel 1953, e a esordire come regista nel 1955. Attivo soprattutto nel campo dei film horror a basso costo, divenne celebre la sua serie di opere tratte dai racconti di Edgar Allan Poe con Vincent Price nei ruoli da protagonista. Nonostante il budget molto ridotto, le sue pellicole hanno quasi sempre incassato moltissimo al botteghino, e Corman \u00e8 diventato una figura di culto fra i cinefili di tutto il mondo.\nPersonalit\u00e0 eclettica e instancabile, Corman \u00e8 regista, sceneggiatore, produttore e distributore. Ha avuto anche il merito di scoprire autori della New Hollywood come Jack Hill, Ron Howard, Martin Scorsese, Francis Ford Coppola, Peter Bogdanovich e inoltre Jonathan Demme, James Cameron, Joe Dante e molti altri. Oltre a nuovi registi, Corman ha contribuito a lanciare la carriera di attori del calibro di Jack Nicholson, Peter Fonda, Bruce Dern, Charles Bronson, Todd Field, Michael McDonald, Dennis Hopper, Talia Shire, Sandra Bullock, Robert De Niro e David Carradine. Occasionalmente si \u00e8 prestato come attore in ruoli di secondo piano. Ufficialmente si \u00e8 ritirato dal mondo della regia cinematografica nel 1971. Dal 23 dicembre 1970 \u00e8 sposato con Julie Halloran, dalla quale ha avuto quattro figli.\nCarriera.\nCorman cominci\u00f2 a dirigere film a met\u00e0 degli anni cinquanta, produzioni come \"Le donne della palude\" e \"Cinque colpi di pistola\" (1955). Nel 1958 fu produttore esecutivo di \"The Cry Baby Killer\", prima apparizione da attore protagonista di un giovanissimo Jack Nicholson e nello stesso anno, da regista, lanci\u00f2 Charles Bronson (anch'egli al primo ruolo da protagonista) con \"La legge del mitra\". Nel suo primo periodo, arriv\u00f2 anche a produrre nove film in un anno. Il suo miglior film del periodo probabilmente \u00e8 stato \"La piccola bottega degli orrori\" (1960), che fu girato in due giorni e una notte. Presumibilmente, il tutto era partito da una scommessa: riuscire a girare un intero film in meno di tre giorni.\nSecondo un'altra versione della storia aveva a disposizione un set affittato per un mese, e, terminato il suo utilizzo con tre giorni di anticipo, lo aveva usato per fare un nuovo film (questa \u00e8 una variante della storia dietro la produzione de \"La vergine di cera\", del 1963, girato in due giorni con Boris Karloff e Jack Nicholson, dopo \"I maghi del terrore\"). Il mistero viene chiarito dallo stesso Corman nel libro-intervista \"Il cinema secondo Corman\" di Giulio Laroni: \u00abLa piccola bottega degli orrori \u00e8 stato realizzato in parte come uno scherzo e in parte come un esperimento. Avevo soltanto pochi soldi e c\u2019era un set in piedi nel piccolo teatro di posa dove stavo lavorando a Hollywood. Ho detto al manager del teatro: \u201cSe me lo affitti per due giorni, metter\u00f2 in piedi un film\u201d. Cos\u00ec lo mettemmo in piedi. (...) Ho potuto scritturare gli attori per una settimana, provare luned\u00ec, marted\u00ec e mercoled\u00ec, e girare gioved\u00ec e venerd\u00ec\u00bb.\nOltre a produrre e dirigere film per la American International Pictures (AIP), Corman finanzi\u00f2 anche altri film a basso budget prodotti poi da altre da societ\u00e0. Nel 1959 fond\u00f2 Film Group con il fratello Gene, una societ\u00e0 che produceva film a basso costo in bianco e nero e li distribuiva in modalit\u00e0 \"double features\" (due film, al cinema o nei \"drive in\", al prezzo di uno). Quando Corman si rese conto che i film in bianco e nero ormai non avevano pi\u00f9 lo stesso successo dei film a colori, torn\u00f2 alla AIP e la Filmgroup cess\u00f2 ogni produzione nel 1962.\nI pi\u00f9 grandi successi di Corman come regista furono comunque i film della serie di Edgar Allan Poe dal 1960. Basati sulle opere di Poe, inizialmente prodotti con la American International Pictures e in collaborazione con lo scrittore e sceneggiatore Richard Matheson, questa serie include \"I vivi e i morti\" (1960), \"Il pozzo e il pendolo\" (1961), \"Sepolto vivo\" (1962), \"I racconti del terrore\" (1962), \"I maghi del terrore\" (1963), \"La citt\u00e0 dei mostri\" (1963), \"La maschera della morte rossa\" (1964) e \"La tomba di Ligeia\" (1964). Tutti tranne \"Sepolto vivo\" avevano come protagonista Vincent Price. Con lui lavorarono anche lo scenografo Daniel Haller, il fotografo Floyd Crosby, Nicolas Roeg, gli sceneggiatori Robert Towne e Charles Beaumont e gli attori Ray Milland, Basil Rathbone, Hazel Court, Jack Nicholson, Barbara Steele, Debra Paget e Peter Lorre. Nel 1963 inizi\u00f2 poi quella che sarebbe stata la sua pi\u00f9 travagliata produzione, \"Blood Bath\", cominciata come un film di spionaggio ambientato a Belgrado e finita come un film horror \"splatter\" riedito pi\u00f9 volte. Diresse anche una delle prime apparizioni di William Shatner in un ruolo da protagonista in \"L'odio esplode a Dallas\" (1962). Basato su un racconto di Charles Beaumont, il film, realizzato con un budget di circa 80.000 dollari divent\u00f2 noto per i temi trattati, tra cui i diritti civili e la segregazione razziale.\nNel 1970 fond\u00f2 la New World Pictures, una societ\u00e0 indipendente di produzione e distribuzione che produsse film diventati poi \"cult\" come \"Rivelazioni di un'evasa da un carcere femminile\" (1971), \"Anno 2000 - La corsa della morte\" (1975), \"Rock 'n Roll' High School\" (1979), \"Il pianeta del terrore\" (1981), \"Grano rosso sangue\" (1983), e il film di Joe Dante \"Pira\u00f1a\" (1978). Come distribuzione, la New World Pictures rese accessibili molti film stranieri al pubblico di massa statunitense, tra cui le opere di Ingmar Bergman, Fran\u00e7ois Truffaut, Federico Fellini e Akira Kurosawa. In un periodo di dieci anni, la New World Pictures vinse pi\u00f9 Oscar al miglior film straniero di tutti gli altri studios messi insieme. Corman alla fine cedette la societ\u00e0 a un gruppo di investitori nel 1983 e in seguito form\u00f2 la Concorde-New Horizons (CNH), una societ\u00e0 di produzione e distribuzione.\nIl penultimo film di Corman come regista fu \"Il Barone Rosso\" (1971). Corman aveva da sempre voluto fare un film sull'aviazione, essendo lui stesso un pilota. In seguito lavor\u00f2 ancora alla regia in \"I gladiatori dell'anno 3000\" (1978) e \"I magnifici sette nello spazio\" (1980) senza essere accreditato, e ritorn\u00f2 ancora una volta dietro la macchina da presa con \"Frankenstein oltre le frontiere del tempo\" (1990). Nel 2009 Corman ha prodotto e diretto, insieme con il regista Joe Dante, la webserie \"Splatter\" per Netflix. Il protagonista del film \u00e8 interpretato da Corey Feldman e la storia parla della inquietante leggenda del rock-and-roll Johnny Splatter. Contribu\u00ec inoltre a realizzare commenti per i trailer della webserie di Dante \"Trailers From Hell\". Nel 2010 ha prodotto i film per la televisione \"Dinoshark\", \"Dinocroc vs. Supergator\" e \"Sharktopus\" per il canale televisivo via cavo Syfy.\nFilmografia parziale.\nIn totale, Roger Corman ha prodotto oltre 300 film e ne ha diretti pi\u00f9 di 50. Oltre che regista, dove indicato, \u00e8 stato anche attore, produttore, produttore esecutivo e/o sceneggiatore. L'elenco dei film prodotti e di quelli interpretati (piccoli ruoli e camei) \u00e8 parziale mentre \u00e8 completo l'elenco dei film diretti."}
{"id": "430987", "revid": "124335960", "url": "https://it.wikipedia.org/wiki?curid=430987", "title": "Giuseppe Valentino (sindaco)", "text": "Suo nipote, omonimo Giuseppe Valentino, \u00e8 stato senatore della Repubblica dal 1996 al 2013, per AN e PdL.\nBiografia.\nNacque da una delle pi\u00f9 illustri ed antiche famiglie di Reggio, che fin dal 1610 aveva dato un sindaco alla citt\u00e0, Giovandomenico Valentino.\nGiuseppe Valentino, figlio del letterato e patriota Felice Valentino, \u00e8 stato avvocato, oratore politico e protagonista della vita pubblica di Reggio Calabria, eccellendo per acume, rettitudine e fedelt\u00e0 all'interesse generale. Nel 1904 fu eletto deputato nel collegio di Caulonia. Fu segretario e commissario della prima legge pro Calabria del 1906.\nIl suo nome \u00e8 indissolubilmente legato alla ricostruzione della citt\u00e0 dopo il tremendo terremoto del 1908 che distrusse la sua famiglia.\nSopravvissuto alla tragedia, si dedic\u00f2 con straordinaria passione alla ricostruzione della sua citt\u00e0. Da assessore ai lavori pubblici e quindi da sindaco dal 1916, profuse grandissimo impegno per contrastare ogni forma di mal costume avendo quale obiettivo solo ed esclusivamente l'interesse di Reggio.\nValentino realizz\u00f2 anche il bellissimo Lungomare Matteotti di Reggio Calabria, poi diventato Lungomare Falcomat\u00e0, imponendo l'arretramento di cinquanta metri delle costruzioni che prima del terremoto erano situate a ridosso del mare. Determinando, cos\u00ec, uno schema urbanistico che ricorda la Promenade des Anglais di Nizza e la Croisette di Cannes."}
{"id": "430989", "revid": "599013", "url": "https://it.wikipedia.org/wiki?curid=430989", "title": "Pignolo", "text": "Il Pignolo \u00e8 un vitigno autoctono a bacca nera coltivato in Friuli-Venezia Giulia.\nIl nome sembra derivi dalla forma dei grappoli molto chiusi, appunto come una pigna.\nStoria.\nDocumenti storici ne testimoniano la coltivazione ancora prima del 1600.\nCaratteristiche organolettiche.\nColore: rosso rubino chiaro.\nProfumo vinoso, fruttato, di lampone.\nGusto vinoso, abbastanza tannico.\nAccostamenti.\nCarni rosse ad esempio grigliate o spezzatino di manzo"}
{"id": "431000", "revid": "119159", "url": "https://it.wikipedia.org/wiki?curid=431000", "title": "Babbo natale", "text": ""}
{"id": "431004", "revid": "729019", "url": "https://it.wikipedia.org/wiki?curid=431004", "title": "Ferrovia Bellinzona-Mesocco", "text": "La ferrovia Bellinzona-Mesocco era una linea ferroviaria svizzera a scartamento metrico che percorreva la Valle Mesolcina.\nInaugurata nel 1907 e chiusa al traffico passeggeri regolare nel 1972; dal 1995 al 2013 \u00e8 stata in uso come linea turistica nella sola tratta Castione-Cama.\nStoria.\nSulla scia dell'apertura al traffico della Ferrovia del S. Gottardo, anche dalla Valle Mesolcina si levarono voci a favore di un collegamento con la nuova trasversale europea, a maggior ragione vista l'ottimale collocazione nell'ottica di un collegamento Coira-Bellinzona attraverso il Passo del San Bernardino. Allo scopo vennero allestiti diversi progetti per una ferrovia da Castione-Arbedo a Mesocco; un primo contratto tra la Societ\u00e0 Ferrovia elettrica Bellinzona-Mesocco (fondata il 26 luglio 1903 a Lostallo) e la SA gi\u00e0 Johann Jakob Rieter di T\u00f6ss quale impresa generale venne concluso il 13 maggio 1905 (la consegna dell'opera, suddivisa in due lotti, era prevista entro il 1906). Il primo tronco tra Bellinzona e Lostallo venne aperto all'esercizio il 6 maggio 1907 mentre il restante tratto fino a Mesocco venne reso disponibile al traffico il 31 luglio dello stesso anno. Lungo il percorso si trovavano 3 tunnel, 28 ponti - tra cui 3 grossi viadotti sul fiume Moesa - e 16 stazioni. L'alimentazione elettrica era assicurata da una centrale sita nel comune di Mesocco in localit\u00e0 Cebbia; essa turbinava le acque della Moesa che venivano captate presso la chiesa di S. Giacomo.\nNel 1942 la linea, al pari delle altre ferrovie a scartamento ridotto grigionesi all'epoca ancora indipendenti, venne assorbita dalla Ferrovia Retica (FR), in modo tale da poter beneficiare degli aiuti federali alle ferrovie private. Gi\u00e0 dagli anni trenta, con l'apertura nel 1933 della strada cantonale del San Bernardino agli autoveicoli, la situazione finanziaria della linea mesolcinese inizi\u00f2 a peggiorare, tanto da richiedere nel 1936 un aiuto (negato) da parte del governo di Berna; come se non bastasse, il prolungamento della ferrovia verso Thusis era peraltro ormai destinato a rimanere sulla carta, a causa dell'orientamento del Consiglio Federale contrario sin dai primi del Novecento ad una linea alternativa a quella del Gottardo, anche se nel decreto federale del 2 febbraio 1923 l'Assemblea Federale aveva dato il consenso della concessione per la costruzione e l'esercizio ferroviario secondo il Consiglio federale del 19 giugno 1922, era anche previsto un prolungamento con la stazione FFS, ma a causa dell'aumento urbanistico di Bellinzona, il progetto non venne mai realizzato. Le nubi vennero almeno in parte spazzate via da una prima perizia nel 1941; questa consigliava il mantenimento e l'ammodernamento (compresa la conversione all'alimentazione a 11\u00a0kV 16 2/3\u00a0Hz tipica della FR) della ferrovia. La prospettata modernizzazione si rivel\u00f2 tuttavia consistere in parsimoniosi interventi; in particolare non venne quasi acquistato materiale rotabile di nuova costruzione, preferendo revisionare, tra il 1943 e il 1947, le cinque elettromotrici della dotazione originale, costruite nei primi del Novecento da Oerlikon con parte meccanica della praghese Ringhoffer, e sostituendo le carrozze con altre che, per la loro vetust\u00e0, si rivelarono responsabili di frequenti deragliamenti.\nUn primo concreto colpo all'esistenza della ferrovia venne dato dalla costruzione della strada nazionale N 13; questa richiese infatti la demolizione del fabbricato viaggiatori di Roveredo, il quale venne sostituito da un prefabbricato posto sul lato opposto della via ferrata. Nonostante alcune perizie a favore della ferrovia e proteste della popolazione locale, il Consiglio federale decise infine di attribuire alle PTT, a decorrere dall'orario estivo 1972, l'esercizio del servizio viaggiatori tra Bellinzona e Mesocco (l'autolinea avrebbe cos\u00ec potuto assicurare anche le coincidenze presso la stazione di Bellinzona delle FFS); sempre con effetto 27 maggio 1972 veniva inoltre soppressa la tratta da Bellinzona a Castione-Arbedo; a partire da quest'ultima localit\u00e0, nella quale era possibile effettuare un interscambio con le FFS, la ferrovia avrebbe continuato ad esercire il solo servizio merci. Nel frattanto, nel 1969, a causa di due incidenti erano andate distrutte tre delle cinque elettromotrici in servizio.\nUn nubifragio nella notte tra il 7 e l'8 agosto 1978 caus\u00f2 gravi danni alla parte superiore della linea ferroviaria, tanto che l'esercizio tra Cama e Mesocco dovette essere sospeso. Quella parte di linea venne poi soppressa con effetto 9 dicembre 1979.\nA partire dal 3 giugno 1993 vennero effettuate corse viaggiatori a carattere turistico tra Castione-Arbedo e Cama, divenuto regolare dal 1995 grazie all'Associazione Amici della Ferrovia Mesolcinese (AAFM), fondata nel 1985 al fine di ripristinare un servizio passeggeri turistico.\nLa FR decise di cessare il servizio merci a partire dal 13 dicembre 2003; contestualmente a ci\u00f2, l'anno successivo, sia la concessione n. 591 per il trasporto di viaggiatori che la concessione n. 5145 per la costruzione e l'esercizio dell'infrastruttura ferroviaria vennero trasferite alla Societ\u00e0 esercizio ferroviario turistico (SEFT), nuova denominazione, dal 2000, dell'AAFM.\nIl futuro della ferrovia venne tuttavia di nuovo messo in dubbio a causa di conflitti con delle costruzioni stradali presso Roveredo, tanto che anche i cinque Comuni della valle attraversati dalla ferrovia (San Vittore, Roveredo, Grono, Leggia e Cama) hanno chiesto al Canton Grigioni, il quale ha demandato la questione all'Ufficio federale dei trasporti, una deconcessione anticipata dell'infrastruttura, la concessione per il trasporto regolare di viaggiatori essendo gi\u00e0 scaduta il 14 dicembre 2013. Il 27 ottobre 2013 si fece l'ultima corsa turistica fra Castione e Cama e cess\u00f2 il servizio definitivamente."}
{"id": "431007", "revid": "1543377", "url": "https://it.wikipedia.org/wiki?curid=431007", "title": "Nilo da Rossano", "text": "\u00c8 venerato come santo dalla Chiesa cattolica e da quella ortodossa ed \u00e8 santo patrono di Rossano e Grottaferrata dove viene festeggiato il 26 settembre e dove, nell'anno 2004, si \u00e8 celebrata la ricorrenza del millenario di san Nilo. Negli anni ottanta viene intitolato a San Nilo il liceo classico della citt\u00e0 di Rossano.\nBiografia.\nBattezzato col nome di Nicola, nacque a Rossano da famiglia aristocratica. Frequent\u00f2 la scuola annessa alla chiesa di Rossano, divenendo un eccellente calligrafo e innografo; si appassion\u00f2 alla lettura delle Sacre Scritture e della vita dei Padri del deserto.\nSecondo lo storico Lenormant, Nicola si spos\u00f2 prima di intraprendere la vita da monaco, affascinato dalla bellezza di una ragazza di pi\u00f9 umili origini; ebbe una figlia, ma il matrimonio non dur\u00f2 molto. Fece in modo che moglie e figlia non avessero problemi economici e quindi si ritir\u00f2 nell'eparchia del \"Mercurion\", lungo il corso del fiume Lao nei pressi dell'odierna Orsomarso (un'area ai confini fra Lucania e Calabria cos\u00ec detta perch\u00e9 nei pressi del fiume che era stato dedicato al dio pagano si erano insediati monasteri, ed eremi, costituendo una vera e propria \"Tebaide\".) Nel Mercurion nel periodo del X-XI sec. studiarono personalit\u00e0 che successivamente saranno venerate come santi, tra di esse San Nilo, San Fantino, San Nicodemo, San Luca, San Macario, San Zaccaria e San Saba e tanti altri.\nQui fu allievo di San Fantino e si dedic\u00f2 alla vita contemplativa e alla carit\u00e0; raccolse e copi\u00f2 numerosi codici. Essendo alla ricerca continua di una maggiore perfezione di spirito si ritir\u00f2 in un recondito eremo e in una caverna dove c'era un altare consacrato a san Michele Arcangelo vicino Mercurion.\nNon fu facile per Nicola diventare monaco e prendere i voti per via della sua originaria appartenenza al Decurionato Rossanese, ma pronunci\u00f2 i voti nel convento di San Basilio.\nCominci\u00f2 la sua attivit\u00e0 sociale a San Demetrio Corone, fondando un monastero basiliano sulle rovine della chiesetta dedicata ai santi Adriano e Natalia. \nDimor\u00f2 a San Demetrio per venticinque anni, gettando le basi di un'istituzione monastica greca che aveva come compito la riunificazione tra le chiese di oriente e occidente.\nGli imperatori di Oriente Basilio II e Romano II lo pregarono di recarsi a Costantinopoli con la segreta intenzione di innalzarlo a quella sede patriarcale.\nIl cenobio di San Nilo venne devastato dai saraceni.\nSolo nel 982 un altro basiliano, Vitale Cristoforo, fece risorgere il Cenobio dalle rovine rendendolo uno dei centri pi\u00f9 importanti di sapere e civilt\u00e0.\nMor\u00ec nel 1004 durante il pellegrinaggio a Roma nei pressi di Tusculum.\nDi san Nilo si occup\u00f2 il suo discepolo prediletto San Bartolomeo abate, che ebbe di lui grande stima dichiarando:\nCulto.\nOltre alla chiesa di San Nilo a Rossano, al santo \u00e8 dedicato nella citt\u00e0 di Gaeta (luogo in cui visse per nove anni) il santuario diocesano di San Nilo, elevato il 16 settembre 2014, nel quale \u00e8 presente una statua lignea del santo benedetta dal papa Benedetto XVI il 16 settembre 2009."}
{"id": "431008", "revid": "339392", "url": "https://it.wikipedia.org/wiki?curid=431008", "title": "Ferrovia-Bellinzona-Mesocco", "text": ""}
{"id": "431017", "revid": "124343710", "url": "https://it.wikipedia.org/wiki?curid=431017", "title": "Alexanderplatz", "text": "Alexanderplatz \u00e8 un'importante piazza di Berlino, nel quartiere Mitte.\nImportante centro commerciale, nodo viabilistico e di trasporti, Alexanderplatz \u00e8 storicamente considerata il centro della parte orientale della citt\u00e0.\nStoria.\nIn origine era un mercato di bestiame, ed era perci\u00f2 denominata \"Ochsenplatz\" (\"piazza dei buoi\"); le fu dato nome Alexanderplatz in onore di una visita dello zar russo Alessandro I a Berlino il 25 ottobre 1805.\nLa piazza divenne importante nel tardo XIX secolo con la costruzione di una stazione (con lo stesso nome della piazza) e dei mercati generali: Alexanderplatz divenne cos\u00ec una delle maggiori zone commerciali della citt\u00e0, e tale rimase fino al 1945, quando i bombardamenti la danneggiarono gravemente.\nLa piazza \u00e8 stata soggetta a numerosi riaggiustamenti nella sua storia; tra i pi\u00f9 recenti, negli anni sessanta, fu allargata, in un'ottica di riqualifica del centro urbano attuato dalla Repubblica Democratica Tedesca. Alexanderplatz \u00e8 circondata da diversi edifici famosi, tra i quali il Fernsehturm, la Torre della Televisione, la seconda struttura pi\u00f9 alta in Europa. La piazza ospita anche l'Hotel Park Inn, la struttura abitabile pi\u00f9 alta della citt\u00e0, e l'Orologio del Tempo del mondo, una struttura che ruota continuamente mostrando l'ora nelle varie zone della Terra.\nSulla scia delle rivoluzioni del 1989 \u00e8 il centro di una grande manifestazione contro il regime politico della Repubblica Democratica Tedesca.\nA seguito della riunificazione tedesca, Alexanderplatz \u00e8 stata gradualmente modificata, con il rinnovamento di molti degli edifici che la circondano. Nel 1993 furono presentati progetti per la costruzione di numerosi grattacieli.\nEdifici.\nAlexanderhaus e Berolinahaus.\nI due edifici furono costruiti fra il 1929 e il 1932 su progetto dell'arch. Peter Behrens. Erano parte, l'unica realizzata, del progetto di completo rifacimento della piazza elaborato alla fine degli anni venti.\nEntrambi gli edifici hanno otto piani: il piano terreno ed il primo erano ad uso commerciale, i sei piani superiori terziario.\nI corpi scala simmetrici dei due edifici segnalano l'inizio della Rathausstra\u00dfe e, all'epoca della costruzione, costituivano una sorta di porta sul centro storico (pesantemente colpito dai bombardamenti della seconda guerra mondiale). Sono altres\u00ec un esempio di \"Lichtarchitektur\" (architettura luminosa).\nGravemente danneggiati durante la seconda guerra mondiale, i due edifici furono successivamente ricostruiti ed integrati nella nuova sistemazione della piazza. Il \"Berolinahaus\" divenne sede dell'amministrazione del distretto urbano (\"Stadtbezirk\") Mitte, nell\"'Alexanderhaus\" si insedi\u00f2 invece un grande magazzino.\nL\"'Alexanderhaus\" fu restaurata nel 1993-95, il \"Berolinahaus\" nel 2005-2006. Entrambe sono oggi sotto tutela monumentale (\"Denkmalschutz\").\nHaus der Statistik.\nLa \"Haus der Statistik\" (\"casa della statistica\") fu costruita nel 1968-70 su progetto degli architetti H\u00f6rner, Senf e H\u00e4rter.\nL'edificio, alto da 9 a 11 piani, si estende lungo la \"Otto-Braun-Stra\u00dfe\".\nOspitava originariamente gli uffici statistici centrali della Repubblica Democratica Tedesca. \u00c8 oggi sede dei \"Bundesbeauftragten f\u00fcr die Unterlagen des Staatsicherheitsdienstes der ehemaligen Deutschen Demokratischen Republik\" (\"commissione di supporto del servizio segreto statale dell'ex RDT\"), ed ospita la sede berlinese dell'Ufficio federale di statistica.\n\u00c8 in previsione, a lungo termine, l'abbattimento dell'edificio e la costruzione sull'area di un edificio pi\u00f9 piccolo, affiancato da un parco pubblico.\nHaus der Elektroindustrie\", oggi\" Alex 6.\nLa \"Haus der Elektroindustrie\" (\"Casa dell'industria elettronica\"), detta anche \"Haus der Elektrotechnik\" (\"Casa dell'elettrotecnica\"), \u00e8 un edificio di 10 piani, con una facciata lunga ben 220 metri.\nFu costruita nel 1967-69 su progetto degli architetti Emil Leibold, Heinz Mehlan e Peter Skujin.\nInizialmente ospitava la sede del Ministero dell'industria elettronica ed elettrotecnica della RDT. Al piano terreno vi erano spazi commerciali, che vendevano prodotti dell'industria elettronica nazionale.\nDopo la riunificazione divenne sede della \"Treuhandanstalt\", la societ\u00e0 federale incaricata di privatizzare le aziende statali dell'ex RDT.\nL'edificio \u00e8 stato restaurato fra il 1998 e il 2000. In tale occasione, sulla facciata si sono poste in opera grandi lettere alfabetiche (una per ogni pannello della facciata), che formano un brano tratto dal romanzo \"Berlin Alexanderplatz\" di Alfred D\u00f6blin (1929).\nDopo il restauro la \"Haus der Elektroindustrie\", ribattezzata \"Alex 6\", \u00e8 diventata sede dei Ministeri dell'Ambiente e della Famiglia.\nI progetti prevedono, a lungo termine, l'abbattimento dell'edificio, e la sua sostituzione con tre blocchi (denominati A9, A10 e A11), due dei quali dominati da due grattacieli.\nGrande magazzino \"Galeria Kaufhof Berlin-Alexanderplatz\".\nL'edificio situato a ridosso della piazza, nel 2004 \u00e8 stato completamente ristrutturato.\nNei dintorni.\nPolizeipr\u00e4sidium.\nL'edificio che ospita il \"Polizeipr\u00e4sidium\", o \"presidio di polizia\", si trova a nord della piazza, lungo la Otto-Braun-Stra\u00dfe. \u00c8 un grande edificio, articolato intorno a ben 7 cortili interni. Ha 7 piani (con una torre di 9 a segnalare l'ingresso principale) ed una facciata, ricoperta in pietra scura, di ben 177 metri di lunghezza.\nDal 1945 ospita la sede del presidio di polizia. Attualmente si trova sotto tutela monumentale (\"Denkmalschutz\").\nMonumenti.\nBrunnen der V\u00f6lkerfreundschaft.\nLa \"Brunnen der V\u00f6lkerfreundschaft\" (lett.: \"fontana dell'amicizia fra i popoli\"), al centro dell'area pedonale, fu inaugurata nel 1970.\nLa fontana \u00e8 di forma circolare, con un diametro di 23 metri ed un'altezza massima di 6,2 metri.\nFu disegnata da un gruppo di artisti sotto la guida di Walter Womacka. La base \u00e8 decorata con ceramiche smaltate. La parte superiore \u00e8 invece costituita da 17 strutture a forma d'ombrello, dalle quali scende l'acqua.\nLa fontana, sotto tutela monumentale (\"Denkmalschutz\"), \u00e8 stata restaurata nel 2002. Nel 2007 \u00e8 stata ripristinata l'originale illuminazione subacquea.\nUrania Weltzeituhr.\nL'orologio \"Urania tempo del mondo\" \u00e8 una struttura atta ad indicare l'ora unita ad una rappresentazione simbolica del mondo. Dal momento della sua installazione il 30 settembre 1969 costituisce uno dei pi\u00f9 amati punti di incontro di Berlino.\nCuriosit\u00e0.\nAlla piazza si \u00e8 ispirato Franco Battiato nella scrittura della canzone \"Alexander Platz\", interpretata da Milva nel 1982, dall'album Milva e dintorni, che presenta un quadro di vita quotidiana nella Berlino Est."}
{"id": "431042", "revid": "647919", "url": "https://it.wikipedia.org/wiki?curid=431042", "title": "Demenza di Alzheimer", "text": ""}
{"id": "431044", "revid": "1371684", "url": "https://it.wikipedia.org/wiki?curid=431044", "title": "DJGPP", "text": "DJGPP (DJ's GNU Programming Platform), in informatica, \u00e8 un ambiente di sviluppo a 32 bit per processori 386 con sistema operativo DOS o Windows.\nIl nucleo di DJGPP consiste nel porting dei GNU Compiler Collection a DOS, mentre la libreria standard C \u00e8 stata scritta dal creatore e principale sviluppatore DJ Delorie. \nPresentando un'interfaccia molto vicina a ANSI C e POSIX, \u00e8 considerato un ottimo strumento didattico per imparare i linguaggi C e C++ e imparare a sviluppare software per Unix in ambiente DOS e Windows."}
{"id": "431046", "revid": "842111", "url": "https://it.wikipedia.org/wiki?curid=431046", "title": "Wrestlemania", "text": ""}
{"id": "431052", "revid": "339392", "url": "https://it.wikipedia.org/wiki?curid=431052", "title": "WWE Smackdown!", "text": ""}
{"id": "431054", "revid": "619191", "url": "https://it.wikipedia.org/wiki?curid=431054", "title": "Obelisco di Auxum", "text": ""}
{"id": "431055", "revid": "1318658", "url": "https://it.wikipedia.org/wiki?curid=431055", "title": "Arrondissement di Nantua", "text": "L\"arrondissement\" di Nantua \u00e8 un \"arrondissement\" dipartimentale della Francia situato nel dipartimento dell'Ain, nella regione dell'Alvernia-Rodano-Alpi.\nStoria.\nFu creato nel 1800, sulla base dei preesistenti distretti.\nComposizione.\nL\"arrondissement\" \u00e8 composto da 64 comuni raggruppati in 7 cantoni:"}
{"id": "431056", "revid": "400694", "url": "https://it.wikipedia.org/wiki?curid=431056", "title": "Marko Paasikoski", "text": ""}
{"id": "431059", "revid": "17654", "url": "https://it.wikipedia.org/wiki?curid=431059", "title": "K 482", "text": ""}
{"id": "431060", "revid": "599", "url": "https://it.wikipedia.org/wiki?curid=431060", "title": "Logica formale", "text": ""}
{"id": "431061", "revid": "104458", "url": "https://it.wikipedia.org/wiki?curid=431061", "title": "S. Crestina-Gherd\u00ebina", "text": ""}
{"id": "431062", "revid": "7381", "url": "https://it.wikipedia.org/wiki?curid=431062", "title": "San Martin de Tor", "text": ""}
{"id": "431063", "revid": "1226", "url": "https://it.wikipedia.org/wiki?curid=431063", "title": "Sedi templari", "text": ""}
{"id": "431065", "revid": "7381", "url": "https://it.wikipedia.org/wiki?curid=431065", "title": "S\u00eblva", "text": ""}
{"id": "431067", "revid": "339392", "url": "https://it.wikipedia.org/wiki?curid=431067", "title": "Sorega", "text": ""}
{"id": "431073", "revid": "287204", "url": "https://it.wikipedia.org/wiki?curid=431073", "title": "Oggetto (diritto)", "text": "Per oggetto, in diritto civile, si intende uno degli elementi essenziali del contratto, assieme all'accordo, alla causa ed alla forma, quando richiesta per la validit\u00e0 della pattuizione (o, con locuzione latina \"ad substantiam\"). Pu\u00f2 essere sinteticamente definito come il bene materiale o immateriale attraverso il quale le parti pongono in essere il contratto.\nCaratteristiche.\nL'oggetto deve essere possibile, lecito, determinato o determinabile.\nL'oggetto \u00e8 possibile per il diritto civile quando esiste \"in rerum natura\" o nell'ambito della realt\u00e0 giuridica (ad es. un diritto di privativa industriale valido).\n\u00c8 possibile quando l'oggetto in questione \u00e8 un qualcosa che esiste o pu\u00f2 venire a esistenza\n\u00c8 lecito quando non \u00e8 di per s\u00e9 contrario a legge, all'ordine pubblico o al buon costume.\n\u00c8 determinato quando la sua esatta individuazione materiale e giuridica \u00e8 contenuta nel contratto; \n\u00e8 invece determinabile quando nel contratto stesso si stabiliscono le procedure tramite le quali l'oggetto della pattuizione verr\u00e0 determinato in un momento successivo alla chiusura dell'accordo (ad esempio, avvalendosi dell'ausilio di un arbitro).\nLa mancanza dell'oggetto, o la sua impossibilit\u00e0, illiceit\u00e0, indeterminatezza o indeterminabilit\u00e0 realizza un'ipotesi di nullit\u00e0 strutturale del contratto.\nL'oggetto pu\u00f2 essere anche materiale o immateriale.\nL'oggetto \u00e8 materiale quando cade sotto i nostri sensi, oggetti del mondo esterno, dotati di consistenza corporea.\nL'oggetto \u00e8 immateriale, invece, quando sono privi di consistenza corporea,ma che di fatto sono percettibili con la mente. Sono tali i prodotti dell'attivit\u00e0 intellettuale, artistica e scientifica, come il diritto d'autore, il brevetto e tutte le creazioni intellettuali."}
