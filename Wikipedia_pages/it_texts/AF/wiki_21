{"id": "421945", "revid": "1543377", "url": "https://it.wikipedia.org/wiki?curid=421945", "title": "PID (Unix)", "text": "Il PID (Process IDentifier) \u00e8 un attributo del process control block.\nEsso identifica univocamente il processo nel sistema. Non \u00e8 modificabile e non varia per tutta la durata del processo. L'invocazione di fork() crea un nuovo processo con un nuovo valore per questo attributo.\nAssegnazione del PID.\nL'assegnazione dei PID avviene con criteri che variano a seconda dello specifico sistema operativo in uso. Tradizionalmente essi sono assegnati in sequenza secondo l'ordine temporale di creazione dei processi, spesso usando il pi\u00f9 piccolo valore che sia superiore a quello del processo creante e che non sia correntemente assegnato ad un qualche altro processo.\nL'intervallo di valori che un PID pu\u00f2 assumere ha un valore massimo, solitamente 30000, oltrepassato il quale si ricomincia ad assegnare valori partendo da 1.\nUn processo pu\u00f2 conoscere il PID che gli \u00e8 stato assegnato tramite la chiamata di sistema getpid(), ed il PID del suo processo padre tramite la chiamata di sistema getppid().\nUn processo che ne crea altri mediante la chiamata di sistema fork() ottiene come risultato il PID del processo appena creato (il figlio ottiene il valore speciale 0), oppure il valore speciale -1 in caso di errore.\nPID particolari.\nIl PID 0, se presente, indica un processo speciale interno al sistema indicato come \"Scheduler\" o \"swapper\". Dato che 0 assume significati particolari nelle chiamate di sistema, non lo si pu\u00f2 considerare un processo ordinario (ad es. non \u00e8 possibile inviargli segnali).\nIl PID 1 appartiene sempre al processo init, dato che esso \u00e8 sempre il primo processo creato all'avvio del sistema e che rimane in funzione per tutto il tempo in cui il sistema \u00e8 attivo.\nIl PID 1 \u00e8 inoltre particolare in quanto \u00e8 automaticamente usato dal sistema per \"adottare\" i processi rimasti \"orfani\" del proprio padre\nUtilizzo.\nNelle chiamate di sistema che accettano dei PID come parametri \u00e8 anche possibile specificare dei valori che non sono dei PID nel senso stretto del termine, ma che assumono significati particolari:"}
{"id": "421954", "revid": "31360", "url": "https://it.wikipedia.org/wiki?curid=421954", "title": "Extratemporali", "text": ""}
{"id": "421957", "revid": "1318658", "url": "https://it.wikipedia.org/wiki?curid=421957", "title": "Politica della Macedonia del Nord", "text": "La Macedonia del Nord \u00e8 una repubblica parlamentare.\nIl corpo elettorale \u00e8 chiamato ad eleggere il Presidente e il Parlamento.\nIl Presidente dura in carica cinque anni. Il Parlamento ha struttura unicamerale ed \u00e8 costituito da un'assemblea denominata Sobranie, di cui fanno parte 120 membri con mandato quadriennale ed eletti tramite sistema proporzionale.\nLa Macedonia del Nord ha un sistema multipartitico, con numerosi partiti politici, i quali spesso non riescono a prendere il potere da s\u00e9, e formano \"coalizioni di governo\".\nRamo legislativo.\nLa Sobranie (\"Assemblea\") \u00e8 il parlamento della Repubblica; ha 123 membri (120 sono dalla Macedonia e 3 dalla diaspora), che vengono eletti per un mandato quadriennale con sistema proporzionale.\nA seguito delle elezioni parlamentari del 2014, il quadro politico risulta cos\u00ec articolato.\nRamo esecutivo.\nIl Presidente \u00e8 obbligato ad affidare il mandato per costituire il governo ad un candidato del partito o della coalizione che abbia la maggioranza in Assemblea. Il governo viene eletto con la maggioranza di voto di tutti i deputati nell'Assemblea.\nIl presidente viene eletto direttamente dal popolo per un mandato quinquennale. Il potere del presidente della Repubblica \u00e8 molto limitato, dato che il potere reale resta nelle mani del Presidente del Governo di Macedonia del Nord. Le ultime elezioni si tennero nell'ottobre 2004: Branko Crvenkovski venne eletto presidente al secondo turno di ballottaggio con il 60.6% dei voti, sconfiggendo Sa\u0161ko Kedev con il 39.4%.\nRamo giudiziario.\nGli organi addetti alla detenzione del potere giudiziario sono la Corte Costituzionale, i cui giudici sono eletti dal Consiglio Giudiziario, e la Corte Giudiziaria della Repubblica, i cui giudici vengono anch'essi eletti dal Consiglio Giudiziario\nDivisioni amministrative.\nNel 2002 il territorio della Macedonia del Nord venne riorganizzato in 84 comuni (\"op\u0161tini\"; al singolare: \"op\u0161tina\"), 10 dei quali comprendono la Skopje e i sobborghi cittadini sotto il nome di \u0413\u0440\u0430\u0434 \u0421\u043a\u043e\u043fj\u0435, \"Citt\u00e0 di Skopje\". Questo atto ridusse i precedenti 123 comuni, stabiliti nel settembre 1996. In precedenza il territorio era organizzato in 34 distretti amministrativi.\nDispute etniche.\nLa principale divergenza politica del paese \u00e8 tra i partiti politici che rappresentano la maggioranza etnica macedone e quelli che rappresentano la minoranza albanese. La questione del bilanciamento del potere tra le due comunit\u00e0 port\u00f2 ad una breve guerra civile nel 2001, in seguito alla quale venne raggiunto un accordo di condivisione dei poteri. Nell'agosto del 2004, la \"Sobranie\", il parlamento della Repubblica, pass\u00f2 una revisione della legislazione dei confini del governo locale per dare maggiore autonomia agli albanesi nelle aree dove essi sono la maggioranza.\nRelazioni con l'estero.\nLa Macedonia del Nord \u00e8 membro di varie organizzazioni internazionali come le Nazioni Unite, l'OSCE, il Consiglio d'Europa, membro associato de La Francophonie, del World Trade Organization (WTO) ecc. \nLa Repubblica sta cercando di entrare nella NATO e nell'Unione europea, anche se il suo accesso non \u00e8 previsto almeno prima del 2008 e del 2012, rispettivamente. Nel dicembre 2005, i leader dell'Unione Europea hanno posto l'allora Repubblica di Macedonia tra i candidati all'ammissione, ma non hanno ancora fissato una data per l'inizio delle trattative.\nL'Agenzia Statunitense per lo Sviluppo Internazionale ha sottoscritto un progetto chiamato \"Macedonia Connects\", che ha reso la Macedonia del Nord il primo paese interamente connesso in banda larga wireless nel mondo. Il Ministero dell'Educazione e delle Scienze ha riportato che 461 istituti scolastici (primari e superiori) sono connessi alla rete.\nLa Macedonia del Nord \u00e8 membro del \nAIEA,\nCE, \nCEI, \nCOI, \nCPI, \nCRI, \nFAO, \nFMI, \nICAO, \nIFC, \nInterpol, \nISO, \nOMM, \nONU, \nOSCE, \nUNESCO, \nOMS, \nBanca Mondiale, \nWTrO (osservatore)"}
{"id": "421959", "revid": "125593033", "url": "https://it.wikipedia.org/wiki?curid=421959", "title": "UFO Baby", "text": " \u00e8 un manga \"sh\u014djo\" scritto e disegnato da Mika Kawamura, pubblicato in Giappone sulla rivista \"Nakayoshi\" di K\u014ddansha dal febbraio 1998 al marzo 2002. L'autrice ha continuato con una seconda serie intitolata , anch'essa edita da K\u014ddansha, dal maggio 2002 al febbraio 2003. In Italia \u00e8 stato pubblicato dalla Play Press dall'aprile 2002 al maggio 2004.\nDal manga \u00e8 stato tratto un anime di due stagioni da 39 episodi ciascuna, prodotto da J.C.Staff e andato in onda in Giappone su NHK-BS2 tra il marzo 2000 e il febbraio 2002; in Italia \u00e8 stato trasmesso su Rai Due dal settembre 2001 all'agosto 2004.\nIl titolo originale fa riferimento al tipico verso che fanno i neonati.\nTrama.\nIn seguito alla partenza dei suoi genitori per l'America, a causa di un progetto della NASA, Miyu Kozuki viene ospitata a casa di un amico di famiglia, il signor Saionji, che presto parte per l'India per un pellegrinaggio e lascia la ragazza da sola insieme al figlio, Kanata.\nLa vita dei due ragazzi, coetanei, viene sconvolta dall'arrivo di un neonato alieno, Lou, giunto sulla Terra dal pianeta Otto a causa di una distorsione spazio-temporale insieme al suo alien-sitter BauMiao. In attesa che BauMiao riesca a riparare l'astronave per tornare a casa, Miyu e Kanata accettano di ospitarli, affezionandosi molto a Lou, che crede siano i suoi genitori. La convivenza, per\u00f2, dar\u00e0 luogo a situazioni comiche e imbarazzanti.\nManga.\nIl manga \u00e8 stato pubblicato sulla rivista \"Nakayoshi\" a partire dal febbraio 1998 e successivamente serializzato in 9 tank\u014dbon dal settembre dello stesso anno al giugno 2002. La seconda serie, formata da 2 volumi, \u00e8 uscita dal maggio 2002 al febbraio 2003. In occasione del 60\u00ba anniversario della rivista in cui \u00e8 stato pubblicato, nel 2015 \u00e8 stata ristampata una riedizione della serie.\nIn Italia, \"UFO Baby\" \u00e8 stato pubblicato dalla Play Press a partire dall'aprile al dicembre 2002. La seconda serie, \"UFO Baby! 2 - Le nuove avventure di Lou\", \u00e8 uscita sempre da parte della Play Press nel maggio 2004.\nAnime.\nL'anime, prodotto da J.C.Staff, \u00e8 composto da due stagioni di 39 episodi ciascuna, andati in onda tra il marzo 2000 e il febbraio 2002 su NHK-BS2. \u00c8 stato successivamente raccolto in 13 DVD.\nIn Italia \u00e8 stato acquistato da Rai ed \u00e8 stato trasmesso dal settembre 2001 all'agosto 2004 su Rai Due. Per conto di Rai Trade la serie \u00e8 uscita in VHS, contenente ognuna due episodi.\nSigle.\nLa sigla italiana, scritta da Luigi Albertelli con la musica di Vince Tempera ed interpretata dai 2tto (poi conosciuti come Sonohra), presenta un arrangiamento completamente diverso dalle originali e viene usata sia in apertura che in chiusura.\nVideogiochi.\nNel 2000 \u00e8 uscito in Giappone un videogioco sviluppato da Video System in modalit\u00e0 singolo giocatore."}
{"id": "421963", "revid": "1522738", "url": "https://it.wikipedia.org/wiki?curid=421963", "title": "Leone il cane fifone", "text": "Leone il cane fifone (\"Courage the Cowardly Dog\") \u00e8 una serie animata televisiva statunitense del 1999, creata e diretta da John R. Dilworth e prodotta da Stretch Films.\nLa serie ruota attorno alle avventure di Leone, un cane rosa antropomorfo che vive con una coppia di anziani in una fattoria nel centro di \"Altrove\". In ogni episodio, il trio viene catapultato in disavventure bizzarre e spesso inquietanti, paranormali e soprannaturali. La serie \u00e8 nota per la sua atmosfera oscura e surreale.\nDilworth ha presentato la serie durante il contenitore \"What a Cartoon!\", con un episodio pilota intitolato \"The Chicken from Outer Space\" andato in onda il 18 febbraio 1996. Il segmento \u00e8 stato nominato per un Premio Oscar, perdendo tuttavia contro \"Una tosatura perfetta\" di \"Wallace e Gromit\".\nLa serie \u00e8 stata trasmessa per la prima volta negli Stati Uniti su Cartoon Network, dal 12 novembre 1999 al 22 novembre 2002, per un totale di 52 episodi ripartiti su quattro stagioni. In Italia la serie \u00e8 stata trasmessa su Cartoon Network dal 3 aprile 2000. In seguito \u00e8 stata replicata su TMC e Boing.\nTrama.\nLa serie narra le peripezie di Leone, un cane rosa timoroso e timido rimasto orfano e adottato dalla gentile Maril\u00f9 e dal burbero Giustino, una coppia di anziani agricoltori che vivono in una fattoria isolata, nelle vicinanze della pericolosa e fittizia citt\u00e0 di \"Altrove\" (\"Nowhere\" nella versione originale, letteralmente \u00abla citt\u00e0 di nessun luogo/nessuna parte\u00bb), in Kansas.\nNella misteriosa cittadina, Maril\u00f9, Giustino e il povero Leone sono frequentemente vittime di avvenimenti paranormali, in cui hanno a che fare con creature folli e crudeli, come mostri, alieni, demoni, zombie e scienziati pazzi; tali esseri mettono quasi sempre in pericolo la vita di Maril\u00f9, per via del suo candore e della sua bont\u00e0 d'animo. Leone si prodiga in ogni episodio per salvare la padrona, mentre Giustino, ignaro di ci\u00f2 che accade in casa, addossa sempre la colpa a Leone, attraverso la ricorrente battuta \u00abStupido cane!\u00bb.\nAltri media.\nPilota.\n\"The Chicken from Outer Space\" \u00e8 un cortometraggio andato in onda il 18 febbraio 1996 nella serie televisiva \"What a Cartoon!\" su Cartoon Network.\nEpisodio speciale.\nNel 2013 \u00e8 stato sviluppato, in CGI, uno speciale televisivo della serie, dalla durata di 7 minuti, intitolato \"The Fog of Courage\" (traducibile in italiano come \"La nebbia di Leone\"). Negli Stati Uniti \u00e8 stato presentato esclusivamente in convention private, per poi essere trasmesso pubblicamente su Cartoon Network il 31 ottobre 2014 in occasione della festa di Halloween.\nTrama.\nLeone sta scavando davanti alla sua casa, in cerca di un attrezzo in grado di aiutare Maril\u00f9 (che sta cercando di recuperare una fotografia di lei e Leone, riposta per\u00f2 in una mensola troppo alta). Dopo una lunga ricerca, il cagnolino trova un medaglione d'oro, e decide di portarlo a casa. Quando lo mostra a Giustino, quest'ultimo se ne impadronisce, intento a venderlo in citt\u00e0. Giustino quindi sale in auto, ma non si accorge della folta nebbia fantasma che si sta abbattendo sulla fattoria. Leone riesce a salvarlo in tempo e lo riporta in casa. Nel frattempo scopre, tramite una ricerca al computer, che il medaglione apparteneva a una donna di nome Carianna: dopo la sua morte il medaglione fu custodito dal marito per sentirla ancora accanto a s\u00e9. Leone capisce quindi che la nebbia fantasma \u00e8 il marito della defunta Carianna che rivuole indietro il medaglione, ma Giustino non ne vuole sapere. La nebbia intanto \u00e8 ormai riuscita a entrare in ogni stanza della casa: Leone, Maril\u00f9 e Giustino sono costretti a salire sul tetto e, quando stanno per essere assaliti, Leone riesce a rubare il medaglione a Giustino, restituendolo al fantasma, che se ne va. L'episodio termina con Leone e Maril\u00f9 tranquillamente seduti nel portico della casa, intenti a fissare Giustino, che, scavando, trova di nuovo il medaglione (ci\u00f2 comporta infatti il ritorno del fantasma).\nCrossover con Scooby Doo.\nIl 22 giugno 2021 Warner Bros. Animation ha annunciato un film crossover per la TV senza il coinvolgimento di John R. Dilworth ed intitolato in originale \"Straight Outta Nowhere: Scooby Doo Meets Courage the Cowardly Dog\". In tale film Leone, Maril\u00f9 e Giustino incontrano Scooby-Doo e la sua gang, i quali si ritrovano ad Altrove per risolvere un misterioso caso riguardo uno strano oggetto piombato per coincidenza nella lugubre citt\u00e0 che sta attirando uno sciame di cicale giganti. Il film \u00e8 stato distribuito in DVD e in digitale il 14 settembre 2021 in America . In Italia il film viene mandato in onda su Boomerang per la prima volta nel dicembre dello stesso anno con il titolo \"\" .\nProduzione.\nIdeazione e sviluppo.\nOriginariamente, \"Leone il cane fifone\" \u00e8 stato sviluppato come un cortometraggio animato dalla durata di sette minuti intitolato \"The Chicken from Outer Space\". John R. Dilworth ha creato il corto animato con Hanna-Barbera, sponsorizzato da Cartoon Network, introducendo il personaggio di Leone. \"The Chicken from Outer Space\" \u00e8 stato mostrato durante un episodio di \"World Premiere Toons\" di Cartoon Network all'intero del programma \"What a Cartoon!\" nel 1996 ed \u00e8 servito successivamente da episodio pilota per la futura serie. Il corto originale non presentava dialoghi tranne che per una battuta pronunciata da Leone (dove viene doppiato da Howard Hoffman), il quale aveva una voce pi\u00f9 autorevole rispetto alla serie. Durante la 68 edizione dei Premi Oscar, \"The Chicken from Outer Space\" \u00e8 stato nominato come miglior cortometraggio d'animazione. Nel 1999, Cartoon Network ha dato a Dilworth l'opportunit\u00e0 di trasformare il corto in una serie animata. Nonostante la Hanna-Barbera fosse responsabile del programma \"What a Cartoon!\", il creatore ha insistito nel far produrre la serie alla sua casa di produzione Stretch Films.\nSound design.\nAl momento della decisione degli effetti sonori, Dilworth ha cercato di evitare l'inserimento di suoni prefabbricati. Ha contribuito quindi con una notevole quantit\u00e0 di nuovo materiale assieme al sound designer Michael Geisler, cercando solo suoni che \"lo facessero ridere\". La composizione musicale della serie \u00e8 basata su ci\u00f2 che veniva rappresentato nella scena: suspense, commedia o azione. La troupe di produzione ha lavorato insieme per creare nuova musica per la serie che non fosse stata utilizzata in precedenza. Il team di produzione, in base alla preferenza di Dilworth, \u00e8 stato in grado di isolare alcune sezioni musicali ed espanderle in un tema utilizzabile. Il creatore ha ulteriormente complicato il lavoro della troupe suggerendo di sovrapporre il tema con una variet\u00e0 di suoni divertenti, uno strano tempo e una voce fuori campo di una risata folle o di una persona che canta per dare alla musica e agli effetti sonori la propria unicit\u00e0. La musica originale contenuta in Leone il cane fifone \u00e8 stata composta da Jody Gra e Andy Ezrin. Saltuariamente, durante il corso degli episodi, \u00e8 possibile ascoltare musica classica che rende omaggio all'animazione originale della Warner Bros. e alle colonne sonore di Carl Stalling. In diversi episodi, Gray ha arrangiato famosi brani classici come la \"Cavalcata delle Valchirie\" di Richard Wagner, componendo circa 15 canzoni.\nPotenziale futuro.\nNel febbraio 2012, BuzzFeed ha rivelato che era in fase di sviluppo uno speciale in CGI di \"Leone il cane fifone\". Lo speciale, intitolato \"The Fog of Courage\", \u00e8 stato trasmesso nel 2014. BuzzFeed ha anche riferito di una possibilit\u00e0 nel riportare la serie in un formato CGI.\nNell'ottobre 2018, Dilworth ha commentato su un post su Facebook che era in trattative con Boomerang per un prequel della serie dal titolo provvisorio \"Before Courage\"."}
{"id": "421965", "revid": "33689", "url": "https://it.wikipedia.org/wiki?curid=421965", "title": "Dave il Barbaro", "text": "Dave il Barbaro (\"Dave the Barbarian\") \u00e8 una serie di cartoni animati Disney, creata e scritta da Doug Langdale, trasmessa a partire dal gennaio 2004 su Disney Channel (e in seguito anche su Toon Disney). Ambientata nel Medioevo, ha come protagonista un barbaro forzuto ma tutt'altro che bellicoso, di nome Dave. Insieme alle sorelle Fang e Candy e allo zio Oswidge, Dave amministra il regno immaginario di Udrogoth, il cui re \u00e8 partito per andare in \"guerra contro il male\". In modo analogo ad altre serie animate come \"Gli Antenati\", \"Dave il Barbaro\" utilizza con intento umoristico frequenti riferimenti al mondo moderno anacronisticamente calati nel contesto medioevale.\n\u00c8 stata prodotta una sola stagione di 22 episodi, in quanto negli Stati Uniti la serie \u00e8 stata interrotta per scarsi ascolti.\nIn Italia, la serie \u00e8 andata in onda su Disney Channel dal 13 settembre 2004, su Toon Disney dal dicembre 2005 e, dal 24 giugno 2006, la serie \u00e8 andata in onda anche sul canale Rai 2."}
{"id": "421967", "revid": "2194455", "url": "https://it.wikipedia.org/wiki?curid=421967", "title": "Basilica dell'Eremo", "text": "Santa Maria Madre della Consolazione all'Eremo, meglio nota come Basilica dell'Eremo, Santuario dell'Eremo o semplicemente Eremo, \u00e8 un'importante chiesa di Reggio Calabria.\n\u00c8 il luogo dove la grande vara della Madre della Consolazione dimora quasi tutto l'anno, per poi passare dalla seconda settimana del mese di settembre sino all'ultima domenica di novembre, nella Basilica Cattedrale della citt\u00e0.\nIl Santuario \u00e8 adagiato in una splendida posizione nell'omonimo quartiere Eremo, che occupa la zona pi\u00f9 alta della citt\u00e0, uno dei maggiori templi della cristianit\u00e0 in Calabria e meta costante di pellegrini.\nIl 28 novembre 1971 il Santuario \u00e8 stato elevato alla dignit\u00e0 di Basilica minore.\nStoria.\nAnticamente sul posto sorgeva un piccolo capitello votivo. Successivamente dodici frati Cappuccini venuti da Valletuccio, chiamati nel 1532 dall'Arcivescovo D.Geronimo Centelles perch\u00e9 istituissero un chiostro da dove diffondere e propagare le nuove regole francescane, iniziarono a costruire un convento che terminarono nel 1569.\nIl convento \u00e8 stato chiamato \"Della Madonna della Consolazione\" dopo la pestilenza del 1576.\nDanneggiato irrimediabilmente dal terremoto del 1908 il santuario \u00e8 stato realizzato, il 28 luglio 1912, con struttura in legno e tampanatura in muratura di mattoni.\nIl nuovo odierno Tempio-Basilicia, ideato dall'arch. Anna Sbarracani Anastasi e costruito con architetture moderne, \u00e8 stato inaugurato il 30 luglio del 1965.\nAll'interno \u00e8 custodito il venerato quadro della \"Madonna della Consolazione\", opera eseguita nel 1547 dal pittore locale Niccol\u00f2 Andrea Caprioli. Sono anche presenti altre importanti opere tra le quali i pannelli di bronzo dello scultore Alessandro Monteleone e la \"Via crucis\" dello scultore Pasquale Panetta."}
{"id": "421968", "revid": "32658", "url": "https://it.wikipedia.org/wiki?curid=421968", "title": "Santuario dell'Eremo", "text": ""}
{"id": "421969", "revid": "57777", "url": "https://it.wikipedia.org/wiki?curid=421969", "title": "Anisotteri", "text": ""}
{"id": "421972", "revid": "1005847", "url": "https://it.wikipedia.org/wiki?curid=421972", "title": "Eletti alla Camera dei deputati nelle elezioni politiche italiane del 2006", "text": "Questo elenco riporta i nomi dei deputati della XV legislatura della Repubblica Italiana dopo le elezioni politiche del 2006, suddivisi per circoscrizione."}
{"id": "421977", "revid": "404338", "url": "https://it.wikipedia.org/wiki?curid=421977", "title": "Assistenza domiciliare epatologica", "text": "L'Assistenza domiciliare epatologica \u00e8 destinata ai malati di cirrosi epatica, scompensati e limitati nell'autosufficienza, possono essere assistiti a domicilio facendo riferimento ai Servizi distrettuali dell'ASL che deve essere la sede organizzativa di tutte le cure territoriali e, in particolare, dell'assistenza domiciliare integrata.\nTra gli elementi indispensabili per erogare cure domiciliari ricordiamo il Servizio infermieristico distrettuale e la disponibilit\u00e0 dei medici di medicina generale.\nGli ambulatori, il \"day-hospital\" e il reparto di degenza delle Unit\u00e0 Operative ospedaliere competenti (Gastroenterologia, Medicina interna, Malattie infettive) possono essere a disposizione di questi pazienti durante tutte le fasi della malattia e per garantire la necessaria continuit\u00e0 assistenziale.\nA domicilio i pazienti possono essere trattati per l'ascite (con diuretici, paracentesi, infusione di albumina), l'encefalopatia (con la dieta, enteroclismi, fleboclisi), le infezioni (con antibiotici). Il coma epatico, le gravi infezioni come la peritonite batterica spontanea, la sindrome epato-renale e le emorragie non possono essere trattate a domicilio."}
{"id": "421986", "revid": "111915617", "url": "https://it.wikipedia.org/wiki?curid=421986", "title": "Sinfonia n. 31 (Mozart)", "text": "La Sinfonia n. 31 in Re maggiore K 297 (K6 300a), nota anche come \"Pariser Sinfonie\" (Sinfonia Parigi), fu composta da Wolfgang Amadeus Mozart a Parigi nel 1778. Essa rappresenta la carta di presentazione di Mozart nel mondo musicale parigino.\nStoria e prima rappresentazione.\nL'opera fu composta durante l'infruttuoso viaggio di Mozart a Parigi, nel tentativo di cercare un'occupazione migliore di quella che aveva a Salisburgo (musicista di corte presso il principe arcivescovo Hieronymus von Colloredo). Il compositore all'epoca aveva 22 anni.\nLa sinfonia fu commissionata a Mozart da Joseph Le Gros, direttore dei Concert Spirituel. La \"premi\u00e8re\" ebbe luogo il 12 giugno 1778 in un concerto privato presso l'abitazione del conte Karl Heinrich Joseph von Sickingen, ambasciatore dell'Elettorato del Palatinato. La prima rappresentazione pubblica, invece, si ebbe sei giorni dopo durante i Concert Spirituel.\nLa sinfonia ricevette critiche positive in un articolo del 26 giugno del \"Courier de l'Europe\", pubblicato a Londra:\nLa sinfonia fu nuovamente suonata durante i Concert Spirituel il 15 agosto. Per questa occasione, Mozart sostitu\u00ec il secondo movimento (originariamente un \"Andantino\" in 6/8) con un \"Andante\". Secondo il musicologo Otto Erich Deutsch l'\"Andantino\" \"non era riuscito a piacere abbastanza\".\nLa \"Sinfonia n. 31\" divenne in breve tempo popolare. Deutsch elenca numerose ulteriori rappresentazioni durante i Concert Spirituel del 1779, precisamente il 18 e 23 marzo, 23 maggio, 3 giugno, e ancora il 14 maggio 1780. L'opera fu pubblicata a Parigi da \"Sieber\" e pronta per le vendite il 20 febbraio 1779. Dal 1782 al 1788, il catalogo di Sieber la descrive come \"una sinfonia ormai facente parte del repertorio dei Concert Spirituel\".\nL'11 marzo 1783 venne eseguita al Burgtheater di Vienna.\nStruttura.\nLa strumentazione prevede due flauti, due oboi, due clarinetti, due fagotti, due corni, due trombe, timpani e archi. L'organico \u00e8 particolarmente ampio, in quanto Mozart a Parigi aveva a disposizione orchestre piuttosto grandi. Inoltre questa \u00e8 la prima sinfonia di Mozart che preveda l'uso di clarinetti.\nSono presenti tre movimenti:\nIl primo movimento si apre con una rapida e crescente scala in Re maggiore, effetto noto come \"razzo di Mannheim\" e presente anche nell'apertura della \"Sinfonia n. 25\". La prima versione del secondo movimento (\"Andantino\", in 6/8) non \u00e8 andata perduta."}
{"id": "421993", "revid": "38802", "url": "https://it.wikipedia.org/wiki?curid=421993", "title": "K 297", "text": ""}
{"id": "422001", "revid": "1573940", "url": "https://it.wikipedia.org/wiki?curid=422001", "title": "Hypogeomys antimena", "text": "Il ratto gigante malgascio o votsovotsa (Hypogeomys antimena ) \u00e8 un roditore della famiglia dei Nesomiidi, unica specie del genere Hypogeomys (), endemico del Madagascar.\nDescrizione.\nDimensioni.\nRoditore di grandi dimensioni, con la lunghezza della testa e del corpo tra 300 e 350\u00a0mm, la lunghezza della coda tra 210 e 250\u00a0mm, la lunghezza delle orecchie tra 50 e 60\u00a0mm e un peso fino a 1,5\u00a0kg.\nCaratteristiche craniche e dentarie.\nIl cranio \u00e8 grande ma non presenta creste rilevanti, il rostro \u00e8 prominente, la regione occipitale \u00e8 ben sviluppata mentre il processo para-occipitale \u00e8 ispessito ed allungato. Le bolle timpaniche sono molto grandi e rigonfie, i fori palatali sono ampi. Il foro infra-orbitale \u00e8 particolarmente ingrandito nella sua porzione superiore mentre l'osso giugale \u00e8 insolitamente lungo. I molari hanno la corona elevata ed appiattita, la superficie occlusiva \u00e8 formata da rientranze che donano ai denti un aspetto pi\u00f9 o meno prismatico.\nSono caratterizzati dalla seguente formula dentaria:\nAspetto.\nL'aspetto \u00e8 simile a quello di un piccolo coniglio con la pelliccia ruvida. Le parti dorsali variano dal grigio, grigio-brunastro o rossastro, la testa \u00e8 solitamente pi\u00f9 scura, mentre le parti ventrali e gli arti sono bianchi. La testa \u00e8 grande, il muso \u00e8 corto e gli occhi sono prominenti. Le orecchie sono molto lunghe, larghe ed appuntite, con la superficie interna priva di pieghe. Il pollice \u00e8 ridotto, il palmo delle zampe anteriori \u00e8 provvisto di cinque cuscinetti carnosi. I piedi sono stretti ed allungati, le dita pi\u00f9 esterne sono pi\u00f9 corte e tutte sono munite di robusti artigli. Le loro piante hanno soltanto quattro piccoli cuscinetti carnosi. La coda \u00e8 lunga circa quanto la testa ed il corpo, \u00e8 rivestita di scaglie e cosparsa di corti peli.\nBiologia.\nComportamento.\n\u00c8 una specie terricola e notturna, con un'andatura saltatoria e cursoria. Scava tane lunghe fino a cinque metri e profonde con almeno sei entrate. \u00c8 strettamente monogama e passa la sua vita insieme al compagno e alla sua prole fino alla morte di uno dei due. Questo comportamento sociale, insolito tra i roditori, \u00e8 probabilmente da attribuire alla necessit\u00e0 da parte dei maschi di proteggere direttamente i propri figli dai numerosi predatori dell'isola e di difendere il proprio territorio dagli altri individui durante tutto l'anno.\nAlimentazione.\nSi nutre di frutta caduta in terra, di parti vegetali e probabilmente anche di invertebrati.\nRiproduzione.\nSi riproduce nella stagione delle piogge tra dicembre e marzo. Danno alla luce 1-2 piccoli alla volta almeno due volte nel periodo riproduttivo dopo una gestazione di 102-138 giorni. Alla nascita pesano fino a 250\u00a0g e abbandonano i nidi soltanto dopo 4-6 settimane quando vengono svezzati. I maschi raggiungono la maturit\u00e0 sessuale dopo un anno mentre le femmine dopo due.\nDistribuzione e habitat.\nQuesta specie \u00e8 presente in due piccole zone costiere del Madagascar occidentale, dal fiume Tomitsy a sud fino al fiume Mondoatra a nord e da questo fino al fiume Tsiribihina. In passato si estendeva a sud fino al fiume Morondava.\nVive nelle zone costiere sabbiose e nelle foreste decidue secche tra 60 e 100 metri di altitudine.\nStato di conservazione.\nLa IUCN Red List, considerato l'areale inferiore a 200\u00a0km\u00b2 e severamente frammentato, il continuo declino nell'estensione e qualit\u00e0 del proprio habitat, la diminuzione nel numero di esemplari maturi a causa della caccia e di epidemie locali, classifica \"H.antimena\" come specie in pericolo (EN).\nRecentemente il Durrell Wildlife Conservation trust ha avviato un progetto per la sua riproduzione in cattivit\u00e0 e la protezione in natura con risultati incoraggianti."}
{"id": "422034", "revid": "438678", "url": "https://it.wikipedia.org/wiki?curid=422034", "title": "Gallerie stradali", "text": ""}
{"id": "422042", "revid": "2077938", "url": "https://it.wikipedia.org/wiki?curid=422042", "title": "Tappo (gioco)", "text": "Tappo \u00e8 un popolare gioco di carte italiano. In alcune varianti \u00e8 noto come Asino, Merda o Porco. \u00c8 diffuso in molte varianti in tutta Italia e si gioca con un mazzo di carte tradizionale qualunque (a semi francesi, bergamaschi, trevisani, ecc...).\nRegole.\nIl numero di giocatori va da un minimo di 3 a un massimo di 13. Il mazziere forma un mazzo con quattro carte dello stesso valore per ogni giocatore e distribuisce quattro carte ad ogni giocatore. Per esempio in cinque giocatori potrebbe inserire tutte le carte dall'asso al cinque di tutti i semi. Al centro del tavolo viene messo un mucchietto di tappi o turaccioli in numero pari al numero dei giocatori meno uno. In cinque giocatori si piazzano quattro tappi.\nOgni turno, al via del mazziere, ogni giocatore sceglie una carta e la passa al giocatore alla propria sinistra, ricevendo una carta dal giocatore alla propria destra. Chi riesce a mettere insieme quattro carte uguali grida \"Tappo\" e prende un tappo dal mucchio. Ogni altro giocatore deve prendere un tappo, l'ultimo che rimane senza deve pagare penitenza e resta fuori dal gioco, i tappi sono ridotti di uno e si prosegue fino a che non resta un ultimo giocatore. \n\u00c8 possibile bluffare gridando una parola simile a \"tappo\", come \"zappo\" o \"pappo\" e fare finta di prendere un tappo. Se qualcuno viene tratto in inganno ed afferra veramente un tappo \u00e8 eliminato dal gioco. \u00c8 possibile inoltre giocare senza tappi, in questo caso quando si grida tappo si mette la mano in mezzo al tavolo e tutti gli altri devono mettere la mano sopra a quella del primo giocatore, l'ultimo con la mano sopra a quella di tutti gli altri \u00e8 eliminato.\nVarianti.\nPorco.\nInvece di gridare \"tappo\" si grida \"porco\", il giocatore che rimane senza tappo viene detto \"p\", quando rimane senza tappo una seconda volta viene detto \"por\", alla terza volta viene detto \"porco\" ed eliminato dal gioco. In un'ulteriore variante del \"porco\" chi \u00e8 eliminato pu\u00f2 cercare di far parlar chi \u00e8 ancora in gioco, se qualcuno gli risponde allora diventa un \"porco\" ed \u00e8 eliminato dal gioco, mentre chi l'ha fatto parlare rientra in gioco al suo posto con la stessa situazione che aveva il giocatore eliminato (senza penalit\u00e0, \"p\" o \"por\"). Questa variante, giocata in Sicilia, prevede di solito tre o quattro giocatori. Nel primo caso, i giocatori useranno le sole carte di corte (donne, cavalli e re) e tutte quelle numerali costituiranno il tallone centrale dei \"chili di merda\". Nel secondo caso, i giocatori useranno sia le figure che gli assi.\nMerda.\nMerda: al posto dei tappi si usa un secondo mazzo di carte che funzionano da fiche, detto \"chili di merda\". Invece di gridare tappo si grida \"merda\" e mette la mano sul mazzo dei chili di merda, l'ultimo a metterla perde la mano e pesca una carta dal mazzo dei chili di merda. Il gioco termina all'esaurimento del mazzo dei chili di merda. Perde chi ha pescato pi\u00f9 carte dal mazzo dei chili di merda, considerandone solo il numero o anche il valore delle singole carte (Asso: 11 chili, dal 2 al 7 (o al 10): i rispettivi valori nominali, fante: 8 chili (o 10), donna o cavallo: 9 chili (o 10), re: 10 chili, ecc...). Nel caso che il secondo mazzo comprenda anche i \"Jolly\" questi assumono un valore molto pi\u00f9 elevato di chili di merda a seconda delle zone e delle consuetudini (ad esempio in Toscana 25 chili)."}
{"id": "422044", "revid": "33921", "url": "https://it.wikipedia.org/wiki?curid=422044", "title": "Npc", "text": ""}
{"id": "422045", "revid": "599013", "url": "https://it.wikipedia.org/wiki?curid=422045", "title": "Michael Konsel", "text": "Vincitore di tre campionati, tre coppe e tre Supercoppe nazionali con la maglia del , \u00e8 ritenuto uno dei migliori portieri austriaci di sempre.\nBiografia.\nSecondogenito di quattro fratelli, \u00e8 cresciuto insieme al fratello Christian, di due anni pi\u00f9 grande, ricevendo una completa formazione sportiva.\nNel 1995 diede il via con Alexander Elstner ai \"Michael-Konsel-Goalie-Camps\", campus di calcio per bambini e adolescenti.\nCaratteristiche tecniche.\nKonsel \u00e8 stato un portiere longevo, dal rendimento costante e dallo stile sobrio. Dotato di buoni riflessi, era abile coi piedi e sicuro nelle uscite.\nCarriera.\nClub.\nAll'et\u00e0 di sedici anni si trasfer\u00ec al Kritzendorf. L\u00ec giocava nella squadra in qualit\u00e0 di portiere e in riserva come attaccante. Peter M\u00fcller, l'allora allenatore del First Vienna, not\u00f2 il giovane talento.\n Cominci\u00f2 nel 1982 come portiere di riserva dell'Under-21. Un anno pi\u00f9 tardi fu incluso nella rosa della squadra del First Vienna come terzo portiere. Grazie ad un infortunio del primo portiere si piazz\u00f2 al secondo posto. Appena sei mesi pi\u00f9 tardi, dopo una sconfitta del First Vienna, venne nominato primo portiere. Da quel momento il First non ha pi\u00f9 perso una partita ed ha raggiunto la 1. Division. Nel 1983-1984 Konsel esord\u00ec in 1. Division. Nello stesso anno conquist\u00f2 il primo posto in occasione del torneo di Vienna davanti a Friedl Koncilia e Herbert Feurer.\nNel gennaio del 1985 si trasfer\u00ec al Rapid Vienna. Nello stesso anno arriv\u00f2 in finale di Coppa delle Coppe con il Rapid Rimase dodici anni con i biancoverdi, con 395 incontri di campionato, 47 partite di Coppa d'Austria e 42 presenze nelle Coppe europee e dove ebbe modo di arrivare ancora in finale di Coppa delle Coppe, nell'edizione 1995-96, dove per\u00f2 venne nuovamente sconfitto.\nNel 1997-1998, all'et\u00e0 di 35 anni, pass\u00f2 alla Roma. A dispetto di qualche scetticismo, nella prima stagione si distinse come uno dei migliori portieri del campionato. Tuttavia, nel 1998 dovette essere operato al tendine di Achille: rientr\u00f2 in campo nel gennaio del 1999, continuando ad offrire un rendimento convincente, ma gioc\u00f2 con meno continuit\u00e0 a causa della concorrenza di Antonio Chimenti.\nNel settembre 1999, ormai ai margini della squadra, pass\u00f2 al , dove disput\u00f2 15 partite, con diversi infortuni e qualche ottima prestazione: fu quella la sua ultima stagione da calciatore.\nNazionale.\nNella squadra nazionale ha giocato 43 partite, con due partecipazioni al campionato mondiale: Italia '90 e Francia '98; nel primo caso fu riserva di Klaus Lindenberger, mentre nel secondo fu titolare. Disput\u00f2 l'ultima partita in nazionale allo Stadio Ernst Happel di Vienna, in una partita contro la Francia, campione del mondo in carica.\nPalmar\u00e8s.\nClub.\nRapid Vienna: 1986-1987, 1987-1988, 1995-1996\nRapid Vienna: 1984-1985, 1986-1987, 1994-1995\nRapid Vienna: 1986, 1987, 1988"}
{"id": "422046", "revid": "15756", "url": "https://it.wikipedia.org/wiki?curid=422046", "title": "Armoriale dei comuni della Valle d'Aosta", "text": "\"Questa pagina contiene le armi (stemmi e blasonature) dei comuni della Valle d'Aosta.\""}
{"id": "422066", "revid": "1318658", "url": "https://it.wikipedia.org/wiki?curid=422066", "title": "Progenie", "text": ""}
{"id": "422071", "revid": "599013", "url": "https://it.wikipedia.org/wiki?curid=422071", "title": "Coppa Latina", "text": "La Coppa Latina (fr. \"Coupe Latine\", es. \"Copa Latina\", pt. \"Ta\u00e7a Latina\") fu una competizione calcistica internazionale organizzata da FIGC, FFF, RFEF e FPF, tenutasi dal 1949 al 1957 e riservata alle squadre di club campioni nazionali di Francia, Italia, Portogallo e Spagna.\nIl torneo, come da prassi di quegli anni, era autorizzato dalla FIFA che per\u00f2 non lo considera come ufficiale.\nStoria.\nFino all'istituzione della Coppa dei Campioni, la Coppa Latina fu tra le pi\u00f9 prestigiose competizioni calcistiche europee dell'epoca. Il torneo si svolgeva in giugno\u2013luglio, al termine dei campionati nazionali, ed era ospitato in uno o due stadi di uno dei quattro paesi partecipanti (a rotazione); la formula era quella della \"final four\", con accoppiamenti di semifinale in gara unica e, a seguire, finali per il 3\u00ba e 1\u00ba posto.\nNon fu disputata nel 1954, in quanto nello stesso periodo si disput\u00f2 la fase finale dei mondiali svizzeri. La Coppa dei Campioni nacque con la stagione 1955-1956, e per un biennio le due competizioni si sovrapposero; il le vinse entrambe nel 1957. La Coppa Latina fu definitivamente abolita nel 1958, visto il carattere pi\u00f9 ampio della Coppa dei Campioni, aperta alle squadre di club di ogni federazione europea.\nIl trofeo \u00e8 stato vinto due volte ciascuno da , e Real Madrid, e una da e . \"Blaugrana\", \"Rossoneri\", \"Blancos\" e \"\u00c1guias\" hanno vinto successivamente la Coppa dei Campioni/Champions League due o pi\u00f9 volte, mentre i \"R\u00e9mois\" sono stati finalisti in due occasioni (1956 e 1959, in entrambi i casi sconfitti dai madrileni); inoltre pi\u00f9 volte le succitate squadre sono state protagoniste in finali di Coppa dei Campioni/Champions League: Real Madrid-Milan (1958), Milan-Barcellona (1994), Milan-Benfica (1963 e 1990), Real Madrid-Stade Reims (1956 e 1959), Benfica-Barcellona (1961) e Benfica-Real Madrid (1962). Complessivamente, diciassette societ\u00e0 hanno partecipato almeno una volta alla competizione. Il record di partecipazioni spetta al Milan (cinque volte complessive, tre da campione d'Italia e due da \"supplente\"), mentre Barcellona e Real Madrid hanno vinto la competizione in tutte le edizioni disputate (due su due per entrambe)."}
{"id": "422073", "revid": "1226", "url": "https://it.wikipedia.org/wiki?curid=422073", "title": "L'eternauta", "text": ""}
{"id": "422078", "revid": "767487", "url": "https://it.wikipedia.org/wiki?curid=422078", "title": "Bacchilide", "text": "Biografia.\nLe prime menzioni di Bacchilide possono essere ritrovate in Callimaco (III secolo a.C.), che produsse alcuni scritti sulle opere di Bacchilide. Come Simonide e Pindaro, comunque, Bacchilide scrisse poesie per la classe elitaria, anche se la sua fama crebbe, probabilmente, soltanto sul finire della sua vita.\nLa biografia di Bacchilide si pu\u00f2 ricostruire solamente dagli scritti sulla sua vita compilati dopo la sua morte, e per questo spesso imprecisi e talvolta contraddittori. Secondo Strabone Bacchilide nacque a Iuli, figlio della sorella di Simonide. Secondo la \"Suda\" il nome di suo padre era Meidone e suo nonno, anche lui chiamato Bacchilide, era un famoso atleta. Alcuni scrittori antichi, come Eustazio e Tommaso Magistro, sostengono che Bacchilide fosse pi\u00f9 giovane di Pindaro e per questo alcuni storici hanno posto l'anno di nascita di Bacchilide alla fine del VI secolo a.C., anche se probabilmente si avvicina di pi\u00f9 al 518 a.C.\nSecondo Plutarco, Bacchilide fu bandito dalla propria isola natale, Kea, e perci\u00f2 abit\u00f2 per un periodo nel Peloponneso, dove egli produsse i suoi carmi pi\u00f9 conosciuti.\nOpere.\nBacchilide aveva composto epinici, ditirambi, inni e parteni, che furono successivamente raccolti e divisi in nove libri dai filologi alessandrini. Di tutta la sua vasta produzione poetica rimanevano, tuttavia, solo pochi frammenti sparsi, finch\u00e9 nel 1896 furono ritrovati due papiri egiziani, che ci hanno restituito 14 epinici e 6 ditirambi (alcuni frammentari).\nLa struttura dei suoi epinici \u00e8 simile a quella di Pindaro: il mito occupa la parte centrale; l'occasione per la composizione del canto \u00e8 data da una vittoria di un atleta alle Olimpiadi. La vittoria dell'atleta \u00e8 inserita in un mito, che ha tre funzioni: dare solennit\u00e0 all'evento, rendere eterno quel momento ed emettere una sentenza morale. L'evento particolare oltrepassa cos\u00ec i limiti temporali e si innalza a modello esemplare per tutti. La parte iniziale e finale degli epinici \u00e8 invece rappresentata dalle lodi dell'atleta vincente, e anche della sua famiglia, della sua citt\u00e0 e dei suoi d\u00e8i protettori.\nDa ricordare sono l'epinicio a Gerone, vincitore a Olimpia nel 470 a.C., e i due ditirambi dedicati alla saga di Teseo. \nL'epinicio a Gerone, inviato al potente protettore tramite Ceo, si apre con la celebrazione della vittoria olimpica di Gerone e del suo cavallo Ferenico, quest'ultimo definito impetuoso come il vento del nord, e prosegue con l'auspicio di ottenere dal cielo ricchezza e gloria contemporaneamente; l'aggancio con il mito viene effettuato descrivendo la sfortunata sorte di Meleagro, su cui si accanirono Artemide e Altea, e la piet\u00e0 di Eracle, che ottenne in sposa Deianira, sorella del morto; l'ultima parte del carme \u00e8 dedicata all'invocazione della Musa, affinch\u00e9 celebri le gesta del vincitore e dei suoi luoghi.\nAnche i ditirambi contengono elementi storici letterari di una notevole importanza, come nel caso de \"I giovani\", in cui Teseo trasporta a Creta quattordici maschi e femmine vergini da sacrificare al Minotauro e dimostra, grazie da una prova pericolosa, la sua origine familiare risalente a Poseidone.\nInvece \"Teseo\" \u00e8 un dialogo fra il coro di ateniesi ed il re di Atene Egeo, che assume una notevole importanza, in quanto viene considerato da alcuni critici, tra i quali Aristotele, un intermedio fra il dramma e la lirica corale, da cui sbocci\u00f2 la tragedia, mentre altri ritengono che Bacchilide sia stato ispirato dalla tragedia, che quindi, in questo caso, era gi\u00e0 formata e diffusa a quei tempi.\nI ritmi usati nei ditirambi sono giambico-trocaici e dattilici, mentre lo stile e il dialetto sono influenzati dal modello omerico.\nIl mondo poetico e concettuale di Bacchilide.\nIl \"Canone alessandrino\" lo include nei nove poeti lirici per eccellenza insieme allo zio Simonide. L'eleganza e lo stile raffinato che caratterizzano i suoi carmi, in particolare epinici e ditirambi, ricevono lodi anche dall'autore del \"Sublime\", che per\u00f2 lo pone in secondo piano rispetto a Pindaro..\nLa rivalit\u00e0 con Pindaro traspare anche in alcune opere, e comunque la critica moderna, quasi all'unanimit\u00e0, attribuisce a Pindaro una maggiore originalit\u00e0 e ispirazione oltre ad una maggiore altezza lirica, mentre Bacchilide era apprezzato soprattutto dagli antichi per la grazia dei suoi versi e per una maggiore fluidit\u00e0 e trasparenza.\nGli studiosi moderni ne apprezzano soprattutto l'attenta proporzione tra la misura di ogni verso e l'utilizzo dei termini propri dell'epos classico in versi chiari, ma pieni di grazia. La sua carriera coincise temporalmente con la diffusione dello stile drammatico, incarnato da Sofocle e Eschilo, e la perdita della poesia lirica, che vedeva in Bacchilide uno degli ultimi maggiori esponenti."}
{"id": "422079", "revid": "339392", "url": "https://it.wikipedia.org/wiki?curid=422079", "title": "Yamaha Motor Company Ltd.", "text": ""}
{"id": "422085", "revid": "125974307", "url": "https://it.wikipedia.org/wiki?curid=422085", "title": "Amici (programma televisivo)", "text": "Amici \u00e8 stato un programma televisivo italiano di genere talk show, andato in onda su Canale 5 dal 1992 al 1996 e poi su Italia 1 nelle stagioni 1996-1997 e 2000-2001.\n\u00c8 stato condotto da Lella Costa nella sua prima edizione e da Maria De Filippi in quelle successive.\nStoria.\nLa prima edizione, in onda dall\u201911 gennaio al 27 giugno 1992, vide come moderatrice Lella Costa, nella sua unica esperienza come conduttrice televisiva. Il 26 settembre dello stesso anno, dopo l'abbandono della Costa, alla conduzione subentr\u00f2 Maria De Filippi, gi\u00e0 nel cast del programma come collaboratrice ai testi, all'epoca conosciuta solo in quanto compagna di Maurizio Costanzo e all'esordio come presentatrice televisiva, la quale nel 1993 traghett\u00f2 il programma anche in una versione serale intitolata Amici di sera. A partire dalla terza edizione la De Filippi divenne anche autrice del programma insieme ad Andrea Soldani.\nIl programma pomeridiano andava in onda su Canale 5 nella fascia post-prandiale del sabato, mentre la versione serale andava in onda di mercoled\u00ec.\nSia il programma pomeridiano che la versione in prima serata vinsero il Telegatto nella categoria \"Intrattenimento con ospiti\".\nNella stagione televisiva 1996-1997 il programma pomeridiano fu spostato su Italia 1 e mandato in onda sempre nel primo pomeriggio del sabato, mentre la versione in prima serata continu\u00f2 ad andare in onda su Canale 5, sempre di mercoled\u00ec; questa fu l'ultima annata del programma (in entrambe le versioni).\nIspirandosi alla trasmissione, la De Filippi pubblic\u00f2 anche due libri: \"Amici - Dialoghi con gli adolescenti\" (1996) e \"Amici di sera - Gli adolescenti e la famiglia\" (1997), editi dalla Mondadori prima nella collana \"Ingrandimenti\" e poi con gli \"Oscar Bestsellers\".\nLa trasmissione di \"Amici\" venne interrotta dopo il 6 giugno 1997 (l'ultima puntata della versione serale era andata in onda nel maggio precedente), a detta della stessa conduttrice per via delle pressioni sempre pi\u00f9 insopportabili da parte di alcune associazioni cattoliche, convinte che le due trasmissioni dessero un'idea sbagliata dei giovani e della famiglia.\nA tre anni di distanza, sabato 7 ottobre 2000, part\u00ec una nuova stagione del programma, in onda su Italia 1 sempre nel primo pomeriggio del sabato. Quest'edizione, che non riusc\u00ec a ottenere lo stesso successo avuto dal programma in precedenza, si concluse, dopo trenta puntate, il 23 giugno 2001.\nIl 30 giugno dello stesso anno and\u00f2 in onda una puntata speciale in cui erano ospiti i ragazzi della prima edizione del \"Grande Fratello\" e alcuni tra i \"vecchi\" ragazzi del pubblico di \"Amici\" (alcuni di questi ragazzi in seguito entrarono a far parte della squadra degli autori che realizzano i programmi della De Filippi).\nA partire dal 7 gennaio 2003, il marchio \"Amici\" \u00e8 stato riutilizzato da Maria De Filippi per una nuova trasmissione, nota nella sua prima edizione con il titolo \"Saranno famosi\", di cui si rese necessario cambiare nome a causa di alcuni problemi di copyright con l'omonima serie televisiva statunitense degli anni ottanta; pur avendo lo stesso nome e la stessa conduttrice-autrice-produttrice, si tratta di due programmi distinti l'uno dall'altro. La De Filippi ha in seguito dichiarato di aver scelto di ribattezzare il talent show con il titolo del suo primo programma perch\u00e9 molto affezionata a quel marchio.\nCaratteristiche.\nIl programma si proponeva di trattare temi e problematiche giovanili esaminati, invece che dal punto di vista degli adulti, da quello dei ragazzi stessi; ogni settimana venivano ospitati dei ragazzi che raccontavano la propria storia o situazione, che poteva toccare temi sia leggeri sia pi\u00f9 impegnativi: i problemi a scuola e in famiglia, le prime esperienze nel mondo del lavoro, i rapporti amicali, storie d'amore, le prime esperienze sessuali, l\u2019omosessualit\u00e0, la vita in quartieri difficili, la tossicodipendenza. Tutto veniva commentato da un pubblico composto esclusivamente da ragazzi (alcuni presenze fisse, altri cambiati di puntata in puntata) che interagivano e si confrontavano con gli ospiti. La conduttrice aveva la funzione di \"moderatrice\" del dibattito tra ospiti e pubblico.\n\"Amici di sera\" era, a differenza della striscia pomeridiana, incentrato su storie e tematiche riguardanti l'ambito della famiglia: separazioni dei genitori, conflitti tra genitori e figli, problematiche delle famiglie allargate, gravidanze precoci, tensioni per amicizie o amori giudicati sbagliati e altre ancora."}
{"id": "422090", "revid": "320578", "url": "https://it.wikipedia.org/wiki?curid=422090", "title": "Otto Ore di Suzuka", "text": ""}
{"id": "422091", "revid": "1610933", "url": "https://it.wikipedia.org/wiki?curid=422091", "title": "Topo saltatore gigante", "text": ""}
{"id": "422093", "revid": "228587", "url": "https://it.wikipedia.org/wiki?curid=422093", "title": "Lauterbach (Assia)", "text": "Lauterbach (Assia) \u00e8 una citt\u00e0 tedesca di abitanti situata nel circondario di Vogelsberg nell'est dell'Assia.\nLa frazione di Frischborn \u00e8 attraversata dalla Lauter, affluente del fiume Schlitz."}
{"id": "422094", "revid": "731511", "url": "https://it.wikipedia.org/wiki?curid=422094", "title": "World Series", "text": "La World Series, nota anche come Fall Classic, costituisce la fase finale del campionato professionistico americano di baseball, che si svolge annualmente dal 1903 per decretare la squadra campione della Major League Baseball (MLB).\nLa World Series mette di fronte la compagine vincitrice della National League e quella dell'American League, le quali si sfidano in una serie al meglio delle sette partite (vince chi arriva prima a quattro vittorie) tra i mesi di ottobre e novembre. I New York Yankees sono la squadra con il maggior numero di vittorie (27), l'ultima delle quali \u00e8 stata ottenuta nella stagione 2009.\nFormato.\nAl termine delle 162 partite della stagione regolare, accedono ai play-off le tre squadre con il miglior record in ciascuna divisione delle due leghe, American League e National League, pi\u00f9 la squadra con il miglior record tra le tre seconde classificate, detta wild card. Dal 2012 le wild card sono 2 per Lega e si disputano la possibilit\u00e0 di essere la 4\u00aa semifinalista di Lega in una partita unica. In ciascuna lega, la squadra con il miglior record assoluto gioca quindi le prime 2 partite della serie di semifinale (al meglio delle 5 partite) sul proprio campo, contro la squadra wild card, mentre la squadra con il secondo record assoluto ospita la terza. Nelle 2 partite successive si inverte il fattore campo, e se necessario si torna sul campo delle due squadre con il miglior record per la decisiva gara 5. La squadra che ottiene per prima 3 vittorie passa alla finale di lega, al meglio delle 7 partite, dove la serie di incontri segue la formula 2-3-2, con il vantaggio del fattore campo che spetta a chi ha il miglior record tra le 2 finaliste. \nLe due squadre vincitrici delle rispettive leghe si fregiano della conquista del pennant e si affrontano quindi nella World Series, con identica successione di gare 2-3-2. Dall'edizione del 2003, il vantaggio del fattore campo spetta alla squadra la cui rispettiva lega si \u00e8 imposta nell'MLB All-Star Game di met\u00e0 stagione. Dal 1986, la regola del battitore designato segue il campo su cui si disputa la partita: nelle partite giocate in casa dalla vincitrice dell'American League, si usa il battitore designato, mentre nelle partite giocate sul campo della squadra campione della National League, i lanciatori sono chiamati ad andare in battuta."}
{"id": "422095", "revid": "124900218", "url": "https://it.wikipedia.org/wiki?curid=422095", "title": "LeNord", "text": "LeNord S.r.l. (prima del 15 maggio 2006, Ferrovie Nord Milano Trasporti Srl) era una societ\u00e0 italiana, appartenente al \"Gruppo FNM S.p.A.\", specializzata nei trasporti ferroviari passeggeri. Ha mosso la sua attivit\u00e0 trasportando circa cinquanta milioni di passeggeri annui, trasportati su 500 treni al giorno impiegando sia la rete ferroviaria concessa al gruppo FNM, gestita da Ferrovienord, sia il Passante ferroviario di Milano, gestito da RFI.\nHa terminato la sua attivit\u00e0 il 3 maggio 2011, quando si \u00e8 completato il processo di fusione per incorporazione con la Divisione Regionale Lombardia di Trenitalia, che ha portato alla costituzione di Trenord.\nStoria.\nLa societ\u00e0 nacque il 1\u00ba gennaio 2004 come \"Ferrovie Nord Milano Trasporti srl\" dalla separazione del ramo d'azienda relativo alla divisione passeggeri della societ\u00e0 Ferrovie Nord Milano Esercizio SpA.\nIl 12 dicembre dello stesso anno fu introdotto il servizio ferroviario suburbano di Milano e la societ\u00e0 ebbe in gestione le linee suburbane S1, S2, S3, S4 ed S10.\nDal 15 maggio 2006, a seguito della ridefinizione della \"corporate identity\" del Gruppo FNM, la societ\u00e0 assunse il nuovo nome di \"LeNord\".\nFu componente dell'Associazione temporanea d'impresa, assieme a Trenitalia e a ATM Milano, che assunse il servizio ferroviario della Linea suburbana S5 a partire dal 1\u00ba luglio 2008.\nIl 18 settembre 2009, a seguito dei nuovi accordi con Trenitalia e la Regione Lombardia, la societ\u00e0 avvi\u00f2 la procedura di affitto del proprio ramo d'azienda alla societ\u00e0 ferroviaria Trenitalia LeNord (TLN), costituitasi nell'agosto precedente. Il 15 novembre seguente, i servizi passeggeri regionali espletati da LeNord furono svolti per conto di TLN.\nA partire dal 13 dicembre dello stesso anno, l'impresa ferroviaria in consorzio con la \u00d6sterreichische Bundesbahnen e la Deutsche Bahn svolse il servizio DB-\u00d6BB EuroCity in territorio italiano.\nIl 3 maggio 2011 si \u00e8 completato il processo di fusione con la Divisione Regionale di Trenitalia con l'incorporazione delle attivit\u00e0 di LeNord in TLN la quale ha cambiato nome in Trenord.\nServizio ferroviario.\nDurante il suo periodo di attivit\u00e0, LeNord eserc\u00ec cinque linee del servizio ferroviario suburbano di Milano e le linee del servizio regionale della rete Ferrovienord. Si occup\u00f2 inoltre della condotta dei treni passeggeri in territorio italiano degli Eurocity della cooperazione fra le Deutsche Bahn e le \u00d6sterreichische Bundesbahnen e della controlleria.\nEurocity.\nDal 13 dicembre 2009 e fino al subentro di Trenord avvenuto nel maggio 2011, LeNord si occup\u00f2 di svolgere sul territorio italiano il servizio Eurocity di DB e \u00d6BB, che collega la citt\u00e0 di Monaco di Baviera e alcune citt\u00e0 del nord Italia, come Bologna, Bolzano, Milano e Verona. A queste citt\u00e0, si aggiunse Venezia nel dicembre 2010.\nMateriale rotabile.\nL'impresa ferroviaria eredit\u00f2 il parco rotabili delle Ferrovie Nord Milano Esercizio con materiale in parte di propriet\u00e0, in parte acquisito in leasing dalla capogruppo o in noleggio sempre da quest'ultima o da Ferrovienord; tale materiale \u00e8 in seguito entrato a far parte del parco rotabili di Trenord."}
{"id": "422101", "revid": "1543377", "url": "https://it.wikipedia.org/wiki?curid=422101", "title": "Osservazione di Giove", "text": "Giove \u00e8 un pianeta facilmente osservabile dalla Terra; esso \u00e8 ben visibile nel cielo nei periodi di osservabilit\u00e0 come un astro di magnitudine apparente \u22122,5, e presenta un diametro apparente che oscilla tra i 44 e i 49 secondi d'arco. Gi\u00e0 puntando il pianeta con un binocolo di discrete dimensioni \u00e8 possibile discernere i quattro satelliti galileiani, i quali presentano visibili variazioni di posizione con il passare delle ore.\nStoria.\nNell'antichit\u00e0.\nIl pianeta \u00e8 ben conosciuto sin dai primordi dell'umanit\u00e0, data la sua grande luminosit\u00e0 che lo rende molto ben visibile ad occhio nudo nel cielo notturno.\nUna delle prime civilt\u00e0 a studiare i moti di Giove, e pi\u00f9 in generale di tutti i pianeti visibili ad occhio nudo (Mercurio, Venere, Marte, Giove per l'appunto e Saturno), fu quella assiro-babilonese. Gli astronomi di corte dei re babilonesi riuscirono a determinare con precisione il periodo sinodico del pianeta; inoltre, si servirono del suo moto attraverso la sfera celeste per definire le dodici costellazioni dello zodiaco. Tuttavia, la scoperta negli archivi reali di Ninive di tavolette recanti precisi resoconti di osservazioni astronomiche e il frequente rinvenimento di parti di strumentazioni a probabile destinazione astronomica, come lenti di cristallo di rocca e tubi d'oro (datati al I millennio a.C.), indussero alcuni archeoastronomi ad ipotizzare che la civilt\u00e0 assira fosse gi\u00e0 in possesso di un \"prototipo\" di cannocchiale, con il quale si ritiene sia stato possibile osservare anche Giove. Il fisico G. A. Kryala, dell'Universit\u00e0 dell'Arizona, ritiene che grazie a queste strumentazioni gli astronomi babilonesi siano riusciti, postulando che il pianeta orbitasse attorno al Sole secondo un'orbita circolare e anticipando cos\u00ec di diversi secoli la formulazione dell'ipotesi del sistema eliocentrico, a scoprire che Giove era il pianeta pi\u00f9 grande tra i cinque allora conosciuti. Secondo Kryala, sebbene diverse tavolette cuneiformi fossero un segreto di Stato, molte informazioni probabilmente giunsero ai Greci.\n\u00c8 ben noto l'alto livello raggiunto dall'astronomia cinese nei primi secoli avanti Cristo. Gli astronomi imperiali cinesi riuscirono a ricavare in maniera precisa i periodi sinodici ed orbitali dei pianeti visibili ad occhio nudo; all'astronomo Shi Shen (IV secolo a.C.) \u00e8 attribuita in particolare la prima misurazione del periodo orbitale di Giove, che egli quantific\u00f2 in 12 anni. Nel 1980 lo storico cinese Xi Zezong ha annunciato che Gan De, astronomo contemporaneo di Shi Shen, sarebbe riuscito ad osservare almeno uno dei satelliti di Giove gi\u00e0 nel 362 a.C. a occhio nudo, presumibilmente Ganimede, schermando la vista del pianeta con un albero o qualcosa di analogo. In effetti i satelliti medicei hanno una luminosit\u00e0 apparente inferiore alla magnitudine 6 (il limite di visibilit\u00e0 ad occhio nudo), che li renderebbe teoricamente visibili ad occhio nudo, se non fosse per l'intensa luminosit\u00e0 del pianeta, che sovrasta quella dei satelliti. Considerazioni recenti, mirate a valutare il potere risolutivo dell'occhio umano, sembrerebbero tuttavia indicare che la combinazione della ridotta distanza angolare tra Giove ed ognuno dei suoi satelliti e della luminosit\u00e0 del pianeta (anche nelle condizioni in cui questa sia minima) renderebbe impossibile per un uomo riuscire ad individuarne uno.\nDall'avvento del telescopio.\nL'utilizzo e il potenziamento del cannocchiale, inventato nel 1608 dall'ottico olandese Hans Lippershey, permise a Galileo Galilei di scoprire, nel 1610, quattro dei 69 satelliti del pianeta: Io, Europa, Ganimede e Callisto; si trattava della prima osservazione dettagliata di un pianeta del sistema solare e dei relativi satelliti. Galileo battezz\u00f2 gli astri appena individuati in un primo tempo \"Cosmica Sidera\" (\u00abstelle di Cosimo\u00bb), in onore del granduca Cosimo II, e successivamente \"Medicea Sidera\" (\u00abstelle medicee\u00bb), in onore dell'intera casata dei Medici; fu per\u00f2 Simon Marius, che si attribu\u00ec la paternit\u00e0 della scoperta dei satelliti (vedi box al lato), a conferire nel 1614 i nomi mitologici attualmente in uso a ciascuno di essi.\nLa scoperta dei satelliti medicei fu la dimostrazione definitiva del superamento della teoria geocentrica e fu una delle prime prove dirette della validit\u00e0 dell'ipotesi eliocentrica copernicana, sebbene anche il sistema ticonico riuscisse a spiegare altrettanto bene il sistema di lune di Giove senza rinunciare alla centralit\u00e0 della Terra. La scoperta delle lune gioviane, assieme alle altre esposte nel \"Sidereus Nuncius\", valse a Galileo una grande fama, tanto che nel 1611 papa Paolo V lo accolse trionfalmente a Roma, e il principe Federico Cesi lo rese membro dell'Accademia dei Lincei.\nNell'autunno del 1639 l'ottico napoletano Francesco Fontana, noto per aver diffuso il telescopio a oculare convergente (kepleriano), testando un telescopio di 22 palmi di sua produzione, scopr\u00ec le caratteristiche bande dell'atmosfera del pianeta. Per dimostrare la qualit\u00e0 del suo telescopio al Granduca di Toscana Ferdinando II, Fontana scrive una lettera, recentemente riportata alla luce nell'Archivio di Stato di Firenze, alla quale \u00e8 allegato un disegno di Giove, realizzato da lui stesso, che costituisce la pi\u00f9 antica raffigurazione delle bande del pianeta.\nNegli anni sessanta del XVII secolo l'astronomo Gian Domenico Cassini, utilizzando un nuovo telescopio, scopr\u00ec che la superficie di Giove era caratterizzata da bande e macchie colorate, e che il pianeta stesso ha la forma di uno sferoide oblato. L'astronomo riusc\u00ec poi a determinarne il periodo di rotazione, e nel 1690 scopr\u00ec che l'atmosfera \u00e8 soggetta a una rotazione differenziale. L'astronomo italiano \u00e8 inoltre accreditato come lo scopritore, assieme, ma indipendentemente, a Robert Hooke, della Grande Macchia Rossa.\nSia Giovanni Alfonso Borelli sia lo stesso Cassini stesero subito precise relazioni sul movimento dei quattro satelliti galileiani, riuscendo a calcolarne la posizione con grande accuratezza. Tuttavia nel trentennio 1670-1700, si osserv\u00f2 che, quando Giove si trova in un punto dell'orbita prossimo alla congiunzione col Sole, si registra nel transito dei satelliti un ritardo di circa 17 minuti rispetto alle previsioni. L'astronomo danese Ole R\u00f8mer ne dedusse che la visione di Giove non fosse istantanea (conclusione che Cassini aveva precedentemente respinto), e che dunque la luce avesse una velocit\u00e0 finita (indicata con \"c\"); fu principalmente osservando le occultazioni da parte del pianeta del suo satellite pi\u00f9 interno, Io, che il danese arriv\u00f2 a formulare questa ipotesi e a intraprendere i primi calcoli del valore di \"c\" nel 1676.\nOttocento e Novecento.\nDopo due secoli privi di significative scoperte, il farmacista Heinrich Schwabe disegn\u00f2 la prima carta completa di Giove, comprendente anche la Grande Macchia Rossa, e la pubblic\u00f2 nel 1831. Le osservazioni della tempesta hanno permesso di registrare dei momenti in cui essa appariva pi\u00f9 debole (come tra il 1665 e il 1708, nel 1883 ed all'inizio del XX secolo), ed altri in cui appariva rinforzata, tanto da risultare molto ben evidente all'osservazione telescopica (come nel 1878).\nNel 1892 Edward Emerson Barnard scopr\u00ec grazie al telescopio rifrattore da 910\u00a0mm dell'Osservatorio Lick la presenza attorno al pianeta di un quinto satellite; la luna appena scoperta fu in seguito ribattezzata Amaltea. In seguito sono stati scoperti altri otto satelliti durante il \"fly-by\" della sonda Voyager 1 nel 1979.\nNel 1932 Rupert Wildt identific\u00f2, analizzando lo spettro del pianeta, delle bande di assorbimento proprie dell'ammoniaca e del metano. Sei anni dopo furono osservate, a sud della Grande Macchia Rossa, tre tempeste anticicloniche che apparivano come dei particolari ovali biancastri. Per diversi decenni le tre tempeste sono rimaste delle entit\u00e0 distinte, non riuscendo mai a fondersi pur avvicinandosi periodicamente; tuttavia, nel 1998, due di questi ovali si sono fusi, assorbendo infine anche il terzo nel 2000 e dando origine a quella tempesta che oggi \u00e8 nota come Ovale BA.\nNel 1955 Bernard Burke e Kenneth Franklin individuarono dei lampi radio provenienti da Giove alla frequenza di 22,2\u00a0MHz; si trattava della prima prova dell'esistenza della magnetosfera gioviana. La conferma giunse quattro anni dopo, quando Frank Drake ed Hein Hvatum scoprirono le emissioni radio decimetriche.\nNel periodo compreso tra il 16 e il 22 luglio 1994 oltre 20 frammenti provenienti dalla cometa Shoemaker-Levy 9 collisero con Giove in corrispondenza del suo emisfero australe; fu la prima osservazione diretta della collisione tra due oggetti del sistema solare. L'impatto fu molto importante in quanto permise di ottenere importanti dati sulla composizione dell'atmosfera gioviana.\nCaratteristiche osservative.\nGiove appare ad occhio nudo come un astro biancastro molto brillante, a causa della sua elevata albedo. \u00c8 il quarto oggetto pi\u00f9 brillante nel cielo, dopo il Sole, la Luna e Venere; qualora quest'ultimo si trovi in condizioni di inosservabilit\u00e0 (in corrispondenza delle congiunzioni), Giove assolve il ruolo di \"stella del mattino\" o \"stella della sera\". La sua magnitudine apparente varia, a seconda della posizione durante il suo moto di rivoluzione, da \u22121,6 a \u22122,8, mentre il suo diametro apparente varia tra 29,8 e 50,1 secondi d'arco; tuttavia Marte, in occasione delle rare \"grandi opposizioni\", arriva a superare, seppur di poco, la luminosit\u00e0 di Giove, raggiungendo la magnitudine \u22122,9. I periodi pi\u00f9 propizi per osservare il pianeta corrispondono alle opposizioni, che si verificano ogni qual volta Giove transita al perielio; queste circostanze, in cui l'astro raggiunge le dimensioni apparenti massime, consentono all'osservatore amatoriale, munito delle adeguate attrezzature, di scorgere pi\u00f9 facilmente gran parte delle formazioni che caratterizzano la superficie visibile del pianeta. Occasionalmente, \u00e8 possibile osservare il pianeta anche durante il d\u00ec, a patto che il Sole sia molto basso sull'orizzonte.\nIl periodo sinodico del pianeta \u00e8 di 398,88 giorni, al termine dei quali il corpo celeste inizia una fase di moto retrogrado, in cui sembra spostarsi all'indietro nel cielo notturno, rispetto allo sfondo delle stelle \"fisse\", eseguendo una sorta di traiettoria sigmoide. Giove, nei 12 anni circa della propria rivoluzione, attraversa tutte le costellazioni dello zodiaco.\nPoich\u00e9 l'orbita di Giove \u00e8 esterna all'orbita terrestre, l'angolo di fase gioviano visto dal nostro pianeta non \u00e8 mai superiore a 11,5\u00b0 ed \u00e8 quasi sempre vicino allo zero, ovvero il pianeta appare quasi sempre completamente illuminato; fu solo durante le missioni spaziali verso il pianeta che fu fotografata una sua fase crescente.\nGiove al telescopio.\nIl pianeta \u00e8 interessante da un punto di vista osservativo in quanto gi\u00e0 con piccoli strumenti \u00e8 possibile rivelarne alcuni caratteristici dettagli superficiali. La visione al telescopio permette di osservare numerosi dettagli dell'atmosfera gioviana. Un telescopio da 60\u00a0mm permette gi\u00e0 di osservare le caratteristiche bande nuvolose e, qualora le condizioni atmosferiche siano perfette, anche la caratteristica pi\u00f9 nota del pianeta, la Grande Macchia Rossa; essa per\u00f2 \u00e8 maggiormente visibile con un telescopio di apertura 25\u00a0cm, che consente di osservare meglio le nubi e le formazioni pi\u00f9 fini del pianeta.\nCon l'ausilio di strumenti di diametro superiore ai 150\u00a0mm \u00e8 possibile scorgere variazioni nella conformazione delle bande con la visione dei festoni; l'atmosfera del pianeta presenta altri dettagli interessanti come la Grande macchia rossa e le WOS, cicloni che percorrono la superficie del pianeta.\nSeguendo uno studio periodico (conducendo cio\u00e8 una campagna di osservazione astronomica) \u00e8 possibile riscontrare una variazione del colore e della luminosit\u00e0 delle bande di Giove. Molte di esse tendono a scomparire per poi riprendere colore dopo alcuni anni; anche la Macchia Rossa mostra variazioni di colore.\nSono poi spettacolari i fenomeni legati ai satelliti galileiani, come i transiti e le occultazioni. Nella loro rotazione attorno al pianeta, i satelliti vengono infatti periodicamente occultati dal disco planetario o proiettano la loro ombra. Risulta affascinante osservare l'apparizione o la sparizione dei satelliti secondo i dati contenuti nelle effemeridi.\nOsservazione a pi\u00f9 lunghezze d'onda.\nIl pianeta risulta osservabile non solo nel visibile, ma anche ad altre lunghezze d'onda dello spettro elettromagnetico, principalmente nell'infrarosso. L'osservazione a pi\u00f9 lunghezze d'onda si rivela utile soprattutto nell'analisi della struttura e della composizione dell'atmosfera del pianeta.\nL'indagine infrarossa, effettuata sia per mezzo di strumenti spettroscopici a Terra sia mediante telescopi spaziali e sonde automatizzate, ha consentito di analizzare diversi aspetti della struttura dell'atmosfera e dei fenomeni meteorologici che la caratterizzano, come particolari strutture, dette \"hot spots\", che appaiono scure e confinano in direzione sud i pennacchi nuvolosi posti al limite settentrionale della zona equatoriale; inoltre ha permesso di scoprire che la Grande Macchia Rossa \u00e8 pi\u00f9 fredda della maggior parte delle altre nubi sul pianeta, segno del fatto che raggiunge altitudini maggiori. L'astronomia infrarossa ha inoltre permesso di osservare delle forti emissioni termiche, concentrate in prevalenza lungo la fascia equatoriale, e di rintracciare nella termosfera la presenza del catione idrogenonio (H3+), responsabile di forti emissioni nell'infrarosso medio a lunghezze d'onda comprese tra 3 e 5 \u03bcm.\nNell'infrarosso \u00e8 stato anche possibile studiare il tenue sistema di anelli che circonda il pianeta, sia tramite osservazioni da terra (condotte soprattutto dai telescopi Keck alla lunghezza d'onda di 2,27\u00a0\u00b5m), sia tramite sonde semiautomatiche (Galileo), e di rintracciare la presenza di aurore polari; queste ultime sono per\u00f2 state messe meglio in evidenza grazie al contributo della radioastronomia e dell'astronomia ultravioletta, che ha permesso anche di individuare nell'atmosfera del gigante gassoso tracce di benzene e altri idrocarburi pi\u00f9 complessi.\nOsservazione dei satelliti principali.\nSecondo fonti storiche, dei quattro satelliti medicei, Ganimede sarebbe visibile ad occhio nudo in condizioni osservative ideali e se l'osservatore fosse dotato di una vista acuta; infatti, le sue prime osservazioni potrebbero risalire all'astronomo cinese Gan De, nel 364 a.C. che sarebbe riuscito a vedere il satellite schermando la vista di Giove con un albero o qualcosa di analogo. Anche gli altri tre satelliti sarebbero in teoria visibili ad occhio nudo, raggiungendo una magnitudine apparente inferiore alla 6\u00aa - che corrisponde al limite di visibilit\u00e0 - se non fossero nascosti dalla luminosit\u00e0 di Giove. Considerazioni recenti, mirate a valutare il potere risolutivo dell'occhio nudo sembrerebbero tuttavia indicare che la combinazione della ridotta distanza angolare tra Giove ed ognuno dei suoi satelliti e della luminosit\u00e0 del pianeta (anche valutando le condizioni in cui questa sarebbe minima) renderebbero impossibile per un uomo riuscire ad individuare uno dei satelliti.\nUn binocolo 10x50 o un piccolo telescopio rifrattore consentono gi\u00e0 di osservare i satelliti medicei, che appaiono come una fila di quattro piccoli punti luminosi, disposti lungo il prolungamento dell'equatore del pianeta. Poich\u00e9 essi orbitano abbastanza velocemente intorno al pianeta, \u00e8 possibile notarne i movimenti gi\u00e0 tra una notte e l'altra: il pi\u00f9 interno, Io, arriva a compiere tra una notte e la successiva quasi un'orbita completa. \u00c8 proprio osservando questo moto che Ole R\u00f8mer arriv\u00f2 a scoprire che la luce possiede una velocit\u00e0 finita.\nOgni 5,93 anni la Terra si trova per alcuni mesi in prossimit\u00e0 del piano su cui giacciono le orbite dei satelliti medicei. In questa occasione \u00e8 possibile assistere a transiti ed eclissi tra i satelliti e Giove ed anche tra i satelliti stessi. Queste occultazioni mutue sono state utilizzate per confrontare i satelliti in albedo. Questi fenomeni non sono rari, anzi ne possono capitare anche qualche centinaio durante una fase di periodico allineamento. \u00c8 in generale complesso osservare l'eclissi di una luna per opera di un'altra luna, perch\u00e9 l'ombra del corpo anteriore non \u00e8 visibile sullo sfondo dello spazio finch\u00e9 il corpo posteriore non l'attraversa; di pi\u00f9 semplice osservazione \u00e8 il caso in cui l'eclissi avvenga mentre l'ombra del corpo anteriore ed il corpo celeste posteriore stiano transitando sul disco di Giove. Sebbene raro, \u00e8 possibile che si verifichi l'eclissi di un satellite per opera di un altro, mentre le ombre di entrambi stiano transitando sul disco di Giove. Durante questo evento, avvenuto ad esempio l'11 giugno 1991 tra Io e Ganimede, si osservano le due ombre raggiungersi ed unirsi, mentre il satellite pi\u00f9 interno diventa scuro. Un'altra rara possibilit\u00e0 \u00e8 che un satellite esterno sia occultato da un satellite pi\u00f9 interno eclissato a sua volta da Giove.\nLa prima osservazione scientificamente registrata dei satelliti medicei, e la loro scoperta, avvenne nel 1610 per opera di Galileo Galilei. L'11 gennaio 1610 Galileo osserv\u00f2 quelle che credette essere tre stelle vicino a Giove, la notte seguente ne individu\u00f2 una quarta e not\u00f2 che avevano mutato posizione. Continu\u00f2 quindi le osservazioni e nelle notti seguenti not\u00f2 che la loro posizione relativa rispetto a Giove mutava coerentemente con oggetti che fossero in orbita attorno al pianeta (conclusione a cui giunse gi\u00e0 il 15 gennaio): a volte precedevano, a volte seguivano Giove, ma sempre ad uguali intervalli; non si allontanano mai oltre un certo limite dal pianeta, e questo limite era caratteristico del singolo oggetto. Dopo aver raccolto 65 osservazioni, riport\u00f2 la notizia della scoperta degli \"Astri Medicei\" (in onore di Cosimo II de' Medici) nel \"Sidereus Nuncius\"."}
{"id": "422147", "revid": "1610933", "url": "https://it.wikipedia.org/wiki?curid=422147", "title": "Votsotsa", "text": ""}
{"id": "422151", "revid": "2048388", "url": "https://it.wikipedia.org/wiki?curid=422151", "title": "Mundialito per club 1981", "text": "Il Mundialito per club, ufficialmente \"Coppa Super Clubs\" o \"Coppa Supermondiale clubs\", si disput\u00f2 dal 16 giugno al 28 giugno a Milano, allo stadio Giuseppe Meazza in San Siro e venne vinto dall'Inter.\nAlla prima edizione parteciparono solo i club che avessero vinto almeno una volta la Coppa Intercontinentale. Nel 1968-1969 e nel 1969-1970 sono state disputate due edizioni della Supercoppa dei Campioni Intercontinentali, alla quale potevano partecipare solo i club che avevano vinto almeno una volta la Coppa Intercontinentale, cos\u00ec come nella prima edizione del Mundialito per Club nel 1981.\nCome miglior calciatore del torneo venne proclamato il nerazzurro Evaristo Beccalossi. I dirigenti del Santos, a fine torneo, affermarono che Beccalossi sarebbe stato uno dei pochi calciatori che avrebbe potuto indossare la maglia n. 10 di Pel\u00e9 ed a seguito di ci\u00f2 alcune squadre sia sudamericane che europee si interessarono all'acquisto del fuoriclasse bresciano.\nPartecipanti.\nElenco delle squadre partecipanti con le relative Coppe Intercontinentali vinte:\nElenco delle squadre che rinunciarono a partecipare, pur avendone diritto, con le relative Coppe Intercontinentali vinte:"}
{"id": "422152", "revid": "254401", "url": "https://it.wikipedia.org/wiki?curid=422152", "title": "Piano di Sant'Andrea", "text": "Il Piano di Sant'Andrea (o Pian di Sant'Andrea, meno comunemente Piani di Sant'Andrea; Cian de Sant'Andria o Cian de San Dria in ligure) \u00e8 un luogo storico della Genova antica, situato sull'omonimo colle - detto anche colle del Brolio - delimitato dalle due alte torri che portano anch'esse il nome di Sant'Andrea e che racchiudono Porta Soprana (o \"Porta superana\"), nel medioevo il principale varco di accesso alla citt\u00e0.\nIn direzione del mare, il Piano di Sant'Andrea scorre lungo le mura - principio di fortificazione della citt\u00e0 - che un tempo racchiudevano il nucleo antico cittadino e che oggi sono meta di visite guidate tese a ripercorrere, in un viaggio a ritroso nel tempo, da Campopisano a Sarzano, la storia della Genova dei dogi.\nI \"Carrugi\" di Remigio Zena.\nDal Piano di Sant'Andrea si accede, attraverso il fitto dedalo di caruggi, alla pittoresca piazza delle Erbe - oggi fulcro della \"movida\" giovanile - e alla salita Pollaioli, in prossimit\u00e0 del Palazzo Ducale.\nAttiguo al Piano \u00e8 il quartiere di Ravecca (o della Marina) e di Piazza Sarzano.\nQuesta parte della citt\u00e0 \u00e8 ora sede di molti uffici della \"city\" che si affacciano sul moderno \"Centro dei Liguri\" attraversato dall'antico ponte di via Ravasco, ma tuttora caratterizzato da piccole botteghe artigiane e tipiche friggitorie nelle quali si possono gustare, assieme alle torte di verdura della cucina genovese, dell'ottima farinata di ceci o della focaccia con il formaggio all'uso di Recco.\nLa bocca del lupo.\nAl Piano di Sant'Andrea e nella vicina Ravecca \u00e8 ambientato quello che \u00e8 il romanzo verista pi\u00f9 conosciuto dello scrittore Remigio Zena, \"La bocca del lupo\".\nIn tale romanzo il personaggio pi\u00f9 caratterizzato \u00e8 la \"Bricicca\", figura diventata con il tempo molto popolare, quasi a diventare una maschera rappresentativa della cultura popolare locale.\nIl lavoro di Zena (che di nascita non era genovese ma che a Genova leg\u00f2 e chiuse la sua vita, e il cui nome richiama quello della citt\u00e0 espresso nella lingua locale, appunto \"Zena\") fu trasposto per il teatro negli anni ottanta e messa in scena con protagonista un'attrice genovese, Lina Volonghi.\nLa \"Bricicca\" \u00e8 dunque la classica figura di popolana genovese del XIX secolo, del tipo di quelle di cui si pu\u00f2 avere testimonianza ormai solo attraverso le vecchie fotografie del tempo passato, molte delle quali scattate da un fotografo di Dresda attivo a Genova, Alfred Noack, che document\u00f2 la vita nel capoluogo ligure nel XIX secolo.\nIl Piano di Sant'Andrea nella letteratura.\nRaggiungibile attraverso salita del Prione, il Piano di Sant'Andrea ospitava fino agli anni cinquanta numerose case di tolleranza.\nTale ambientazione \u00e8 bene descritta da Gino Piastra nel suo volume \"Luci ed ombre della Superba\":\nL'aspetto di questa Genova per certi versi poco conosciuta ha colpito la fantasia poetica di numerosi scrittori legati alla terra di Liguria, e le \"professioniste dell'amore\" che animavano le notti del centro storico genovese sono state viste spesso da angolature diverse, in maniera per\u00f2 sempre letterariamente memorabile, come nel caso di Camillo Sbarbaro che ebbe a dedicare a queste donne versi di piet\u00e0:\nMentre Remo Borzini, nel suo volume \"Malamore\", illustra in modo preciso il piacere amoroso di Genova, pi\u00f9 scanzonato \u00e8 il ricordo di quell'ambiente reso dall'editore Canesi in una prefazione al libro di Giancarlo Fusco \"Quando l'Italia tollerava\":\nIl monastero di Sant'Andrea (poi carcere).\nIl colle ospitava il complesso del monastero delle monache Benedettine di Sant'Andrea, risalente al XII secolo, poi espropriato ed adibito a carcere.\nNel 1901 Francesco Podest\u00e0, pittore e studioso di storia locale, nel suo libro \"Colle di Sant'Andrea in Genova e le regioni circostanti\", scrisse:\nDa alcune vecchie fotografie si pu\u00f2 osservare come dal Piano di Sant'Andrea partisse un vicoletto che conduceva all'antico monastero e alla chiesa di Sant'Andrea, situata al limitare della collina del Brolio e demolita sul finire del XIX secolo in occasione della sistemazione della via XX Settembre (gi\u00e0 \"via Giulia\") e della adiacente via Dante.\nLa demolizione dell'ex monastero, al tempo carcere, di Sant'Andrea e del relativo chiostro furono argomento di forte tensione tra Alfredo d'Andrade (allora Direttore dell'ufficio regionale per la conservazione dei monumenti del Piemonte e della Liguria e poi anche rappresentante del Ministero della Pubblica Istruzione nella trattativa relativa alla cessione delle carceri) e il consiglio comunale di Genova, quest'ultimo per buona parte intenzionato a portare a termine il \"restyling\" della zona (sostenuto peraltro anche da una forte campagna stampa a favore della demolizione). Il d'Andrade nei suoi rapporti al ministero sostiene che la demolizione non sarebbe stata dovuta a motivi di igiene o di pubblica utilit\u00e0, ma solo per tentativi di effettuare una speculazione edilizia.\nNel 1904 venne decisa la cessione delle carceri e la loro demolizione. Grazie alle pressioni del d'Andrade fu comunque salvato il chiostro, smontato e ricostruito nel 1922 nelle vicinanze di Porta Soprana.\nVico dritto Ponticello e \"ponte delle conchette\".\nLa strada dove si affacciava la casa di Colombo - e che fa parte integrante del Piano di Sant'Andrea - \u00e8 una piccola salita che esiste tuttora (sebbene spoglia degli edifici che la adornavano) e che conduce da Porta Soprana alla sottostante piazza Dante.\nUn tempo tale piccola salita era chiamata vico dritto Ponticello, nome gli derivava da un piccolo ponte posto proprio sopra il rio Torbido, che scorreva seminterrato, e che collegava la strada romana proveniente dal borgo di San Vincenzo con la stessa Porta Soprana.\nIl ponte aveva il curioso nome di \"ponte delle conchette\" ed era cos\u00ec chiamato durante il XV secolo perch\u00e9 in quel punto venivano gettati i manufatti in ceramica rotti oppure difettosi provenienti dalle fabbriche poco lontane. Dal soprannome deriva l'antica espressione genovese che indica qualcosa di scadente \"O no l'ha mai pass\u00f2u o ponte de conchette\" (\"Non ha superato il ponte delle conchette\").\nMalgrado l'intervento dell'uomo e l'usura del tempo molte case di Ponticello e del Piano di Sant'Andrea conservarono, fino al sovvertimento della zona per la sistemazione della piazza Dante che chiude la via omonima, molti caratteri dei secoli XIV e XV e vestigia ancora pi\u00f9 antiche, come quelle della casa d'angolo fra Borgo Lanaioli (ove si trovavano numerose botteghe di cardatori di lana) e il vico dritto Ponticello sulla quale fino al 1860, anno dell'unit\u00e0 d'Italia si potevano vedere alcuni anelli delle catene che chiudevano il porto di Pisa, repubblica marinara rivale, espugnato nel 1290 dai genovesi.\nIl bassorilievo in marmo del 1280 che raffigurava il porto pisano - e che rimase collocato sulla suddetta casa fino alla sua demolizione - si trova ora nella chiesa di Sant'Agostino - situata accanto al museo omonimo - mentre gli altri anelli della stessa catena, che si trovavano su altri edifici, furono con l'unificazione nazionale restituiti alla citt\u00e0 di Pisa.\nIl Barchile e le \"camalle d'\u00e6goa\".\nRisale al 1642, anno in cui fu prolungato l'acquedotto civico fino a Cavassolo, l'istanza che gli abitanti di Ponticello fecero pervenire ai Padri del Comune affinch\u00e9 fosse costruita nella loro piazza una fontana - denominata Barchile - considerata indispensabile per \"i viandanti e gli uomini rurali che continuamente trafficano in detto quartiere\".\nI richiedenti si dissero disposti a contribuire alle spese e l'istanza venne accolta il 4 luglio di quell'anno; il 14 dello stesso mese il reverendo Cavazza effettu\u00f2 il versamento della somma raccolta che ammontava a trecentocinquanta lire genovesi con il risultato che la pratica fu in breve tempo sbrigata e nel mese di agosto venne dato il primo acconto di cento lire per la fornitura dei marmi e la loro lavorazione ad opera dello scultore Gio Mazzetti.\nLa fontana venne terminata nel 1643 e collaudata dall'architetto Francesco Da Nove. Era costituita da una base a forma di cubo su cui era scolpito lo stemma della citt\u00e0. In alto zampillavano quattro fili d'acqua e sulla base appoggiava una colonna arabescata che reggeva la vasca a forma ottagonale, da cui usciva altra acqua, a forma di testa d'ariete, mentre un putto, in alto al centro, soffiava l'acqua da una conchiglia.\nAl Barchile di Ponticello, cos\u00ec come alle altre fontane della citt\u00e0, attingevano l'acqua le cosiddette \"camalle d'aegua\", le \"portatrici d'acqua\", donne molto robuste e per la maggior parte della zona di Montoggio che, a pagamento, la consegnavano a domicilio a tutte quelle case che non possedevano il pozzetto o la cisterna privata.\nPer la sua bellezza ed eleganza, questa fontana venne paragonata a quelle della Peschiere e di piazza delle Erbe; tuttavia, gi\u00e0 nel 1876 venne prospettata la possibilit\u00e0 di una sua rimozione in considerazione del fatto che aveva perso l'originaria utilit\u00e0 in conseguenza del trasferimento delle erbivendole da piazza Ponticello a via Fieschi, allora appena aperta.\nInoltre, l'architettura era considerata un pericolo per i veicoli ed i \"carretti\" che salivano alla vicina basilica di Carignano. Rimase tuttavia al suo posto fino al 1935, quando fu decisa una nuova ristrutturazione della zona, per poi essere trasferita nel cortile di levante del Palazzo Ducale dove fu sistemata (con scopo puramente ornamentale) ad opera degli architetti Orlando Grosso e Giuseppe Crosa. Infine nel 1998, dopo un restauro, venne posizionata in Campetto.\nAbitanti illustri.\nVico dritto di Ponticello e il Piano di Sant'Andrea, in virt\u00f9 della favorevole posizione di accesso alla citt\u00e0 per chi arrivava dalla Val Bisagno, furono un luogo abitato da persone di rilievo.\nI notai.\nIn prevalenza vi stabilirono i loro studi numerosi notai, tra i quali si ricorda Antonio Gallo che scrisse alcune opere latine tra cui \"Cronache della Repubblica di Genova, comprese tra gli anni 1466 e 1478\"; Andrea de Cario, Giacomo Bonvino (contemporanei di Gallo) e Bartolomeo e Giuseppe Rimassa, i cui atti vengono conservati nell'Archivio di Stato di via Tommaso Reggio.\nGli artisti.\nTra gli artisti illustri che abitarono nella zona fu Lazzaro Tavarone, che aveva studio nella Torre Fieschi (l'edificio pi\u00f9 alto del piano di Sant'Andrea, alle spalle della porta Soprana, attualmente con il paramento murario in mattini riportato a vista).\nAltri illustri \"abitatori\" del Ponticello si trovano anche nel campo dell'arte e della carit\u00e0.Il pittore Giovanni da Padova, che verso la fine del secolo XIV abit\u00f2 nella zona, affresc\u00f2 le pareti dell'ospedale che vi ebbe sede durante i secoli XIV e XV e famosa \u00e8 la casa di Ponticello dell'intagliatore Anton Maria Maragliano, geniale artista di figure del presepe genovese e di sculture devozionali, definito da Carlo Giuseppe Ratti \"artefice che congiunge ad una rara perizia una esimia generosit\u00e0 d'animo e soavit\u00e0 di costumi\". In tale casa, Maragliano mor\u00ec il 7 marzo 1739.\nIl precursore delle scuole infantili.\nIn Ponticello abit\u00f2 nel 1757 Lorenzo Garaventa (fratello di Niccol\u00f2 Garaventa, anch'egli filantropo ed istitutore), il quale un giorno appese alla sua porta un cartello con sopra scritto \"Qui si fa scuola di carit\u00e0\", dando cos\u00ec l'avvio ad un'attivit\u00e0 che, con l'aiuto di molti benefattori, ebbe in Genova un notevole sviluppo, ad esempio attraverso la fondazione di scuole per bambini come quelle che saranno istituite solo oltre vent'anni dopo, nel 1780, in Svizzera, da Johann Heinrich Pestalozzi, cos\u00ec come da Robert Owen in Inghilterra nel 1816 e da Ferrante Aporti in Italia."}
{"id": "422153", "revid": "11959", "url": "https://it.wikipedia.org/wiki?curid=422153", "title": "Liquian", "text": ""}
{"id": "422155", "revid": "1776051", "url": "https://it.wikipedia.org/wiki?curid=422155", "title": "Berenty", "text": "Berenty \u00e8 una citt\u00e0 e comune del Madagascar situata nel distretto di Ankazoabo, regione di Atsimo-Andrefana. &lt;br&gt;La popolazione del comune rilevata nel censimento 2001 era pari a unit\u00e0."}
{"id": "422156", "revid": "21880", "url": "https://it.wikipedia.org/wiki?curid=422156", "title": "Riserva Naturale di Berenty", "text": ""}
{"id": "422158", "revid": "1318658", "url": "https://it.wikipedia.org/wiki?curid=422158", "title": "Aree naturali protette del Madagascar", "text": "La rete delle Aree naturali protette in Madagascar, gestita dalla \"Association Nationale pour la Gestion des Aires Prot\u00e9g\u00e9es (ANGAP)\", comprende tre differenti categorie di aree protette:\nAlcune di queste aree sono state inserite nel 2007 tra i Patrimoni dell'umanit\u00e0 dell'UNESCO."}
{"id": "422159", "revid": "1534511", "url": "https://it.wikipedia.org/wiki?curid=422159", "title": "Teorema di Liouville (meccanica hamiltoniana)", "text": "In meccanica razionale, in particolare meccanica hamiltoniana, il teorema di Liouville afferma che la dinamica nello spazio delle fasi \u00e8 descritta da una funzione di densit\u00e0 degli stati. In particolare, esso stabilisce che nell'evoluzione di un sistema conservativo, la derivata totale rispetto al tempo della densit\u00e0 di stati nello spazio delle fasi \u00e8 nulla, ovvero la densit\u00e0 di stati nello spazio delle fasi si conserva. In meccanica statistica, la funzione di densit\u00e0 degli stati corrisponde a una funzione di densit\u00e0 di probabilit\u00e0.\nEnunciato.\nDato un sistema meccanico con formula_1 gradi di libert\u00e0, lo spazio delle fasi \u00e8 uno spazio a formula_2 dimensioni, generato dalle formula_3 coordinate generalizzate e dagli formula_3 momenti coniugati. Quando il sistema evolve, il \"punto fase\", che rappresenta il suo stato meccanico, descrive nello spazio delle fasi una curva detta \"traiettoria di fase\".\nL'evoluzione dinamica di un sistema meccanico con formula_3 gradi di libert\u00e0 definito dalle coordinate hamiltoniane formula_6 \u00e8 determinata dalle equazioni di Hamilton:\ndove formula_8 \u00e8 l'Hamiltoniana del sistema.\nSe i punti dello spazio delle fasi, che rappresentano configurazioni diverse dello stesso stato macroscopico, sono distribuiti in modo regolare, allora \u00e8 possibile definire una densit\u00e0 degli stati formula_9 nell'intorno del punto formula_10. Il teorema di Liouville stabilisce che la derivata temporale totale di tale densit\u00e0 \u00e8 nulla:\n\u00c8 quindi possibile pensare tali punti rappresentativi, entro lo spazio delle fasi, come costituenti un fluido incomprimibile. In alternativa, si pu\u00f2 riscrivere l'enunciato anche come equazione di Liouville con l'ausilio delle parentesi di Poisson:\nDimostrazione.\nTenendo conto che nello spazio delle fasi le traiettorie sono percorse con velocit\u00e0 formula_13, vale l'equazione di continuit\u00e0:\nUtilizzando ora le equazioni di Hamilton risulta\ne quindi in definitiva si ottiene\nConsiderazioni ulteriori.\n\u00c8 possibile vedere il teorema di Liouville in un altro modo considerando un volume elementare nello spazio delle fasi:\nPoich\u00e9 il numero di stati si conserva, per diversi istanti di tempo formula_18 e formula_19 risulta\novvero in forma differenziale:\npoich\u00e9 il teorema di Liouville implica che formula_22, allora\novvero gli stati di un sistema occupano, nello spazio delle fasi, volumi sempre uguali, anche se eventualmente distorti a seguito delle curve percorse dai singoli punti.\nFunzione d'onda di Koopman-von Neumann.\nSecondo l'approccio introdotto tra il 1931 e il 1932 da Bernard Koopman e John von Neumann, come funzione di densit\u00e0 degli stati si adotta una densit\u00e0 di probabilit\u00e0, ottenuta come il quadrato del valore assoluto o, pi\u00f9 precisamente, come il prodotto con il suo complesso coniugato della funzione d'onda Koopman-von Neumann, definita in modo tale da rispettare l'equazione di Liouville. Pertanto operatori autoaggiunti commutativi, che operano sullo spazio di Hilbert nel campo dei complessi delle funzioni d'onda KvN, rappresentano gli osservabili del sistema. La commutativit\u00e0 degli operatori autoaggiunti implica che gli osservabili siano tutti misurabili simultaneamente.\nQuesto approccio implica che in meccanica classica si possono impiegare operatori del tutto analoghi a quelli della meccanica quantistica. Infatti, la definizione della funzione di densit\u00e0 di probabilit\u00e0 fu introdotta in analogia alla legge di Born, la quale, tuttavia, non richiede affatto che gli osservabili siano commutabili, il che sottolinea quanto stabilito dal principio di indeterminazione di Heisenberg, dal teorema di Kochen-Specker e dalle disuguaglianze di Bell.\nDimostrazione.\nIn un sistema meccanico con formula_1 gradi di libert\u00e0, il cui spazio delle fasi formula_2-dimensionale \u00e8 generato dalle formula_3 coordinate generalizzate e dagli formula_3 momenti coniugati, si definisce l'operatore autoaggiunto Liouvilliano come:\nPertanto, utilizzando il suddetto operatore, \u00e8 possibile riscrivere l'equazione di Liouville:\nApplicando quest'ultima alla funzione d'onda KvN formula_30 e alla sua complessa coniugata formula_31, si ha:\nMa poich\u00e9 per definizione formula_33, utilizzando la regola del prodotto di Leibniz si ottiene che:\nCi\u00f2 dimostra che \u00e8 possibile ricavare la densit\u00e0 di probabilit\u00e0 a partire dalla funzione d'onda KvN"}
{"id": "422163", "revid": "124123", "url": "https://it.wikipedia.org/wiki?curid=422163", "title": "Iestyn ab Gwrgant", "text": "Fu deposto attorno al 1090 dal normanno Robert Fitzhamon, lord del Gloucester, che stabil\u00ec una signoria con base a Cardiff, e che poi conquist\u00f2 la parte bassa la valle del Glamorgan, poi suddivisa tra i suoi seguaci. Le zone montuose furono lasciate ai gallesi. \nIestyn, a causa di una disputa con il rivale Einion ap Collwyn, avrebbe invitato Fitzhamon e i suoi \"dodici cavalieri\" nella regione per risolvere la questione. Ovviamente, rifiutarono poi di andarsene. \nCaradog, il primogenito di Iestyn, fu l'unico lord gallese mantenere i propri territori nella valle del Glamorgan (tra i fiumi Neath e il Afan), dove lui e i suoi discendenti furono conosciuti come \"signori di Afan\". \nIestyn fu anche l'ultimo della casata reale del Morgannwg, che si faceva risalire a Tewdrig (c. 550 - 584) e che cre\u00f2 legami con le altre casate reali gallesi attraverso alleanze matrimoniali. Si ritiene che la sua fosse a Dinas Powis, nel sud di Cardiff."}
{"id": "422164", "revid": "124105665", "url": "https://it.wikipedia.org/wiki?curid=422164", "title": "Tracy Spencer", "text": "Scoperta da Claudio Cecchetto, ottenne notoriet\u00e0 nella seconda met\u00e0 degli anni Ottanta.\nBiografia.\nCarriera cinematografica.\nDi origini capoverdiane, nel 1984 partecipa, accreditata col suo vero nome, al film \"A tu per tu\" dove, insieme a una giovane Moana Pozzi, interpreta una ragazza che allieta la vita del faccendiere interpretato da Johnny Dorelli. Nello stesso anno appare anche in \"Domani mi sposo\" con Jerry Cal\u00e0 e Isabella Ferrari, nel ruolo di una collaboratrice domestica che fa invaghire Cal\u00e0 dopo un incontro casuale in treno, e in un cameo anche ne \"L'allenatore nel pallone\", nei panni di una tifosa allo stadio Maracan\u00e3 di Rio de Janeiro.\nCarriera musicale.\nIl nome d'arte \"Tracy Spencer\" venne scelto da Claudio Cecchetto e da un giovane Gerry Scotti, invertendo nome e cognome di un famoso attore statunitense, Spencer Tracy.\nCon questo pseudonimo, la cantante domin\u00f2 la \"hit parade\" italiana nell'estate 1986 con \"Run to Me\", brano che la port\u00f2 a trionfare al Festivalbar: il singolo balz\u00f2 in cima alla classifica dei 45 giri spodestando la superstar Madonna, tuttavia non ebbe un simile riscontro nel resto d'Europa. Il brano, di autori italiani, era gi\u00e0 stato inciso da Ray Foster circa un anno prima, passando pressoch\u00e9 inosservato.\nSeconda tappa della carriera della Spencer \u00e8 il singolo \"Love Is Like a Game\", la cui versione originale era del 1985 a opera delle Hot Cold e portava la firma di Ivana Spagna. Questo singolo usc\u00ec nel novembre del 1986, rimanendo per alcune settimane in classifica a cavallo dell'inverno 1986-1987 e risultando il secondo brano pi\u00f9 noto della cantante.\nNell'estate del 1987 usc\u00ec il terzo singolo, \"Take Me Back\", con il quale l'artista partecip\u00f2 nuovamente al Festivalbar, insieme all'album \"Tracy\".\nNel 1988 partecip\u00f2 al programma musicale di Italia 1 \"Azzurro\" (che aveva vinto due anni prima con \"Run to Me\") con il brano \"Two to Tango Too\" e, successivamente, si ripresent\u00f2 ancora al Festivalbar con il brano \"I Feel for You\", ottenendo un discreto successo. La sua fama viaggi\u00f2 ancora sull'onda di \"Run to Me\" fino al 1989, per poi trasformarsi inevitabilmente in una meteora del decennio.\nAnni successivi.\nNel 1988 lasci\u00f2 l'Italia e si trasfer\u00ec a Londra. In seguito gir\u00f2 il mondo facendo diversi mestieri, abbandonando la musica. Visse per qualche tempo in California, poi conobbe il marito, un manager discografico, e dopo aver abitato per un po' ad Amburgo, in Germania, ebbe due figli, stabilendosi definitivamente a Londra.\nNel 1998 il programma televisivo di Italia 1, \"Meteore\", la ritrov\u00f2 e la invit\u00f2 in studio per esibirsi e ricordare i tempi di quando era una star a livello internazionale. Nel 2001 partecip\u00f2 alla trasmissione \"La notte vola\", gara musicale tra i brani pi\u00f9 famosi degli anni Ottanta, nella quale present\u00f2 \"Run to Me\" e raggiunse la semifinale.\nNel 2007 ritorn\u00f2 in Italia per un tour tra discoteche e programmi televisivi estivi, sempre come sfondo la musica anni Ottanta, della quale Tracy \u00e8 stata protagonista per qualche stagione. Nel 2008 partecip\u00f2 a \"I migliori anni\" su Rai 1, trasmissione dedicata ai vari decenni del Novecento; Tracy partecipa alla puntata dedicata agli anni Ottanta. Torner\u00e0 ospite del programma anche nell'edizione 2017.\nDal 18 al 24 agosto 2008 Tracy \u00e8 stata ospite fissa del programma \"Estate 101\" in onda su R 101, per fare compagnia allo speaker Alberto Davoli e agli ascoltatori che hanno voluto rivivere gli anni Ottanta con uno dei suoi protagonisti.\nIl 25 settembre 2021 torna in Italia come ospite del programma \"Arena Suzuki '60 '70 '80\" condotto da Amadeus su Rai 1, dove canta \"Run to Me\"."}
{"id": "422166", "revid": "161374", "url": "https://it.wikipedia.org/wiki?curid=422166", "title": "Washington (D.C.)", "text": ""}
{"id": "422167", "revid": "15756", "url": "https://it.wikipedia.org/wiki?curid=422167", "title": "Horror punk", "text": "L'horror punk \u00e8 un sottogenere del punk rock, nato all'inizio degli anni ottanta negli Stati Uniti dove il linguaggio ed i temi si ispirano ai B-Movies di genere horror.\nL'horror punk viene accomunato al death rock, genere per\u00f2 pi\u00f9 vicino al rockabilly ed al gothic rock, e lontano dall'hardcore punk e dal metal.\nTra gli ispiratori sono da annoverare i Damned che introdussero nei loro brani immaginari tratti da film horror e fantascienza come in \"Plan 9 Channel 7\" ispirato al film \"Plan 9 from Outer Space\".\nI capostipiti ed i pi\u00f9 influenti furono i Misfits di Glenn Danzig, autori di tre album; a loro si sono poi ispirati gruppi come Balzac, Samhain, 45 Grave, Rosemary's Babies, e Mourning Noise.\nQuesto stile ha influenzato inoltre molti artisti che ebbero successo negli anni novanta e oltre come Wednesday 13, Marilyn Manson, Rob Zombie, Murderdolls e Avenged Sevenfold."}
{"id": "422180", "revid": "30610", "url": "https://it.wikipedia.org/wiki?curid=422180", "title": "Iempsale II", "text": "Biografia.\nEgli era figlio di Gauda, fratellastro di Giugurta, e sembra possibile che alla morte del padre abbia condiviso il potere con un fratello di cui si conosce solo il nome, \"Masteabar\", (forse \"Mastanabal\" come il nonno?), definito \"basileus\" \"re\" in un'iscrizione di Siracusa.\nNell'88 a.C., dopo il trionfo di Silla, quando Mario il giovane fugg\u00ec da Roma in Africa, Iempsale lo ricevette con apparente cordialit\u00e0, ma con il celato proposito di trattenerlo prigioniero. Mario si accorse in tempo delle sue intenzioni e riusc\u00ec a fuggire con l'aiuto di una concubina del re.\nNell'81 Iempsale venne spodestato in seguito a vicende poco chiare, forse in seguito ad una ribellione degli stessi numidi, forse ad opera di un pretendente, Iarba, che era sostenuto da Gneo Domizio Enobarbo, il capo del partito di Mario in Africa. Ben presto per\u00f2 Silla invi\u00f2 in Africa Pompeo, che con una rapida azione sconfisse Domizio e Iarba e restaur\u00f2 Iempsale sul trono, aggiungendo ai suoi territori una striscia di terre sulla costa, secondo un accordo redatto da Lucio Aurelio Cotta.\nQuando il tribuno Publio Servilio Rullo introdusse una riforma agraria (63 a.C.), queste terre, che erano state originariamente assegnate al popolo romano da Scipione Africano, vennero espressamente esentate dalla vendita, il che suscit\u00f2 l'indignazione di Cicerone (\"De lege agraria\", i. 4, ii. 22). Da un accenno di Svetonio (\"Caesar\", 71) si rileva che Iempsale era ancora vivo nel 62 a.C.\nSecondo Sallustio (\"Bellum Iugurthinum\", 17), Iempsale fu anche autore di un'opera storica in lingua punica (\"libri punici qui regis Hiempsalis dicebantur\"), ma non \u00e8 ben chiaro se si riferisse a Iempsale I o II, e neppure se i suoi libri fossero stati composti dal re o si trovassero semplicemente in suo possesso."}
{"id": "422181", "revid": "119143866", "url": "https://it.wikipedia.org/wiki?curid=422181", "title": "D-beat", "text": "Il D-beat, noto anche come discore e come k\u00e4ngpunk in Svezia \u00e8 un sottogenere dell'hardcore punk caratterizzato da un ritmo di batteria particolare, sviluppato nei primi anni ottanta da gruppi influenzati dai Discharge, da cui il genere prende nome. \u00c8 probabile che i Discharge abbiano a loro volta ereditato il loro stile di batteria dai Mot\u00f6rhead. Il D-beat \u00e8 fortemente legato al crust punk, che ne \u00e8 un'evoluzione pi\u00f9 complessa, con l'introduzione di un maggior numero di elementi derivati dal metal estremo.\nLa voce \u00e8 spesso urlata e i testi trattano di pacifismo, anarchia e altri temi tipici dell'anarcho punk. Solitamente i Varukers sono considerati il primo gruppo D-beat, rapidamente seguiti dalla scena svedese, particolarmente fiorente grazie a Anti Cimex, Mob 47, Driller Killer, Wolfbrigade, No Security, Totalit\u00e4r, Avskum, Skitsystem e Disfear. Altri gruppi D-beat sono i giapponesi Disclose, gli statunitensi Crucifix, From Ashes Rise, Tragedy e Final Conflict, i brasiliani Ratos de Por\u00e3o e gli spagnoli MG15.\nScena svedese.\nSecondo il critico Daniel Ekeroth la prima traccia D-beat svedese \u00e8 \"Marquee\" dei Rude Kids del 1979, rapidamente seguiti da KSMB, Missbrukarna e soprattutto Anti Cimex. In particolare il secondo EP degli Anti Cimex \"Raped Ass\" \u00e8 stato descritto come \"uno degli album hardcore pi\u00f9 grezzi e violenti\". Altri gruppi importanti nella scena furono Shitlickers, Moderat Likvidation, Asocial e Mob 47; questi ultimi fusero lo stile dei Discharge con l'hardcore statunitense. Molti di questi in seguito orienteranno il proprio sound verso il crust punk, mentre gruppi come Driller Killer, Totalit\u00e4r, Skitsystem, Wolfbrigade e Disfear furono influenzati dal death metal."}
{"id": "422183", "revid": "228587", "url": "https://it.wikipedia.org/wiki?curid=422183", "title": "Riot grrrl", "text": "Il riot grrrl (pronuncia britannica , americana ) \u00e8 un sottogenere tematico del punk rock originatosi dall'indie rock e dall'hardcore punk degli anni novanta.\nCaratteristiche.\nI gruppi appartenenti a questo sottogenere si distinguono soprattutto per le loro posizioni di forte femminismo militante e attivismo politico, e affrontano temi quali stupro, abusi domestici, sessualit\u00e0 (lesbismo incluso), sessismo, predominio maschile e potere alle donne.\nLa quasi totalit\u00e0 dei gruppi riot-grrrl era costituita da una formazione completamente al femminile. Altre influenze dal punto di vista ideologico erano l'etica DIY e Joan Jett, apprezzata per il suo rifiuto del business musicale e per il suo stile musicale tra il punk e l'hard rock. I complessi aderivano anche ad alcuni ideali base dell'alternative rock, fra cui il disprezzo per le major discografiche propagandato da etichette come la Kill Rock Stars. La maggior parte delle band risiedeva nella zona di Washington, anche se esistevano eccezioni come le inglesi Huggy Bear, L7 e Babes in Toyland.\nIl termine fu applicato anche erroneamente ad alcune artiste di successo, tra cui PJ Harvey e Hole, mentre i veri gruppi \"Riot grrrl\" non raggiunsero mai una fama significativa. Dato che molte delle band non furono particolarmente prolifiche, l'entusiasmo iniziale per il movimento si spense pochi anni dopo la sua nascita, ma ciononostante continu\u00f2 a esercitare una certa influenza sulla cultura indie, dove le formazioni originali servirono da ispiratrici e modelli esemplari.\nGruppi musicali.\nB\nD\nG\nH\nL\nP\nS\nT"}
{"id": "422184", "revid": "466539", "url": "https://it.wikipedia.org/wiki?curid=422184", "title": "Piero Luigi Vigna", "text": "Biografia.\nDopo essere entrato nella magistratura italiana nel 1959, fu prima pretore a Borgo San Lorenzo e Milano, dal 1965, tornato a Firenze, in procura della Repubblica ha svolto le funzioni di sostituto, poi procuratore aggiunto ed infine - dal 1991 - di procuratore capo presso la Procura della Repubblica e presso il tribunale di Firenze. Si \u00e8 occupato in quegli anni sia di indagini sul terrorismo nero e rosso (suo l'arresto di Barbara Balzerani), che dell'Anonima sequestri sarda, che del caso del Mostro di Firenze, ma anche degli investimenti di Cosa Nostra in Toscana.\nNei primi anni '90 \u00e8 stato anche docente di codice penale presso la Scuola Marescialli dell'Arma dei Carabinieri di Firenze. Dal 1992 ha svolto anche le funzioni di procuratore distrettuale antimafia, indagando sulle bombe del 1992-1993. Dal 14 gennaio 1997 \u00e8 Procuratore nazionale antimafia, incarico che lascia nel 2005 per raggiunti limiti d'et\u00e0. Il suo successore \u00e8 Pietro Grasso. \u00c8 stato presidente onorario di Magistratura Indipendente. Nel 2009 ha presieduto la commissione che ha elaborato il \"Codice antimafia e anticorruzione della Regione siciliana\", denominato \"Codice Vigna\". Dal 2 febbraio 2011 \u00e8 stato anche Presidente dell'Osservatorio Nazionale Edilizia e Legalit\u00e0 della Fillea Cgil.\n\u00c8 morto il 28 settembre 2012 all'et\u00e0 di 79 anni al Centro Oncologico fiorentino di Sesto Fiorentino a seguito di un tumore..\nIndagini.\nHa diretto numerose indagini su:"}
{"id": "422189", "revid": "31101", "url": "https://it.wikipedia.org/wiki?curid=422189", "title": "Crataegus curvisepala", "text": ""}
{"id": "422190", "revid": "31101", "url": "https://it.wikipedia.org/wiki?curid=422190", "title": "Crataegus oxyacantha", "text": ""}
{"id": "422191", "revid": "767487", "url": "https://it.wikipedia.org/wiki?curid=422191", "title": "Rino Loddo", "text": "Biografia.\nDopo aver studiato come cantante lirico, \u00e8 passato alla musica leggera dedicandosi all'attivit\u00e0 radiofonica e alle incisioni discografiche.\nIl suo periodo d'oro coincise con la prima parte degli anni '50, quando lavor\u00f2 con le orchestre di Nello Segurini, Ernesto Nicelli, Riz Ortolani anche in incisioni di dischi a 78 giri con etichetta \"La Voce del Padrone\". Con Piero Umiliani, realizzando numerose incisioni di dischi a 78 giri etichetta \"RCA Italiana\" (come il suo successo del 1955, \"Serenata dal mare\"), con Pippo Barzizza, Bruno Canfora ed altre orchestre ed etichette discografiche.\nRino Loddo \u00e8 stato anche uno degli artisti principali di trasmissioni radiofoniche quali \"Canzoni in Vetrina\", \"Rosso e nero\", oltre a \"Sorella Radio\" e \"Botta e Risposta\", presentate da Silvio Gigli, tutte trasmissioni che si svolgevano rigorosamente in diretta.\nCantante eclettico, dal repertorio vastissimo che andava dall'operetta alla musica lirica, e negli anni sessanta, dalla musica Jazz e leggera alla musica di cantautori come Gianni Meccia, Gino Paoli, sotto etichetta \"Welmar\" con le orchestre di Saro Pedace, Armando del Cupola ed altri. Intorno alla seconda met\u00e0 degli anni '60, ha realizzato con l'orchestra di Enrico Simonetti incisioni di dischi a 45 giri, etichetta \"Ariel\", con lo pseudonimo di \"Johnny Piccolo\".\nHa partecipato inoltre a varie rassegne canore insieme ad Artisti di grido dell'epoca quali Luciano Tajoli, Achille Togliani, Katyna Ranieri, Carla Boni, Paolo Sardisco, Miranda Martino (vedi Festival di Sanremo 1960), Wilma De Angelis ed altri.\nCon l'orchestra di Pippo Barzizza il 25 agosto 1956 lancia in Italia in prima assoluta \"Te voglio bene assaje\", musica di Gaetano Donizetti, nel corso della trasmissione radiofonica della RAI \"Sorella Radio\", che fu irradiata in diretta nazionale.\nNel 1960 lancia in Italia \"Cadavere Spaziale (Finestra-Trombetta), \"versione alternativa a quella di \"Riz Samaritano, \"ripresa da \"Elio e le Storie Tese, \"nel 1993.\nLa vita privata.\nSi sposa a\nRoma nel 1955 con Maria Teresa Amore, attrice di cinema e di fotoromanzi. "}
{"id": "422192", "revid": "767487", "url": "https://it.wikipedia.org/wiki?curid=422192", "title": "Youtube", "text": ""}
{"id": "422193", "revid": "2230685", "url": "https://it.wikipedia.org/wiki?curid=422193", "title": "Ahmadiyya", "text": "Ahmadiyya o Ahmadiyya Muslim Jama\u2019at (in urdu: \u0627\u062d\u0645\u062f\u06cc\u06c1 \u0645\u0633\u0644\u0645 \u062c\u0645\u0627\u0639\u062a, in arabo: \u0627\u0644\u062c\u0645\u0627\u0639\u0629 \u0627\u0644\u0627\u0633\u0644\u0627\u0645\u06cc\u0629 \u0627\u0644\u0627\u062d\u0645\u062f\u06cc\u06c1) \u00e8 un movimento religioso musulmano, nato nel 1889 a Qadian, nel Punjab, una regione dell\u2019India del Nord, all\u2019epoca sotto il controllo del Regno Unito. Ad oggi, il movimento Ahmadiyya \u00e8 diffuso a livello internazionale e ha sede in pi\u00f9 di 200 Paesi. \nIntroduzione.\nIl movimento Ahmadiyya \u00e8 stato fondato nel 1889 da Mirza Ghulam Ahmad (1835-1908), nel villaggio indiano di Qadian, nel Punjab. Mirza Ghulam Ahmad era noto inizialmente come grande studioso e difensore dell\u2019Islam: nel suo famoso testo Brahin-e-Ahmadiyya (1880), infatti, Ahmad si batt\u00e9 soprattutto per la difesa dell\u2019Islam dalle polemiche dei missionari cristiani, al fine di sostenere con forza la santit\u00e0 del Corano e del profeta Maometto. Tuttavia, dopo aver affermato pi\u00f9 volte di essere sia il Messia che l\u2019Imam Mahdi, riferendosi nei suoi scritti alle profezie di Maometto, Mirza Ghulam Ahmad venne screditato dagli stessi studiosi musulmani che fino a quel momento lo avevano elogiato per i suoi contributi intellettuali al servizio dell\u2019Islam.\nLa comunit\u00e0 Ahmadiyya \u00e8 stata fondata nel marzo 1889 da Ahmad, che di seguito dichiar\u00f2 a tutti i suoi seguaci le dieci condizioni del giuramento di lealt\u00e0 (in arabo: \u0628\u06cc\u0639\u0629) alla comunit\u00e0. Dopo la creazione del Pakistan, la comunit\u00e0 si \u00e8 trasferita a Rabwah, oggi detta Chenab Nagar. Il movimento \u00e8 stato dichiarato una minoranza non-musulmana dal parlamento Pakistano nel 1974, mentre nel 1984, dopo la promulgazione dell\u2019Ordinanza XX (in inglese: Ordinance XX), \u00e8 stato stabilito per gli Ahmadi il divieto di professare pubblicamente la loro fede ispirandosi alle tradizioni islamiche. Per questo motivo, dunque, Mirza Tahir Ahmad, quarto Califfo del Messia Promesso (in arabo: \u062e\u0644\u06cc\u0641\u0629 \u0627\u0644\u0645\u0633\u06cc\u062d), decise di trasferire la sede del suo Califfato a Londra, Regno Unito. \nNel 2003 Mirza Masroor Ahmad \u00e8 stato nominato quinto Califfo della comunit\u00e0 Ahmadiyya. Mirza Masroor Ahmad attualmente vive a Londra e invia messaggi e appelli alla professione di fede alla sua comunit\u00e0 tramite il canale satellitare MTA International. L\u2019appuntamento \u00e8 per ogni venerd\u00ec con il Friday Sermon. Mirza Masroor Ahmad, inoltre, indirizza la sua comunit\u00e0 anche in occasione di incontri e convegni nazionali e internazionali.\nIl fondatore.\nMirza Ghulam Ahmad ha dichiarato di essere stato mandato sulla terra per seguire la missione di Ges\u00f9, figlio di Maria (in arabo: \u0639\u06cc\u0633\u06cc \u0627\u0628\u0646 \u0645\u0631\u06cc\u0645), cos\u00ec come profetizzato da Maometto, essendo lui stesso Messia e Imam Mahdi. Secondo Ahmad, gli insegnamenti del Corano e le profezie dei Profeti non devono essere letti fedelmente, bens\u00ec considerati nello stesso modo in cui Ges\u00f9 ha interpretato la profezia della discesa di Elia. Ges\u00f9, infatti, spiega come la profezia si sia avverata grazie all\u2019avvento di Giovanni Battista (Matteo 11: 14; 17: 10-13; Marco 9: 11-13), venuto al mondo nel ruolo di Elia. \nAhmad ha pi\u00f9 volte posto l\u2019accento sulla sua venuta non come profeta indipendente, ma solo per rendere onore e servire la missione di Maometto, quindi ad esso subordinato. Nonostante lui abbia pi\u00f9 volte ripetuto questo punto, per lui fondamentale, Ahmad \u00e8 stato comunque dichiarato eretico da altri studiosi musulmani contemporanei. Per Ahmad, invece, il suo compito \u00e8 proprio quello di ricevere e accogliere le continue rivelazioni di Dio in qualit\u00e0 di profeta, seppur obbedendo e sottomettendosi a Maometto.\nI califfi.\nNel suo libro \u201cIl Testamento\u201d (in urdu: \u0631\u0633\u0627\u0644\u06c1 \u0627\u0644\u0648\u0635\u06cc\u062a) (1905), Ahmad annuncia la sua morte imminente, cos\u00ec come spesso rivelatogli da delle visioni. In questo libro, Ahmad parla di una \u201cseconda manifestazione\u201d che terr\u00e0 in vita la sua missione tramite il Califfato, cos\u00ec come \u00e8 avvenuto dopo Maometto conil califfato di Abu Bakr Siddiq. Per questo motivo, dopo la scomparsa di Ahmad il 26 maggio 1908, gli Ahmadi hanno rinnovato il loro giuramento di lealt\u00e0 a Hakeem Noor-ud-Din, riconoscendolo come primo Califfo del Messia (in arabo: \u062e\u0644\u06cc\u0641\u0629 \u0627\u0644\u0645\u0633\u06cc\u062d \u0627\u0644\u0627\u0648\u0644). Il Califfo, infatti, \u00e8 considerato la guida spirituale a livello internazionale, una guida capace di unire le comunit\u00e0 e i credenti Ahmadi sparsi in tutto il mondo. Il nuovo Califfo viene eletto da un collegio elettorale subito dopo la scomparsa del Califfo uscente; successivamente, tutti gli Ahmadi sono chiamati a rinnovare il proprio giuramento di lealt\u00e0 al nuovo Califfo appena eletto. \nHakeem Noor-ud-Din, il primo Califfo Ahmadi, \u00e8 stato eletto il 27 maggio 1908, esattamente un giorno dopo la scomparsa del fondatore Mirza Ghulam Ahmad. Il secondo Califfo, Mirza Basheer-ud-Din Mahmood Ahmad, \u00e8 stato eletto nel 1914, dopo la scomparsa del Califfo uscente. Dal 1965 al 1982, invece, il posto di Khalifatul Masih \u00e8 stato preso dal terzo Califfo, Mirza Nasir Ahmad, e subito dopo da Mirza Tahir Ahmad, diventato dunque il quarto Califfo (1982 - 2003). Oggi il movimento \u00e8 guidato da Mirza Masroor Ahmad, il quinto Califfo, che attualmente vive a Londra, la citt\u00e0 dalla quale invia messaggi alla sua comunit\u00e0.\nLa scissione.\nDopo la scomparsa del primo Califfo, una parte degli Ahmadi ha deciso di intraprendere una nuova strada, separandosi dalla comunit\u00e0 originaria sotto la guida di Maulana Muhammad Ali, fondatore del movimento \u201cLahore Ahmadiyya Movement for the Propagation of Islam\u201d (in urdu: \u0627\u062d\u0645\u062f\u06cc\u06c1 \u0627\u0646\u062c\u0645\u0646\u0650 \u0627\u0634\u0627\u0639\u062a\u0650 \u0627\u0633\u0644\u0627\u0645). La comunit\u00e0 di Maulana Muhammad Ali ha deciso di non riconoscere i successivi Califfi della Ahmadiyya Muslim Jama\u2019at e vede in Mirza Ghulam Ahmad un rinnovatore religioso che non riapre il ciclo profetico. \nL'Ahmadiyya Muslim Jama\u2019at rappresenta pi\u00f9 del 99% dei credenti di Mirza Ghulam Ahmad.\nIn Italia.\nIn Italia il movimento \u00e8 registrato come Associazione, con il nome di \u201cThe Ahmadiyya Muslim Jama\u2019at Italia\u201d, con sede nazionale a San Pietro in Casale, Bologna. Il gruppo conta centinaia di persone di varie nazionalit\u00e0 tra le quali algerini, marocchini, tunisini, ghanesi e persone provenienti da Pakistan, Bangladesh, Togo e Somalia. \nNegli ultimi anni sono state lanciate diverse campagne di informazione nazionali, come la campagna \u201cMusulmani per la Pace\u201d e la campagna \u201cMusulmani per la lealt\u00e0\u201d. La comunit\u00e0 in Italia \u00e8 conosciuta per il motto: Amore per Tutti Odio per Nessuno.\nPersecuzione e opposizione.\nLa comunit\u00e0 Ahmadiyya ha affrontato, fin dal principio, una forte opposizione e persecuzione. I primi due martiri, Shehzada Abdul Latif (ucciso nel 1902) e Mian Abdul Rahman (ucciso nel 1901), sono stati torturati e uccisi in Afghanistan per aver aderito all\u2019Ahmadiyya e per aver dichiarato l\u2019Islam una religione non violenta. Nonostante siano sempre di pi\u00f9 gli studiosi della religione musulmana a confermare come l\u2019Islam non promuova la violenza, l\u2019opposizione persiste, oggi nelle vesti della critica a Mirza Ghulam Ahmad e al suo dichiararsi profeta. Secondo gli Ahmadi, Mirza Ghulam Ahmad ha pi\u00f9 volte sostenuto nei suoi scritti come Maometto sia il Sigillo del Profeta (in Arabo: \u062e\u0627\u062a\u0645 \u0627\u0644\u0646\u0628\u06cc\u06cc\u0646), e che nessun profeta potr\u00e0 mai affermare una nuova Sharia dopo Maometto e il Corano. Mirza Ghulam Ahmad ha fatto appello alla condizione di profeta solo nel senso che Dio continua a rivelare Se Stesso ai fedeli mostrando i Suoi miracoli attraverso le Sue persone fidate, fino a che queste continueranno a far fede e obbedire a Maometto.\nTutt'ora la religione Ahmadiyya \u00e8 considerata illegale in Pakistan; gli adepti vengono inoltre dichiarati come \"non musulmani\", non possono ricoprire cariche pubbliche e incarichi di insegnamento."}
{"id": "422194", "revid": "31101", "url": "https://it.wikipedia.org/wiki?curid=422194", "title": "Acanthoxanthium spinosum", "text": ""}
{"id": "422197", "revid": "31101", "url": "https://it.wikipedia.org/wiki?curid=422197", "title": "Parietaria diffusa", "text": ""}
{"id": "422199", "revid": "17654", "url": "https://it.wikipedia.org/wiki?curid=422199", "title": "Agnello vegetale", "text": ""}
{"id": "422201", "revid": "16066", "url": "https://it.wikipedia.org/wiki?curid=422201", "title": "Emo Punk", "text": ""}
{"id": "422204", "revid": "228587", "url": "https://it.wikipedia.org/wiki?curid=422204", "title": "Transcomunicazione strumentale", "text": ""}
{"id": "422206", "revid": "31101", "url": "https://it.wikipedia.org/wiki?curid=422206", "title": "Parietaria ramiflora", "text": ""}
{"id": "422209", "revid": "4281586", "url": "https://it.wikipedia.org/wiki?curid=422209", "title": "Ska-Core", "text": ""}
{"id": "422212", "revid": "31101", "url": "https://it.wikipedia.org/wiki?curid=422212", "title": "Parietaria erecta", "text": ""}
{"id": "422213", "revid": "2171153", "url": "https://it.wikipedia.org/wiki?curid=422213", "title": "Parietaria officinalis", "text": "La Parietaria officinalis L. (anche detta erba vetriola, erba vento, erba di muro, erba fuffa, gamba rossa o muraiola) \u00e8 una pianta angiosperma dicotiledone della famiglia delle Urticaceae e quindi parente stretta dell'ortica.\n\u00c8 una specie fortemente allergenica.\nEtimologia.\nDeve il suo nome al suo habitat favorito: i vecchi muri (\"paries\" in latino), meglio se all'ombra e in terreni ricchi (azotati).\nDescrizione.\nPianta erbacea perenne, alta fino a 70\u00a0cm.\nIl fusto \u00e8 eretto, rosso-bruno, cilindrico, peloso.\nLe foglie sono ovali, lanceolate a margine intero, alterne, picciolate, di sotto munite di microscopici peli uncinati. A differenza dell'ortica non sono urticanti.\nI fiori sono minuscoli, unisessuali, verdi e raggruppati in glomeruli all'ascella delle foglie. Presentano un perigonio diviso in quattro tepali ovali.\nNell'infiorescenza sono presenti tre tipi di fiori: quelli maschili, quelli femminili e quelli ermafroditi. Fiorisce da maggio a ottobre. Anche nel periodo della fioritura questa pianta \u00e8 praticamente inodore.\nIl frutto \u00e8 un achenio ovale.\nDistribuzione e habitat.\nIl suo areale arriva fino alle zone dell'emisfero boreale. Si trova facilmente ai bordi delle strade lungo i muretti a secco, ma anche lungo le siepi e nei boschi.\nComposti chimici.\nLe foglie e i fiori di \"Parietaria officinalis\" contengono flavonoidi quali ad esempio la quercetina, il kaempferolo e l'isoramnetina .\nUsi.\nFino a pochi anni fa, questa pianta veniva comunemente usata per pulire l'interno delle bottiglie e dei fiaschi grazie ai microscopici peli delle sue foglie (da qui il nome comune \"erba vetriola\").\nUn altro utilizzo popolare di questa pianta \u00e8 quello di lenire il prurito dovuto al contatto con la sostanza urticante dell'ortica, strofinandola senza troppo vigore sulla parte lesa.\nNell'uso popolare e alimurgia, le giovani foglie primaverili private del gambo e dei fiori ascellari e lessate (10 minuti) vengono impiegate come gli spinaci. Sono altres\u00ec ottime per ripieni, frittate, minestre o come contorno insieme ad altre erbe di campo.\nPropriet\u00e0.\nLa pianta contiene tannino, flavonoidi e nitrato di potassio.\nHa propriet\u00e0 diuretiche, emollienti, sudorifere, depurative ed espettoranti. Nella medicina popolare viene raccomandata per sgretolare ed espellere i calcoli renali.\nCausa una delle pi\u00f9 comuni forme di allergia ai suoi pollini in particolare nell'area mediterranea."}
{"id": "422215", "revid": "31101", "url": "https://it.wikipedia.org/wiki?curid=422215", "title": "Xanthium saccharatum", "text": ""}
{"id": "422220", "revid": "31101", "url": "https://it.wikipedia.org/wiki?curid=422220", "title": "Mathurin Jacques Brisson", "text": ""}
{"id": "422225", "revid": "297031", "url": "https://it.wikipedia.org/wiki?curid=422225", "title": "Mur (personaggio)", "text": ", detto anche \"Grande Mur\", \u00e8 un personaggio della serie manga e anime \"I Cavalieri dello Zodiaco\" di Masami Kurumada.\n\u00c8 il Cavaliere d'oro appartenente alla costellazione dell'Ariete e compare fin dagli inizi della storia come aiutante dei cinque protagonisti, soprattutto perch\u00e9 \u00e8 l'unico personaggio ad avere la capacit\u00e0 di riparare le armature. \u00c8 stato allievo del precedente Grande Sacerdote nonch\u00e9 Cavaliere dell'Ariete Shin ed \u00e8 il maestro di un bambino di nome Kiki, diventato nel doppiaggio italiano suo fratello minore.\nNell'edizione italiana del manga classico e nell'adattamento Dynamic dei film, oltre che nei successivi manga tratti dalla serie come \"Episode G\", viene chiamato \"Mu dell'Ariete\", traduzione pi\u00f9 fedele del nome originale, mentre nella prima edizione Granata Press del manga classico e nel doppiaggio italiano della Mediaset viene chiamato \"Mur dell'Ariete\".\nCreazione e concezione.\nMur fa la sua prima apparizione nel dodicesimo capitolo del manga e all'epoca Kurumada non aveva ancora pensato a lui come un Cavaliere d'oro; successivamente, quando decise che alcuni Cavalieri d'oro sarebbero stati scelti tra coloro che erano nel passato dei protagonisti, l'autore scelse Mur come cavaliere dell'Ariete per via del suo portamento elegante. Kurumada ha affermato inoltre che Mur e Kiki sono discendenti degli alchimisti che nell'antichit\u00e0 crearono le armature dei cavalieri di Atena e che le loro sopracciglia rotonde (ispirate ai dipinti dell'epoca Heian) sono la prova dell'appartenenza a questo gruppo etnico.\nCome altri personaggi anche Mur aveva i capelli biondi ma data l'eccessiva preponderanza di toni giallo oro ha subito un cambio di tinta per avere un contrasto maggiore, in questo caso in rosa. L'aspetto dell'anime \u00e8 stato ripreso anche nel manga \"Episode G\" di Megumu Okada.\nCaratteristiche.\nAlto e slanciato, Mur porta i lunghi capelli legati in una coda; di indole calma ed equilibrata, sono pochissimi i frangenti in cui lo si vede veramente arrabbiato: tra questi si pu\u00f2 ricordare il momento in cui scopre che i suoi ex parigrado Death Mask di Cancer e Aphrodite dei Pesci hanno apparentemente tradito Atena, cosa che spinge il suo maestro Shin a mettere in guardia i due \"dall'ariete dorato\".\nCaratterialmente si dimostra vicino a Shaka di Virgo, non soltanto per il fatto che entrambi sono legati al mondo del buddhismo ma anche a livello personale (il cavaliere della Vergine si rivolge infatti a lui per salvare Ikki della Fenice dopo il loro scontro, mentre Mur capisce rapidamente il motivo che sta dietro al sacrificio di Shaka durante la guerra con Ade), e ad Aldebaran del Toro: i due, dotati di una personalit\u00e0 simile, chiacchierano spesso insieme in momenti secondari della serie animata nella zona compresa tra le loro due case contigue e Mur stesso si lascer\u00e0 andare ad un pianto commosso dopo aver visto il sacrificio dell'amico, che gli ha salvato la vita.\nArmatura.\nLa sacra armatura d'oro dell'Ariete copre interamente il portatore e possiede fregi nelle ginocchiere, negli schinieri, nei bracciali, nei pettorali e nella parte bassa del blocco centrale, che le donano varie gradazioni dorate. Il busto sagoma l'addome di forme che rimandano alla muscolatura, mentre dal dorso fuoriescono vistosamente le due enormi corna ricurve dell'Ariete coprendo le spalliere; l'elmo, simile a quello dell'armatura della Vergine, riveste l'intero capo e presenta due ali spiegate a protezione delle guance, mentre al centro si trova un fregio con una gemma verde chiaro e una cresta copre in lunghezza la parte superiore fin sotto alla nuca.\nBiografia.\nManga classico.\nMur \u00e8 l'unico allievo dell'ex cavaliere d'oro dell'Ariete e Grande Sacerdote Shion, ultimo superstite dell'ultima guerra sacra con Atena e Ade insieme a Dohko della Bilancia. Diventato Cavaliere d'oro, Mur ottiene l'armatura che era del suo maestro e successivamente si stabilisce nella regione dello Jamir dove vive riparando armature. Nel suo lavoro viene assistito da un giovane orfano di nome Kiki, che Mur ha adottato e allenato.\nCompare per la prima volta quando Shiryu si reca da lui e lo prega di riparare la sua armatura e quella del compagno Seiya: Mur afferma di non potere riparare le due corazze a meno che Shiryu non le bagni con due terzi del suo sangue ma il giovane cavaliere, riconoscente verso l'amico che gli salv\u00f2 la vita, decide di accettare la proposta. Mur, colpito e commosso dal senso di amicizia del ragazzo, risana le sue ferite per poi riparare e modificare le due armature. Successivamente raggiunge il Fuji e usa i suoi poteri per modificare l'aspetto dei Cavalieri neri in modo da renderli simili alle loro controparti di bronzo e ingannare i Cavalieri d'Argento inviati dal Grande Sacerdote. Successivamente, dopo avere assistito allo scontro tra Seiya e Misty della Lucertola, decide di ritornare nello Jamir con Kiki.\nRiappare poi quando Death Mask si reca ai Cinque Picchi per convincere Dohko a ritornare al Santuario e servire il Grande Sacerdote: l'anziano maestro rifiuta e il cavaliere del Cancro attacca quindi sia lui che Shiryu; Mur, che in questa occasione rivela per la prima volta la sua identit\u00e0 di Cavaliere d'oro, giunge appena in tempo per salvare i due e costringe il parigrado alla ritirata. Dopo questa battaglia ritorna al Santuario e, per ordine del Grande Sacerdote, riprende possesso della prima casa; sempre il Grande Sacerdote gli ordina di ostacolare la corsa dei Cavalieri di bronzo ma Mur, dubitando fortemente del suo superiore, decide di non opporsi ai quattro ma anzi li aiuta impiegando un'ora per riparare le loro armature in vista delle successive battaglie con gli altri Cavalieri d'oro, spiegando inoltre loro che cosa sia il \"Settimo senso\", fonte dell'immensa forza dei Cavalieri d'oro Successivamente rivela agli altri Cavalieri d'oro la vera identit\u00e0 del Grande Sacerdote, ovvero Saga dei Gemelli, e dopo la sconfitta di quest'ultimo ripara le armature dei Cavalieri di bronzo usando il sangue dei Cavalieri d'oro sopravvissuti tra cui il suo.\nDurante gli scontri nel regno di Poseidone Mur e gli altri Cavalieri d'oro rimangono al Santuario per ordine di Dohko; scoppiata la nuova guerra sacra tra Atena e Ade, Mur riceve alla prima casa la visita inaspettata del suo maestro Shin, deceduto anni prima ma tornato temporaneamente in vita come Specter del signore degli Inferi e apparentemente intenzionato a uccidere Atena: diviso tra il rispetto per il suo ex maestro e il dovere di custode della prima casa, Mur decide infine di combattere e impedisce a Deathmask e Aphrodite, anch'essi redivivi e apparentemente traditori, di superare la prima casa e li teletrasporta fuori dal Grande Tempio con la \"Starlight Extinction\".\nGrazie all'intervento di Dohko, che ostacola Shin, Mur si lancia all'inseguimento del trio formato da Saga, Camus dell'Acquario e Shura del Capricorno, decisi apparentemente anch'essi ad uccidere Atena, sconfiggendo Myu di Papillon; giunto alla sesta casa, si unisce a Milo dello Scorpione e Aioria del Leone per lanciare l\"'Athena Exclamation\" contro Saga, Shura e Camus e vendicare la morte apparente di Shaka. Insieme ai compagni si reca poi al castello di Ade, dove viene sconfitto da Rhadamante della Viverna a causa di una barriera eretta dal dio dei morti che riduce a un decimo la forza dei Cavalieri di Atena e scagliato all'Inferno. Ricompare quindi davanti all'immenso Muro del Pianto dove si sacrifica assieme agli altri Cavalieri d'oro per aprire una breccia e permettere ai Cavalieri di bronzo di raggiungere Atena nell'Elisio.\nSerie animata.\nNella serie animata la storia di Mur \u00e8 simile a quella del manga: le battaglie con i Cavalieri d'argento sono state modificate e, durante questi archi, Mur non \u00e8 presente. Sempre nel manga, inoltre, ripara le armature dei protagonisti utilizzando degli strumenti da scultore usando anche dei materiali particolari come Orihalcon e Stardust Sand mentre nell'anime utilizza delle procedure simili a riti magici. Inoltre, nell'anime, si offre di riparare l'armatura di Shiryu utilizzando il suo sangue, mentre nel manga il suo posto era preso da Dohko.\nSempre nell'anime, ma solo nella versione italiana, Kiki \u00e8 il fratello minore di Mu mentre nel manga e in altri doppiaggi \u00e8 semplicemente un allievo.\nEpisode G.\nDurante gli scontri con i Titani, risvegliati dal dio Ponto e comandati da Crono, nel manga \"Episode G\", Mu afferma all'inizio di non volere partecipare alla guerra poich\u00e9 impegnato a riparare armature. Quando Aioria, Cavaliere d'oro del Leone, si reca da lui per riparare la sua armatura danneggiata, Mu lo affronta apertamente. In realt\u00e0 i due avevano solo finto di lottare, in modo da ingannare i nemici che li osservavano nascosti. Indossata l'armatura Mu affronta il Titano Giapeto, ma lo scontro non si conclude poich\u00e9 il Titano \u00e8 costretto a ritirarsi per ordine di Crono. Dopo la battaglia con Giapeto, nel quale \u00e8 rimasto gravemente ferito, Mu decide di riparare l'armatura di Aioria utilizzando il suo stesso sangue. Ripresosi dalle ferite Mu teletrasporta Aldebaran al Santuario. In questa occasione Mu rivela di non potere trasportare l'amico e chiunque altro nelle Dodici Case a causa dello scudo protettivo eretto da Atena, che vieta a chiunque, Cavalieri d'oro inclusi, di muoversi scavalcando le case. Sempre in questa occasione, inoltre, si scopre che \u00e8 diventato Cavaliere d'oro all'et\u00e0 di soli sette anni.\nSuccessivamente Mu percepisce il messaggio di Dohko, il quale gli riferisce che Aioria sta combattendo da solo contro i Titani. Mu, dunque, dopo avere indossato la sua armatura, prega tutti i Cavalieri d'oro di seguirlo nel mondo dei Titani per supportare Aioria nella battaglia. Cos\u00ec, insieme ai Cavalieri d'oro che hanno risposto al suo appello (Milo, Shaka, Shura, Camus e Aldebaran), Mu li teletrasporta nel mondo dei Titani, in modo che possano combattere questi ultimi insieme a Aioria.\nSoul of Gold.\nNella serie ONA Saint Seiya: Soul of Gold i Cavalieri d'Oro del XX secolo ritornano in vita dopo la distruzione del Muro del pianto nei territori di Asgard, trasformati in Einherjar. Insieme ad Aiolia e i suoi compagni Gold Saint si scontreranno contro il dio nordico Loki per salvare Asgard, e riusciranno a sconfiggerlo. In questa serie Mu riuscir\u00e0 a fare evolvere la sua Gold Cloth, in God Gold Cloth, cio\u00e8 un'armatura divina.\nAbilit\u00e0 nel combattimento.\nCome confermato nella Taizen, Mur \u00e8 uno dei Cavalieri d'oro pi\u00f9 forti sebbene solo raramente abbia mostrato i suoi colpi. Sia nel manga che nell'anime classico dimostra di possedere grandi poteri psichici quali la psicocinesi (definita potentissima), il teletrasporto e la telepatia, oltre a essere un abilissimo riparatore di armature.\nI colpi da lui utilizzati, mostrati solamente nella saga di Ade, sono i seguenti:\nApparizioni in altri media.\nMu fa brevi apparizioni negli ultimi due film dedicati alla serie: nel \"quarto\" appare all'inizio dove viene sconfitto dai demoni di Lucifero, mentre nel quinto \"Le porte del paradiso\" lo si vede venire sigillato assieme agli altri Cavalieri d'Oro in un pilastro di pietra dagli dei dell'Olimpo per il ruolo che ha svolto negli eventi che hanno portato alla morte di Ade.\nL'immagine di Mu e la sua armatura appaiono nei vari prodotti di merchandising, come card e modellini (esempio quelli della serie \"Myth Cloth\"), basati sulla sua versione \"serie classica\". Il personaggio appare anche come PG nei videogiochi della serie per PlayStation 2 e PlayStation 3.\nMu appare in un cameo in Saint Seiya Next Dimension, sequel del manga originale di Saint Seiya, dove sotto forma di spirito aiuta Atena a uscire da una distorsione spazio-temporale.\nMu \u00e8 un personaggio anche di Saint Seiya Saintia Sho, dove in alcune occasioni aiuter\u00e0 le Saintie a combattere le guerrieri Driadi della dea della discordia, Eris.\nIn \"\" il suo aspetto non cambia molto: le uniche novit\u00e0 sono due leggeri teli bianchi semitrasparenti ai lati della cintura; i capelli sono pi\u00f9 lunghi e raccolti dietro, e porta degli occhiali; in combattimento la testa viene rivestita da un elmo con due corna anellate. Il personaggio, a differenza del manga, compare per la prima volta alla Casa dell'Ariete, riconoscendo Saori Kido come la dea Atena e permettendo al gruppo di Seiya di proseguire. Combatter\u00e0 insieme ai Cavalieri d'oro rimasti contro una statua del dio egizio Anubi animata da Saga. Quando il Cavaliere dei Gemelli viene sconfitto sar\u00e0 al fianco degli altri Cavalieri d'oro come Cavaliere di Atena."}
{"id": "422226", "revid": "33689", "url": "https://it.wikipedia.org/wiki?curid=422226", "title": "Dinornithidae", "text": "I moa sono nove specie (in sei generi) di grandi uccelli incapaci di volare, vissuti in Nuova Zelanda. I moa probabilmente sono arrivati in Nuova Zelanda circa 60 milioni di anni fa, con specie simili a \"Gastornis\". Le due specie pi\u00f9 grandi, il \"Dinornis robustus\" e il \"Dinornis novaezelandiae\", potevano raggiungere un'altezza pari a 3,60 metri (12 piedi) mantenendo il collo verticale, e raggiungere un peso di circa 230\u00a0kg (510 libbre). Quando i primi coloni polinesiani si stabilirono in Nuova Zelanda, intorno al 1280, la popolazione di moa era di circa 58.000 esemplari.\nI moa appartengono all'ordine Dinornithiformes, tradizionalmente collocato nel gruppo dei ratiti. Tuttavia, alcuni studi genetici sostengono che i loro parenti pi\u00f9 stretti siano i tinamou, uccelli atteri del Sudamerica. Le nove specie di moa sono gli unici uccelli completamente sprovvisti di ali (tutti gli altri uccelli, anche nella famiglia dei ratiti, posseggono almeno ali rudimentali o atrofizzate). Questi enormi uccelli erano gli erbivori dominanti delle foreste della Nuova Zelanda, nutrendosi di un gran numero di vegetali dalle macchie d'alberi nelle praterie ai pascoli subalpini per migliaia di anni, avendo come unico predatore la grande aquila di Haast. Tutte le specie di moa si estinsero tra il 1300 e il 1500, sterminate dai M\u0101ori che li cacciavano per la carne, le piume e le uova.\nDescrizione.\nSebbene la maggior parte degli scheletri dei moa siano tradizionalmente ricostruiti con il collo in posizione verticale per ricreare impressionante altezza di questi animali (e per la loro somiglianza puramente estetica con gli struzzi), le analisi sulle articolazioni delle vertebre indicano che questi animali mantenevano la testa orizzontalmente anzich\u00e9 verticalmente, in maniera molto simile agli attuali kiwi. La colonna vertebrale era attaccata alla testa nella parte posteriore, piuttosto che alla base, il che indica un allineamento orizzontale del collo. Questo avrebbe permesso loro di pascolare nella vegetazione bassa, pur essendo in grado di alzare la testa e raggiungere le fronde degli alberi se necessario. Questo studio ha portato ad una riconsiderazione dell'altezza di questi uccelli.\nSebbene non ci sia alcuna prova delle vocalizzazioni dei moa, il loro verso pu\u00f2 essere dedotto dalle prove fossili. La trachea dei moa era supportata da tanti piccoli anelli ossei, noti come anelli tracheali. Lo studio di questi anelli ritrovati in carcasse articolate, hanno dimostrato che almeno due generi di moa (\"Euryapteryx\" e \"Emeus\"), avevano trachee molto allungate, circa un 1 metro (3 piedi) di lunghezza, e formavano un'ampia ansa all'interno della cavit\u00e0 del corpo. I moa sono gli unici ratiti noti per avere simili caratteristiche, che \u00e8 invece presente in diversi altri gruppi di uccelli, tra cui cigni, gru e faraone. Questa caratteristica permetteva al richiamo di questo animale di avere un suono grave e profondo, una vocalizzazione di risonanza che poteva viaggiare per lunghe distanze.\nClassificazione.\nTassonomia.\nI generi e le specie attualmente considerate valide sono:\nVi \u00e8 prova di due specie di moa non ancora descritte della fauna di Saint Bathans.\nFilogenesi.\nIl fatto che i moa fossero un gruppo di uccelli atteri privi di vestigia delle ossa delle ali, ha sollevato numerose domande su come essi siano arrivati in Nuova Zelanda, e da dove. La teoria pi\u00f9 recente suggerisce che i moa siano arrivati in Nuova Zelanda circa 60 milioni di anni fa, dividendosi dalle specie pi\u00f9 \"primitive\" (vedi sotto) come \"Megalapteryx\" circa 5,8 milioni di anni fa, invece che 18,5 milioni di anni fa, come originariamente suggerito da Baker \"et al.\" (2005). Certo questo non significa necessariamente che non vi sia stata alcuna diversificazione tra l'arrivo 60 milioni di anni fa e la diversificazione avvenuta 5.8 milioni di anni fa, ma i reperti fossili di tale periodo sono piuttosto carenti ed \u00e8 pi\u00f9 probabile che i primi lignaggi di moa si estinsero prima della diversificazione di 5.8 milioni di anni fa. La presenza di specie risalenti al Miocene, indica che la diversificazione moa potrebbe essere iniziata prima della scissione tra \"Megalapteryx\" e le altre specie.\nL'evento di massimo annegamento Oligocenico, verificatosi circa 22 milioni di anni fa, quando solo il 18% dell'attuale Nuova Zelanda era sopra il livello del mare, ha giocato un ruolo molto importante nella diversificazione dei moa. Poich\u00e9 la diversificazione dei moa si \u00e8 svolta cos\u00ec recentemente (5,8 milioni di anni fa), si sostiene che gli antenati dei moa quaternari non avrebbe potuto occupare le isole del Sud e del Nord durante l'evento oligocenico. Ci\u00f2 non implica che in passato i moa non fossero presenti sull'Isola del Nord, ma che solo quelli dell'Isola del Sud sopravvissero, in quanto la loro isola non venne completamente sommersa dal mare. Bunce \"et al.\" (2009) sostenne che gli antenati dei moa sopravvissuti sull'Isola del Sud ricolonizzarono successivamente l'Isola del Nord, circa 2 milioni di anni pi\u00f9 tardi, quando le due isole si ricongiunsero dopo 30 milioni di anni di separazione. La presenza di moa miocenici nella fauna di San Bathans sembra suggerire che questi uccelli siano aumentati in termini di dimensioni poco dopo l'evento oligocenico.\nBunce \"et al.\", inoltre, conclusero che la struttura altamente complessa della stirpe dei moa fosse stata causata dalla formazione delle Alpi meridionali, circa 6 milioni di anni fa, e dalla frammentazione dell'habitat su entrambe le isole derivanti dai cicli glaciali pleistocenici, vulcanismo e cambiamenti ambientali. Di seguito \u00e8 presente una filogenia dei palaeognathae pubblicata da Mitchell (2014) con alcuni nomi di clade di Yuri \"et al.\" (2013) Il cladogramma di seguito \u00e8 una filogenesi livello di specie dei Dinornithiformes.\nPaleoecologia.\nL'analisi della distribuzione dei fossili dei moa ha fornito dati molto dettagliati circa le preferenze ambientali delle singole specie di moa, rivelando le distintive faune di moa regionali:\nIsola del Sud.\nLe due principali faune individuate nell'Isola del Sud sono: \nLe altre due specie di moa presenti nell'Isola del Sud, il Moa crestato (\"Pachyornis australis\") e il Moa degli altopiani (\"Megalapteryx didinus\") potrebbero essere incluse nella fauna subalpina, insieme al diffuso moa gigante dell'Isola del Sud (\"Dinornis robustus\"). Il moa crestato era la specie pi\u00f9 rara, l'unica di cui non siano stati ritrovati resti fossili tra i cumuli dei Maori.\nLe sue ossa sono state ritrovate in caverne nel nord-ovest dei distretti di Nelson e Karamea (come ad esempio a Honeycomb Hill Cave), e in alcuni siti in tutto il distretto di Wanaka. Il \"Megalapteryx didinus\" era invece pi\u00f9 diffuso. Il suo nome comune, \"Moa degli altopiani\" riflette il fatto che le ossa siano state trovate comunemente nella zona subalpina. Tuttavia, le sue ossa sono state ritrovate anche fino al livello del mare, dove il terreno era ripido e roccioso (come a Punakaiki sulla costa occidentale e a Central Otago). Sebbene la loro distribuzione in zone costiere non sia del tutto chiara, questi animali erano presenti in diverse localit\u00e0, come Kaikoura, la penisola di Otago, e Karitane.\nIsola del Nord.\nLe specie presenti sull'Isola del Nord, sono meno comuni e significativamente meno conosciute rispetto ai loro parenti meridionali, a causa della scarsit\u00e0 di siti fossili. Tuttavia, il modello di base sulle relazioni dei moa e dei loro habitat \u00e8 pi\u00f9 o meno lo stesso. Anche se le due isole condividono alcune specie moa (come \"Euryapteryx gravis\" e \"Anomalopteryx didiformis\"), la maggior parte delle altre specie era unica ed endemica di una sola isola, il che riflette la divergenza tra le specie nel corso di migliaia di anni, da quando il livello del mare abbassandosi form\u00f2 un ponte di terra su tutto lo Stretto di Cook.\nNell'Isola del Nord, il moa gigante dell'Isola del Nord (\"Dinornis novaezealandiae\") ed il Moa di boscaglia (\"Anomalopteryx didiformis\") dominavano le piovose foreste, in un modello simile a quello dell'Isola del Sud. Le altre specie di moa presenti sull'Isola del Nord, come il Moa beccocorto settentrionale (\"Euryapteryx gravis\" e \"E. curtus\") e il Moa beccocorto meridionale (\"Pachyornis geranoides\") prediligevano come loro dimora habitat forestali e macchia mediterranee asciutte. Il moa beccocorto meridionale (\"P. geranoides\") era presente in tutta l'Isola del Nord, mentre le distribuzioni dell\"E. gravis\" e dell\"E. curtus\" sono stati ritrovati in siti costieri costieri, intorno alla met\u00e0 meridionale dell'Isola del Nord.\nBiologia.\nPer lungo tempo, si \u00e8 pensato che le coppie \"Euryapteryx curtus\"/\"E. exilis\", \"Emeus huttonii\"/\"E. crassus\", \"Pachyornis septentrionalis\"/\"P. mappini\" costituissero i due sessi di un'unica specie, poich\u00e9 delle prime si trovavano solo esemplari maschi, delle seconde solamente femmine, e le caratteristiche delle due specie erano assai simili; questo \u00e8 stato confermato da analisi del DNA. Lo stesso discorso \u00e8 valso per \"Dinornis giganteus\" = \"robustus\", \"D. novaezealandiae\" e \"D. struthioides\"; quest'ultimo, opportunamente diviso in due sottospecie, si rivel\u00f2 essere il maschio di entrambe le altre due specie.\nNei moa, infatti, le femmine sono assai pi\u00f9 grandi e robuste, arrivando a raggiungere una volta e mezza l'altezza e tre volte il peso dei maschi; questo fenomeno (dimorfismo sessuale inverso) \u00e8 tipico dei ratiti, ma \u00e8 cos\u00ec pronunciato solo nei kiwi.\nTuttavia, i moa tendono anche ad avere lignaggi genetici differenti nella stessa specie, il che ultimamente, con la tecnica del test del DNA, sta facendo emergere nuove specie a partire da fossili di quelle gi\u00e0 esistenti (vedere \"tassonomia\").\nStoria.\nSi pensa che i moa si siano estinti attorno al XVI secolo, anche se il ritrovamento di alcuni resti in ottimo stato di conservazione di \"Megalapteryx didinus\" lasciano presupporre che questi uccelli siano riusciti a sopravvivere nelle zone pi\u00f9 remote del paese fino al XVIII od addirittura fino al XIX secolo.\nRecentemente, alcuni criptozoologi hanno presentato delle fotografie di ci\u00f2 che dovrebbe essere un moa ancora vivente, lasciando aperta la speranza che i moa possano vivere ancora nelle aree pi\u00f9 remote del Westland neozelandese; tuttavia, la qualit\u00e0 dell'immagine estremamente bassa e l'assenza di ulteriori prove lasciano gli studiosi assai scettici sulla fondatezza dell'ipotesi.\nL'estinzione di questi animali \u00e8 attribuita alla caccia ed alla distruzione dell'habitat da parte degli antenati polinesiani dei M\u0101ori, insediatisi in Nuova Zelanda alcuni secoli prima; i moa, inoltre, venivano predati attivamente dall'aquila di Haast, anch'essa estinta.\nLa scoperta.\nDa sempre i m\u0101ori raccontavano ai coloni inglesi storie circa giganteschi uccelli senz'ali che correvano per le valli e le pianure e che essi chiamavano moa, ma gli inglesi sembravano non curarsene minimamente, considerando queste storie come leggende locali. Nel 1839, John Harris, un commerciante appassionato di zoologia, venne in possesso di un pezzo d'osso di una quindicina di centimetri, che invi\u00f2 a suo zio, che a sua volta provvide a farlo esaminare da Richard Owen a Londra.\nOwen studi\u00f2 l'osso perlomeno per quattro anni; stabil\u00ec infine che era parte del femore di un grosso animale, ma ci\u00f2 che lo sconcertava era il candore del frammento e la sua sezione a nido d'ape. Appurato che l'osso era appartenuto a qualche uccello, Owen rivel\u00f2 di aver scoperto un nuovo gigantesco uccello, che battezz\u00f2 \"Dinornis\" (\"uccello terribile\"). La sua deduzione fu inizialmente ridicolizzata dalla comunit\u00e0 scientifica, ma col tempo si rivel\u00f2 corretta, visto che furono ritrovate ingenti quantit\u00e0 di ossa di moa in tutta la Nuova Zelanda. Dal 2004, il frammento esaminato da Owen \u00e8 stato messo in bacheca nel Museo di storia naturale di Londra, da lui fondato e diretto, in memoria del bicentenario della sua nascita."}
{"id": "422227", "revid": "124946525", "url": "https://it.wikipedia.org/wiki?curid=422227", "title": "Toro (I Cavalieri dello zodiaco)", "text": " \u00e8 un personaggio della serie di anime e manga \"I Cavalieri dello zodiaco\", creata da Masami Kurumada nel 1986.\n\u00c8 un cavaliere d'oro, appartenente alla costellazione del Toro.\nNella traduzione italiana del manga viene chiamato Aldebaran del Toro, traduzione fedele del nome originale, mentre nella versione italiana dell'anime viene chiamato Toro, risultando l'unico tra i Cavalieri d'Oro a essere indicato con il corrispettivo in italiano del segno zodiacale.\nCreazione e concezione.\nKurumada introduce Aldebaran per la prima volta nel capitolo 29 dell'opera, contenuto nel volume 8 del suo manga, presentandolo come il Cavaliere d'Oro della Seconda casa dello Zodiaco al Santuario di Atene, il Palazzo del Toro d'oro. \u00c8 l'unico dei dodici cavalieri d'Oro a non apparire o non avere alcun ruolo direttamente o indirettamente nell'arco narrativo sino alla sua apparizione.\nIl nome originale del guerriero deriva dalla stella Aldebaran, la pi\u00f9 luminosa della costellazione del Toro.\nPer la sua mole e la sua forza \u00e8 soprannominato il \"toro selvatico d'oro\".\nOriginariamente Kurumada ha concepito Aldebaran come un guerriero tranquillo e possente, dalla lunga e folta chioma bionda e uno stile di combattimento prevalentemente d'attesa.\nNella trasposizione animata i realizzatori hanno deciso di rendere Aldebaran con tratti del viso pi\u00f9 marcati e con capelli corti e di colore scuro (generalmente viola, in alcuni frangenti bruni). Il personaggio torna ad avere capelli lunghi, ma viola, negli OAV di Hades e in Soul of Gold.\n\u00c8 il Cavaliere d'Oro pi\u00f9 imponente e forte fisicamente: alto 2,10\u00a0m \u00e8 dotato di una forza fisica pressoch\u00e9 sovraumana e secondo in prestanza fisica soltanto ad Argetti di Heracles.\nDai dati forniti da Kurumada, Aldebaran \u00e8 divenuto cavaliere d'oro all'et\u00e0 di sette anni ed \u00e8 brasiliano di origine: quest'ultimo aspetto, data la poca frequenza di personaggi brasiliani nelle opere giapponesi, ha reso il personaggio piuttosto popolare in Brasile, dove Saint Seiya ha avuto un discreto successo e seguito.\nPersonalit\u00e0 del personaggio.\nAldebaran \u00e8 molto differente dagli altri cavalieri d'oro, decisamente pi\u00f9 astiosi o irriverenti nei confronti degli avversari e rimane quasi sempre pacato e in posizione d'attesa.\nNonostante l'entrata in scena minacciosa Aldebaran si rivela presto il classico \"gigante buono\", mostrandosi contrariato di dovere eliminare Seiya mentre pensa ad alta voce, ritenendolo un bravo ragazzo e un giovane di talento. Il dato che Aldebaran non incontri grosse difficolt\u00e0 ad affrontare i cavalieri di bronzo e che in realt\u00e0 freni i suoi colpi viene confermato da Mur in una conversazione successiva allo scontro che dice al custode della seconda casa che avrebbe potuto spazzarli tutti via con la sola forza di un dito, oltre che dall'episodio successivo della battaglia con Niobe, fatto esplodere con un colpo solo. Fuori dagli scontri Aldebaran mostra un carattere molto ilare e scherzoso: quando Seiya riesce nell'impresa di staccargli il corno, invece di infuriarsi scoppia in una fragorosa risata e chiude il combattimento con una battuta. Questo lato giocoso del carattere emerge anche in \"Episode G\", dove si scopre che la sua passione \u00e8 l'acquisto di souvenir che compra in enorme quantit\u00e0 vicino al Jamir (suscitando l'ira di Aiolia).\nA dispetto del carattere bonario Aldebaran \u00e8 comunque un personaggio molto acuto e dotato di grande senso di giustizia, notando subito come gli avversari che ha di fronte non siano dei traditori e usurpatori delle armature che indossano e permettendo loro di oltrepassare il proprio tempio perch\u00e9 meritevoli. Nel manga dir\u00e0 a Mur che il combattimento e lo spirito nobile dei suoi avversari hanno ulteriormente alimentato dubbi che gi\u00e0 aveva in merito al Grande Sacerdote, mentre nell'anime non dubita della legittimit\u00e0 del Grande Sacerdote ma subito si domanda se la missione che gli \u00e8 stata affidata non sia in realt\u00e0 frutto di una valutazione sbagliata. Una volta scoperta la vera identit\u00e0 del Sacerdote si schiera immediatamente dalla parte di Atena. La lealt\u00e0 ad Atena lo porta spesso al sacrificio per la vita di Saori Kido e dei suoi amici.\nNonostante la sua mole Aldebaran sembra avere un animo piuttosto sensibile: dalla serie animata di Hades riceve infatti un fiore da una bambina e rimane piuttosto impacciato, ma lo rivediamo nel suo tempio contemplare il fiore colpito da quel gesto.\nArmatura.\nLa sacra armatura del Toro \u00e8 la pi\u00f9 imponente e massiccia delle dodici sacre armature d'oro. Con riflessi pi\u00f9 scuri delle altre, \u00e8 formata da un torso riccamente decorato che denota la muscolatura imponente del prescelto che la deve indossare (\u00e8 l'unica che evidenzia addominali e pettorali, anche se nel manga vengono evidenziati i pettorali dell'armatura del leone), a evidenziare uno dei tratti pi\u00f9 comuni del simbolo che rappresenta: il toro \u00e8 infatti un animale decisamente imponente e muscoloso. Sulle spalle vi sono due enormi spalliere decorate da grossi spuntoni, presenti anche sui gambali e sui bracciali. Un enorme collare circonda il collo del cavaliere; l'elmo, decisamente caratteristico, richiama molto gli elmi di guerra vichinghi, ed \u00e8 formato da un casco centrale, decorato solo nella serie animata da una parte blu scuro con borchie d'oro, arricchito da due evidenti corni, uno dei quali verr\u00e0 spezzato poi da Seiya.\nBiografia.\nManga classico.\nSantuario.\nAppare in assoluto per la prima volta nella corsa alle dodici Case all'interno del proprio tempio, nel quale sar\u00e0 il primo nemico ad affrontare Seiya. Lo stesso cavaliere di bronzo cerca di distrarre con il suo \"Pegasus Ryuseiken\" il cavaliere d'oro cercando di fare passare oltre i compagni, ma Aldebaran ignora completamente l'attacco e atterra immediatamente Shiryu, Shun e Hyoga, lasciandoli privi di sensi. Nello scontro con Seiya, unico superstite, si trova facilmente in vantaggio e con pochi colpi lo mette in difficolt\u00e0 per poi schiacciarlo a terra con la sua grossa mole. Creduto morto il rivale si appresta contrariato a eliminare gli altri privi di sensi, ma in quel momento Seiya, ripresosi dallo stato d'incoscienza e ricordati degli allenamenti fatti con la spada in passato con Marin, ritrova la forza dentro di s\u00e9 e torna a lottare. Aldebaran sembra opporsi a Seiya pi\u00f9 convintamente, in realt\u00e0 resta molto sorpreso dalle doti del ragazzo e dai suoi intenti nobili, decidendo di metterlo alla prova. Accortosi della costante crescita del cavaliere di bronzo in combattimento accetta la sfida di Seiya che gli promette di staccargli uno dei corni d'oro, assicurandogli che se dovesse riuscire nell'impresa gli lascerebbe passare il proprio tempio. Seiya riesce a spezzare la posizione di difesa e attacco congiunti del Cavaliere d'Oro e, acquisito il \"settimo senso\", combatte alla pari con lui. Attaccandolo di sorpresa gli stacca con il taglio della mano il corno sinistro dell'elmo. A seguito di questo gesto Aldebaran, che inizialmente sembra furioso, scoppia in una fragorosa risata e lascia passare Seiya e i suoi compagni, accorsi dopo essersi ripresi.\nAldebaran riappare successivamente davanti al suo tempio dove viene raggiunto da Mu, che gli chiede perch\u00e9 abbia lasciato passare i cavalieri di bronzo. In un primo tempo il Cavaliere del Toro cerca di mascherare i suoi intenti e di fare credere all'amico di essere stato realmente sconfitto, ma quando Mu lo incalza sostenendo che avrebbe potuto fare un \"lago di sangue\" se solo avesse voluto Aldebaran ammette di avere voluto semplicemente mettere alla prova gli avversari per dare conferma ai forti dubbi che nutre sulla figura del Gran Sacerdote, in particolare dopo avere sentito voci che lo indicano come responsabile di uccisioni nel Santuario.\nPoseidon.\nAldebaran appare all'inizio della saga di Poseidon, mostrandosi ad Atena nell'ospedale dove la stessa sta accudendo i protagonisti in coma dopo le vicende del Santuario con l'intento di proteggere lei e i ragazzi. Affronta quindi il Generale degli Abissi Sorrento di Siren, giunto per uccidere i cavalieri di bronzo. Dopo una lunga lotta il Generale degli Abissi utilizza la sua melodia, in modo da ridurre la forza del cavaliere d'oro all'uno per cento del suo cosmo, ma quest'ultimo, dopo avere capito la situazione, si rompe i timpani con le dita in modo da non ascoltare pi\u00f9 la melodia del nemico. Quest'ultimo gesto si riveler\u00e0 inutile, in quanto la melodia arriva direttamente al cervello. Sorrento sembra quindi avere la meglio sul Cavaliere d'Oro, apparentemente ridotto in polvere, ma in un flashback successivo Sorrento racconta che in realt\u00e0 Aldebaran era riuscito a fuggire dal suo cloth ed evitare il colpo. Proprio in quel momento giunge Atena che gli ordina di cessare l'ostilit\u00e0 e di essere condotta al Santuario di Poseidone. Aldebaran non pu\u00f2 opporsi al volere della dea e torna immediatamente al Santuario sconfortato, mentre Sorrento porta via Atena. Ricompare nel momento in cui i Cavalieri d'Oro discutono se intervenire o meno nella battaglia contro i Generali degli Abissi.\nSaga di Hades.\nDurante la serie di Hades, mentre era intento a meditare su un fiore donatogli da una ragazzina, viene attaccato dallo Specter Niobe di Deep che, approfittando della sordit\u00e0 di quest'ultimo (causata nello scontro con Sorrento nel manga), lo colpisce e lo uccide. Prima di morire, per\u00f2, Aldebaran riesce a lanciare il \"Great Horn\" sull'avversario, che morir\u00e0 poco dopo, e, inoltre, fa in modo che una parte del cosmo nella sua armatura possa avvertire un eventuale amico del pericolo nascosto che si cela nel suo tempio.\nIl suo spirito ritorner\u00e0 per sacrificarsi alla Giudecca (quartier generale di Hades nell'oltretomba) con gli altri dodici Cavalieri d'Oro, unendo i loro dodici cosmi nella freccia del Sagittario creeranno un colpo simile alla luce del sole che \u00e8 assente nel regno dei morti, \u00e8 ci\u00f2 creer\u00e0 un varco nell'impenetrabile \"Muro del Pianto\" che divide Inferno da Elisio.\nSerie animata classica.\nLe vicende che riguardano Aldebaran sono forse quelle che hanno subito pi\u00f9 variazioni nella trasposizione da manga a serie animata riguardanti un cavaliere d'Oro.\nLo scontro con i Cavalieri di Bronzo al Santuario si svolge sostanzialmente nello stesso modo, ma Aldebaran non ha inizialmente dubbi e smette di lottare seriamente solo quando percepisce un cosmo molto potente che aiuta e protegge Seiya. Seiya spezza spontaneamente il corno del suo elmo e Aldebaran decide di farlo passare pi\u00f9 per stupore che per promessa. Mentre nel manga fa passare tutti i protagonisti nell'anime si oppone brevemente anche agli altri tre cavalieri, sostenendo che devono meritarsi di passare la casa, in realt\u00e0 per metterli alla prova e convincersi dei propri dubbi. Nonostante i tre Cavalieri di Bronzo combattano unendo le loro forze riescono soltanto a costringerlo a spezzare la sua posizione di difesa, congelandogli per breve tempo le braccia, ma convincendolo a farli passare. Mentre concede loro il diritto di passare la sua casa Aldebaran li mette in guardia sul fanatismo di alcuni Cavalieri d'Oro e sulle insidie che incontreranno. Riflette poi da solo sul fatto che il Grande Sacerdote abbia compiuto un errore di valutazione, ritenendo Seiya e compagni degni delle armature che indossano, al contrario di quanto gli era stato riferito.\nIl dialogo con Mu si svolge in maniera similare, ma Aldebaran non dice a Mu di avere fatto passare i protagonisti perch\u00e9 dubbioso del Grande Sacerdote (che ritiene eventualmente solo in errore sui protagonisti e i loro intenti), quanto perch\u00e9 turbato dalla presenza di un cosmo superiore durante la battaglia con Seiya e perch\u00e9 colpito dalla tenacia e dai poteri del ragazzo. \u00c8 Mu e non Aldebaran a parlare delle stragi avvenute nel Santuario e a insidiare dubbi nella mente dell'amico, rivelandogli poi che la presenza che ha sentito durante il combattimento era quella della dea Atena che proteggeva Seiya.\nNel resto della corsa alle Dodici Case Aldebaran riappare in qualche scena sporadica nella quale medita o viene sorpreso dalla risonanza delle armature d'oro nonch\u00e9, infine, quando sale alle stanze di Arles assieme ai reduci cavalieri d'oro con Saori per fermare Saga.\nManga e anime differicono nettamente nella saga di Poseidone e in quella filler di Asgard. Aldebaran dona infatti il suo sangue per rigenerare l'armatura di Shun, mentre nel manga non \u00e8 presente in quanto partito per proteggere Atena. L'armatura di Andromeda nel manga \u00e8 rigenerata dal sangue di Shaka.\nNell'anime non c'\u00e8 lo scontro con Sorrento (il suo posto viene preso da Siegfried, che combatte in maniera similare rompendosi i timpani), ma viene invece attaccato dal Cavaliere di Asgard Syd che riesce a coglierlo di sorpresa alle spalle e ad atterrarlo. In realt\u00e0, in un momento successivo, Aldebaran in un ospedale racconter\u00e0 a Marin, in modo che possa mettere in guardia i Cavalieri di Bronzo, di avere evitato facilmente l'attacco violento dell'avversario ma di essere stato poi atterrato da una sorta di ombra, che si riveler\u00e0 poi essere Bud, fratello gemello di Syd. In seguito, sempre nell'anime, ripresosi dall'attacco di Syd e Bud, appare nel momento in cui i Cavalieri d'Oro discutono su un loro eventuale intervento in sostegno dei Cavalieri di Bronzo.\nNella serie di Hades la trasposizione animata \u00e8 fedele al manga e viene soltanto aggiunto il flashback dove una bambina gli dona un fiore.\nEpisode G.\nAldebaran, nel manga prequel \"Episode G\", appare sin dal primo volume (secondo nell'edizione italiana) dove insieme agli cavalieri d'oro affronta i Titani, risvegliati dal dio Ponto e comandati da Crono. Dopo essere apparso per la prima volta durante il Chrysos Synagein, Aldebaran accompagna Aiolia e Lythos in Jamir da Mu, in modo da riparare l'armatura del Cavaliere del Leone, dimostrando di conoscere da tempo il Cavaliere dell'Ariete.\nDopo avere aiutato Mu a riparare la sua torre dai danni causati dall'attacco del Titano Giapeto, Aldebaran viene poi teletrasportato al Santuario dal Cavaliere dell'Ariete, in modo che possa giungere in aiuto di Aiolia e Shura del Capricorno, salvandoli dagli attacchi di Temi e Rea, sconfiggendo i serpenti, l'idra, e l'enorme bilancia evocati dalle dee..\nViene poi inviato nel Tartaro da Mur insieme a Camus dell'Acquario, Milo dello Scorpione e Shura del Capricorno per dare manforte ad Aiolia contro i Titani, in modo che possa salvare Lythos.\nSoul of Gold.\nNella serie ONA Saint Seiya: Soul of Gold i Cavalieri d'Oro del XX secolo ritornano in vita dopo la distruzione del Muro del Pianto nei territori di Asgard, trasformati in Einherjar. Insieme ad Aiolia e i suoi compagni Gold Saint si scontreranno contro il dio nordico Loki per salvare Asgard e riusciranno a sconfiggerlo. In questa serie Aldebaran riuscir\u00e0 a fare evolvere la sua Gold Cloth, in God Gold Cloth, cio\u00e8 un'armatura divina.\nAltre apparizioni.\nAldebaran del Toro compare nel film \"\", dove viene sconfitto dai demoni di Lucifero. Si rialza a fine lungometraggio con i compagni di pari rango per aiutare i protagonisti. Compare anche nel film \"Le porte del paradiso\", in cui viene sigillato con gli altri Cavalieri d'Oro in un pilastro di pietra dagli dei dell'Olimpo per il ruolo che ha svolto negli eventi che hanno portato alla morte di Ade.\nAbilit\u00e0.\nStile di combattimento.\nIl modo di combattere di Aldebaran si basa sulla sua enorme possenza e forza fisica, che non sono seconde a nessuno tra i Cavalieri di Atena. Inoltre egli riesce a coniugare perfettamente queste qualit\u00e0 con un'estrema agilit\u00e0 e un'incredibile velocit\u00e0, grazie alla quale la potenza dei suoi attacchi risulta essere ancora pi\u00f9 devastante.\nLa posizione da battaglia di Aldebaran, a braccia conserte, riunisce efficacemente attacco e difesa. La possibilit\u00e0 di colpire alla velocit\u00e0 della luce permette al Cavaliere di attaccare e riportarsi in posizione di difesa quasi istantaneamente, impedendo al suo avversario di capire dove indirizzer\u00e0 i suoi colpi. Come notato da Seiya nel manga, questa forma di combattimento \u00e8 stata ispirata a Kurumada dalla disciplina dello iaijutsu. Nella Taizen invece viene riportato dallo stesso autore che lo stile di combattimento del personaggio \u00e8 riconducibile alla disciplina dello Iainuki (o Iaikiri), una disciplina con la spada simile a quella che compare nel flashback di Seiya. Il cavaliere ha inoltre mostrato, soltanto nel manga classico per\u00f2, l'abilit\u00e0 di creare piccole illusioni: ci\u00f2 avviene nello scontro con Sorrento di Siren, non presente nell'anime.\nAldebaran \u00e8 uno dei Cavalieri d'oro pi\u00f9 sfortunati a causa del copione della storia. Nonostante venga indicato da Mu dell'Ariete come il pi\u00f9 potente tra i dodici Cavalieri d'oro e nonostante lo stesso Milo di Scorpio mostri una certa stima verso il cavaliere della seconda casa davanti ad Arles, chiedendogli il permesso di unirsi a un'eventuale lotta, egli viene sconfitto abbastanza facilmente in diverse occasioni. Da copione, infatti, verr\u00e0 attaccato sempre di spalle, a volte anche da pi\u00f9 cavalieri; nel caso di Sorrento, l'unico che affronta in battaglia aperta, invece si trova dinanzi forse al nemico pi\u00f9 ostico per le caratteristiche del proprio modo di combattere. Da rilevare anche che nella saga di Hades il cavaliere non sente Niobe perch\u00e9 \u00e8 sordo, ma non mancano considerazioni sul fatto che sia morto semplicemente perch\u00e9 a Kurumada servivano tre cavalieri per fare eseguire l'Urlo di Atena e che lui sarebbe stato di troppo.\nAttacchi.\nNon sappiamo se il guerriero abbia altri attacchi da sferrare; nella serie Episode G tuttavia si scopre un nuovo attacco del cavaliere d'oro del Toro, il \"Braccio Possente\". Tale attacco, che altro non \u00e8 che un violentissimo colpo inferto con il braccio levato, viene usato da Aldebaran per sconfiggere i serpenti di pietra evocati dalla Titanide Rea, desiderosa di uccidere Aiolia del Leone e Shura del Capricorno.\nApparizioni in altri media.\nAldebaran fa brevi apparizioni negli ultimi due film dedicati alla serie: nel \"\" appare all'inizio dove viene sconfitto dai demoni di Lucifero, mentre nel quinto \"Le porte del paradiso\" lo si vede venire sigillato assieme agli altri Cavalieri d'Oro in un pilastro di pietra dagli dei dell'Olimpo per il ruolo che ha svolto negli eventi che hanno portato alla morte di Ade.\nIn I Cavalieri dello zodiaco - La leggenda del Grande Tempio Aldebaran diverge soltanto nell'aspetto: l'armatura, oltre a essere oro, \u00e8 decorata con motivi verdi e rossi e presenta degli spallacci raffiguranti delle teste di toro; le corna dell'elmo sono rivolte in avanti e ondulate, cos\u00ec come le due enormi presenti dietro la schiena; indossa un corto e largo mantello rosso bordato oro, che ricorda una muleta; in combattimento il volto viene ricoperto da una maschera aurea. Esattamente come nel manga sfida Seiya finch\u00e9 il ragazzo non gli spezza un corno dell'armatura, permettendo poi al gruppo di passare attraverso la Casa del Toro. Combatter\u00e0 insieme ai restanti Cavalieri d'oro contro una statua del dio egizio Anubi, animata da Saga. Dopo la sconfitta del Cavaliere dei Gemelli, sar\u00e0 al fianco di Atena insieme agli altri Cavalieri d'oro.\nL'immagine di Aldebaran e la sua armatura appaiono nei vari prodotti di merchandising, come card e modellini (esempio quelli della serie \"Myth Cloth\"), basati sulla sua versione della \"serie classica\". Il personaggio appare anche come PG nei videogiochi della serie per PlayStation 2 e PlayStation 3.\nL'immagine di Aldebaran e la sua armatura appaiono nei vari prodotti di merchandising, come card e modellini (esempio quelli della serie \"Myth Cloth\"), basati sulla sua versione \"classica\". Il personaggio appare anche come PG nei videogiochi della serie per PlayStation 2 e PlayStation 3.\nAldebaran appare in un cameo in \"Saint Seiya Next Dimension\", sequel del manga originale di \"Saint Seiya\", dove sotto forma di spirito aiuta Atena a uscire da una distorsione spazio-temporale."}
{"id": "422228", "revid": "117355533", "url": "https://it.wikipedia.org/wiki?curid=422228", "title": "Cancer (I Cavalieri dello zodiaco)", "text": " \u00e8 un personaggio della serie \"I Cavalieri dello zodiaco\" creata da Masami Kurumada.\nAppare sia nella storia originale (il manga del 1985 e i rispettivi adattamenti animati) che nel manga \"I Cavalieri dello zodiaco - Episode G\" di Megumu Okada e nella serie ONA \"\"; appare inoltre in due film d'animazione tratti dalla serie animata classica (il terzo e il quinto) e nella maggior parte dei videogiochi basati sulla serie, oltre al merchandising.\n\u00c8 il Cavaliere d'oro della costellazione del Cancro e antagonista dei protagonisti; riappare successivamente durante la battaglia contro Ade come Spectre.\nNell'edizione italiana del manga viene chiamato Death Mask del Cancro, traduzione fedele del nome originale, mentre nel doppiaggio italiano della Mediaset ci si riferisce a lui con il nome latino della sua costellazione, ovvero \"Cancer\".\nIl personaggio.\nIl Cavaliere della Quarta casa viene raffigurato principalmente come un personaggio negativo: fin dalla sua prima apparizione, infatti, afferma di credere che la giustizia stia dalla parte di chi detiene il potere rivelando di essersi schierato spontaneamente dalla parte di Gemini e di non farsi scrupoli quando si tratta di eliminare un nemico anche se durante la battaglia vengono coinvolte persone innocenti, dal momento che \"anche durante le guerre si bombardano citt\u00e0 e si uccidono donne e bambini\"; possiede inoltre la macabra abitudine di collezionare le teste delle sue vittime sulle pareti della sua Casa come maschere mortuarie impedendo alle loro anime di raggiungere l'aldil\u00e0: lui stesso ammette di essere chiamato \"Death Mask\" (maschera mortuaria, appunto) proprio per questa sua abitudine.\nDopo essere morto nella battaglia alle Dodici Case ritorna durante la battaglia contro Ade come Specter del dio dei morti con l'amico Aphrodite di Fish, anche se in seguito si scoprir\u00e0 che i due sono sempre stati dalla parte di Atena: riguardo a questa conversione dei due Kurumada rispose in una rubrica pubblicata sulla rivista \"Home Sha\" nel 2001 che malgrado tutto i due sono brave persone ma poich\u00e9 hanno un orgoglio che \u00e8 il doppio rispetto a quello di una persona normale si sentivano umiliati dall'essere stati sconfitti da dei Cavalieri di bronzo.\nNella serie ONA \"Saint Seiya: Soul of Gold\", pur venendo descritto nel sito ufficiale come un uomo che gioisce con la guerra e la morte e che identifica la giustizia con forza, ritenendo che il fine giustifichi i mezzi, dopo la sua resurrezione sembra perdere i suoi tratti pi\u00f9 sanguinari come conseguenza dell'essere stato abbandonato dalla sua armatura durante il combattimento con Shiryu. Inizialmente il personaggio appare come una persona dal carattere indisponente (si rivolge alle persone pi\u00f9 vecchie con il termine \"Oyaji\", traducibile come \"Ehi vecchio!\") che preferisce i piaceri della vita al combattimento, mostrando anche una predilezione per l'alcol e il gioco d'azzardo (accumulando parecchi debiti in pochi giorni), ma rivelando di agire cos\u00ec per racimolare i soldi destinati ad aiutare una giovane ragazza di Asgard, Helena, da cui \u00e8 rimasto impressionato per la forza interiore che dimostrava nel badare ai fratellini e nel lavorare come fioraia malgrado la malattia che l'affligge.\nAspetto fisico.\nIl suo aspetto fisico \u00e8 quello di un giovane uomo con gli occhi azzurri e i capelli blu (argentei nel manga e nel romanzo \"Gigantomachia\") corti e viene perlopi\u00f9 disegnato con addosso la sua armatura; nell'anime si \u00e8 pensato di allungare le unghie del Cavaliere quando egli \u00e8 in preda all'ira, come a volere rimarcare la sua ferocia. Durante il combattimento contro Shiryu sotto l'armatura indossa dei pantaloni lunghi di colore verde scuro mentre in \"Soul of Gold\" indossa una canottiera nera, pantaloni rossi e un paio di stivali e inizialmente presenta anche il pizzetto.\nPoteri.\nLa sua tecnica principale, il \"Sekishiki Maikai Ha\", consiste nel separare l'anima del nemico dal corpo gettando quest'ultima nel mondo dei morti attraverso l'Ammasso del Presepe della costellazione del Cancro (tradizionalmente associato dai popoli asiatici ai fuochi fatui e considerato come la porta d'accesso per l'altro mondo), rendendolo l'unico Cavaliere, oltre a Shaka della Vergine, capace di muoversi tra il mondo dei vivi e la Valle della Morte. \u00c8 inoltre dotato di capacit\u00e0 psicocinetiche che gli permettono di colpire bersagli che si trovano a grande distanza (o addirittura in altre dimensioni, come fa con Shunrei) e della capacit\u00e0 di potersi teletrasportare dovunque voglia. In \"Soul of Gold\" viene mostrata una nuova tecnica, il \"Sekishiki Mejou Ha\", con il quale relega l'anima di Fafner all'onda Sekishiki e la lascia sepolta nello Yomotsu Hiraska per l'eternit\u00e0, impedendogli sia di morire completamente che di tornare in vita.\nArmatura.\nLa sacra armatura del Cancro consiste in un busto decorato con triangoli blu, il cui vertice \u00e8 puntato verso lo stomaco del cavaliere (contrariamente a quanto appare nel manga dove l'armatura \u00e8 completamente dorata). L'elmo \u00e8 un diadema con un rubino romboidale sulla parte centrale e sei appendici laterali che formano una sorta di corona (rappresentano ovviamente le zampe del granchio). Il particolare delle cubitiere \u00e8 interessante in quanto, una volta esposta nella sua forma assemblata, queste sezioni formano le chele del granchio. Al loro interno (alle estremit\u00e0 che coprono i gomiti) sono celate due appendici che una volta riposta l'armatura formano le tenaglie (durante l'utilizzo sono invisibili). I coprispalle hanno un aspetto a goccia, con spuntoni a ventaglio tutto intorno al raggio.\nI parastinchi dell'armatura riprendono il disegno a ventaglio spinato delle cubitiere e delle spalline. Le cosce non hanno protezione cos\u00ec come le parti intime (se non solo in parte dal gonnellino) come in altri cavalieri d'oro della serie. La parte inferiore termina con i classici calzari dorati, che sembrano fare parte dei gambali, con la peculiarit\u00e0 che nella parte del tallone sono presenti degli speroni puntuti: l'armatura del cancro insieme a quella del Sagittario sono le uniche ad avere questo dettaglio.\nIn \"Soul of Gold\" Death Mask far\u00e0 evolvere la sua armatura in armatura divina, la quale \u00e8 molto pi\u00f9 potente della normale armatura d'oro.\nStoria.\nManga classico.\nInsieme ai parigrado Aphrodite e Shura, Death Mask \u00e8 uno dei tre Cavalieri d'Oro a conoscenza del fatto che il Grande Sacerdote ha tentato di uccidere la dea Atena quando questa si era appena reincarnata nella piccola Saori, ma identificando la giustizia con la forza lo segue ritenendolo il pi\u00f9 adatto a mantenere la pace.\nAppare la prima volta al Monte Lu per convincere il Maestro dei Cinque Picchi a schierarsi con il Grande Sacerdote; dopo il rifiuto secco dell'anziano guerriero, seguito da un'accesa discussione sull'eticit\u00e0 delle azioni umane, il Cavaliere d'oro decide di eliminare il rivale ma viene osteggiato da Shiryu, allievo del maestro: lo scontro \u00e8 sproporzionatissimo non solo perch\u00e9 il giovane Cavaliere ha da poco perso la vista ma anche per la differenza di cosmo; soltanto l'intervento di Mur dell'Ariete e di conseguenza l'ipotesi di doversi scontrare con due parigrado lo salva da fine certa.\nRiappare poi durante la corsa alle Dodici Case: appena entrati nella sua Seiya e Shiryu capiscono il motivo del suo soprannome in quanto le pareti dell'edificio sono cosparse delle teste delle sue vittime. Shiryu decide di affrontarlo da solo, cercando di risparmiare tempo e riuscendo a fare passare l'amico: i due si ritrovano quindi faccia a faccia e all'inizio il confronto \u00e8 di nuovo nettamente a favore del Cavaliere d'oro, che invia l'anima dell'avversario nella Valle della Morte da cui per\u00f2 il Cavaliere di bronzo ritorna grazie all'intervento di Atena costringendo il suo avversario a trasportarsi con lui per poterlo finire.\nQuando per\u00f2 le preghiere di Shunrei riescono a bloccare i suoi colpi il Cavaliere d'oro colpisce la ragazza a distanza con la telepatia per farla cadere nella cascata (sorte da cui si scopre essere salvata dal Maestro): questo sconvolge il Cavaliere di Bronzo, che in preda all'ira comincia a colpire il Cavaliere d'Oro senza tregua; quest'ultimo \u00e8 comunque protetto dalla sua armatura e le sorti del combattimento tornano a favore del Cavaliere d'Oro che, mentre sta per gettare l'avversario nella bocca dell'Ade e lui si aggrappa agli speroni rocciosi per non cadere, viene attaccato dalle anime delle sue vittime, incapaci di trovare la pace e costrette a vagare fra mondo dei vivi e mondo dei morti, che insensibilmente getta nella voragine. Questo comportamento fa s\u00ec che l'armatura a staccarsi dal guerriero, il quale, stupito, si ritrova inerme, permettendo a Shiryu di togliersi la propria e di combattere ad armi pari gettando il Cavaliere d'oro nella voragine verso l'oltretomba.\nDurante la guerra sacra contro Ade Death Mask segue il piano di Shin e aiuta gli altri Cavalieri d'Oro resuscitati a ottenere il sacrificio di Atena per ridestare l'armatura divina di quest'ultima fingendosi un invasore del Grande Tempio, ma viene apparentemente sconfitto da Mur e rispedito al castello che funge da base sulla Terra per l'esercito di Ade: l\u00ec viene gettato da Rhadamante nella voragine che collega il castello con il mondo dei morti. Il suo spirito ritorner\u00e0 per sacrificarsi alla Giudecca (quartier generale di Ade nell'oltretomba) con gli altri Cavalieri d'Oro per abbattere il Muro del Lamento che divide Inferno da Elisio e consentire a Seiya e ai suoi amici di salvare Atena.\nSerie animata.\nNella serie animata del 1987 le vicende di Cancer sono simili al fumetto: l'unica differenza \u00e8 che il suo scontro con Sirio viene allungato nella parte finale, introducendo un incoraggiamento di Lady Isabel al Cavaliere di Bronzo dove la fanciulla gli dice di non esitare a colpire il Cavaliere del Cancro, il quale non pu\u00f2 essere considerato un vero Cavaliere di Atena, poich\u00e9 non conosce il potere della giustizia e dell'amore.\nOAV di Hades.\nNella trilogia di serie OAV \"I Cavalieri dello zodiaco - Saint Seiya - Hades\" le vicende di Cancer sono anche qui pressoch\u00e9 identiche al fumetto; l'unica differenza \u00e8 che nella battaglia contro Rhadamante lui e Fish non vengono scagliati nel pozzo che collega la Terra con gli Inferi, ma vengono portati dal generale alla Valle della Morte e da quest'ultimo lanciati nella Bocca di Ade verso l'inferno. Riappare poi in un flashback di Shin con gli altri Cavalieri resuscitati, dove lo si vede sorridere alla proposta dell'ex sacerdote, lasciando quindi intendere una sua redenzione.Durante la sua comparsa davanti al Muro del Lamento \u00e8 stato inserito un suo incontro con Mur dove il Cavaliere dell'Ariete rivela a quelli dei Pesci e del Cancro di essere sollevato nel saperli dalla parte di Atena.\n\"Soul of Gold\".\nNella serie ONA \"Saint Seiya: Soul of Gold\" i Cavalieri d'Oro del XX secolo ritornano in vita per un breve periodo dopo la distruzione del Muro del pianto nei territori di Asgard, trasformati in Einherjar. Insieme ad Aiolia e i suoi compagni Gold Saint si scontreranno contro il dio nordico Loki per salvare Asgard e riusciranno a sconfiggerlo. Inizialmente fedele alla propria natura Cancer sfrutta la nuova vita per dedicarsi a piaceri come il vino e il gioco d'azzardo, ma l'incontro con la fioraia Helena, che verr\u00e0 successivamente uccisa da F\u00e1fnir di N\u00ed\u00f0h\u00f6ggr nel corso di un sadico esperimento magico, gli far\u00e0 ricordare la devozione verso Atena. In questo modo ottiene nuovamente la fiducia della sua armatura, che lo aveva abbandonato durante lo scontro con Sirio, riuscendo a farla evolvere nella God Gold Cloth (un'armatura divina), grazie alla quale riuscir\u00e0 a sconfiggere F\u00e1fner, con il Sekishiki Mejou Ha, condannandolo a un'eternit\u00e0 di sofferenza in un limbo tra la vita e la morte.\nEpisode G.\nNel manga di Megumu Okada Cancer appare per la prima volta insieme ad altri Cavalieri d'Oro durante il Crysos Sinagein convocato per contrastare la minaccia dei Titani, dove ha un piccolo diverbio con Ioria a proposito della presenza della piccola Lythos (una sua cameriera) durante la riunione in vece del suo padrone. Nella breve lotta che segue (interrotta poi dal Grande Sacerdote) Cancer riesce a colpire Ioria su un punto che poi gli creer\u00e0 difficolt\u00e0 durante la sua battaglia contro il Titano Iperione. Riappare poi durante l'attacco dei giganti Lava Rossa e Fiamma Azzurra al Grande Tempio, dove convince Virgo a lasciare passare il secondo gigante fino alla sua Casa dove lo batte molto facilmente.\nDurante la battaglia fra Ioria e Ceo apprende da Gemini la verit\u00e0 sul Grande Sacerdote e decide di seguire lo stesso il Cavaliere dei Gemelli, in quanto fra tutti i Cavalieri d'Oro lui \u00e8 quello che meglio capisce gli intenti di Gemini stesso, identificando la giustizia con la forza.Dopo avere osservato la battaglia fra Gemini e Crono davanti alla statua di Atena ha poi un breve incontro con Fish mentre quest'ultimo si reca nel mondo dei Titani.\nRiappare poi nell'ultimo capitolo, quando informa il popolo dei Titani che potranno vivere sulla Terra a patto che rimangano nei territori controllati dal Grande Tempio e che coloro che sanno combattere indossino le armature dei Cavalieri Neri.\nEpisode G. Assassin.\nIn Saint Seiya Episode G. Assassin Death Mask ritorna in vita e si scopre che il suo maestro \u00e8 stato il Gold Saint Death Toll di Cancer, personaggio di Saint Seiya Next Dimension (il sequel del manga originale di Saint Seiya)\nAdattamento italiano.\nNell'adattamento italiano dell'anime, sebbene la storia di Cancer sia rimasta sostanzialmente invariata rispetto all'originale, il personaggio viene presentato come malvagio e privo di scrupoli; tanto che la stessa dea Atena dice che il Cavaliere d'Oro non le appartiene perch\u00e9 ha scelto di sua volont\u00e0 la \"strada delle forze oscure\" e per questo non ha la sua protezione. Per questa ragione viene visto come l'unico Cavaliere d'Oro effettivamente malvagio, che combatte esclusivamente per uccidere senza curarsi di giustificare le sue azioni, sebbene la filosofia del cavaliere sia in realt\u00e0 molto meno semplicistica.\nApparizioni in altri media.\nCancer viene nominato nel romanzo \"Gigantomachia\" come maestro del Cavaliere della Chioma di Berenice Mei (introdotto proprio nel romanzo) dove gli viene attribuita la frase \"Dove si fermano gli olivi e gli dei dell'Olimpo, possono nascere pazzi o geni ma mai nessuno di veramente cattivo\" relativa alla Sicilia, dove il personaggio si \u00e8 allenato.\nHa inoltre avuto un paio di apparizioni cameo all'interno del manga \"Saint Seiya - Next Dimension - Myth of Hades\" (sequel ufficiale del manga di Saint Seiya), e il suo design \u00e8 stato copiato dall'autrice Shiori Teshirogi per il personaggio di Manigoldo: il Cavaliere del Cancro apparso nel suo manga \"I Cavalieri dello zodiaco - The Lost Canvas - Il mito di Ade\" e nella successiva serie di volumi extra.\nIl personaggio \u00e8 infine apparso in un capitolo del manga di Chimaki Kuori \"\" nel quale (poco prima dell'inizio della corsa alle Dodici Case di Pegasus e degli altri) si reca sulle alpi svizzere alla scuola dove vengono allenate le Saintia al servizio di Lady Isabel, che distrugge uccidendo quasi tutte le allieve (l'unica sopravvissuta sar\u00e0 Erda di Cassiopea, che giurer\u00e0 vendetta contro il Cavaliere d'Oro) perch\u00e9 lo considera il modo migliore per attirare ed eliminare gli ultimi spiriti maligni al servizio della dea Eris.\nLungometraggi.\nCancer appare in due dei cinque film tratti dalla serie animata: \"La leggenda dei guerrieri scarlatti\" (il terzo) e \"Le porte del paradiso\" (il quinto). \nNel film in CGI del 2014 \"I Cavalieri dello zodiaco - La leggenda del Grande Tempio\" il personaggio cambia quasi del tutto: si presenta come un uomo dai capelli castani con la barba raccolta in due codini e guercio all'occhio sinistro; nel film, bench\u00e9 la sua spietatezza venga compresa, ha un carattere teatrale (come si pu\u00f2 vedere mentre entra in scena con dei palloncini e dalla canzone che canta insieme alle facce della sua casa) e anche sbruffone, considerandosi superiore anche ai suoi stessi compagni. L'armatura \u00e8 rappresentata da una corazza simile a una gabbia toracica e parabracci puntuti sul dorso, mentre il resto \u00e8 completamente ornato da varie appendici simili alle zampe di granchio.Nel film scaraventa all'ingresso degli Inferi Sirio e Cristal; quest'ultimo, per\u00f2, viene salvato dal suo maestro Aquarius e portato nella Casa dell'Acquario. Cancer colpisce pi\u00f9 volte Sirio facendolo quasi sprofondare nell'abisso di lava dell'oltretomba, ma alla sua minaccia di uccidere Atena il Cavaliere di bronzo si scaraventa contro di lui riuscendo a smontare la sua armatura, rivelandogli che a causa della sua natura malvagia non lo ha mai accettato come Cavaliere per poi finirlo con \"Colpo segreto del drago nascente\" e scaraventandolo nella Bocca di Ade.\nVideogiochi e merchandising.\nCancer \u00e8 apparso in tutti i videogiochi basati sulla serie animata e sugli OAV della saga di Hades, ma solo a partire dal videogioco \"I Cavalieri dello zodiaco - Il Santuario\" del 2005 per PlayStation 2. I giochi \"I Cavalieri dello zodiaco - Hades\" del 2006 (sempre per Playstaion 2) e in \"\" del 2013 (per Playstation 3) sono gli unici in cui \u00e8 possibile scegliere se utilizzarlo in versione Cavaliere d'Oro o in quella Specter di Ade.\nL'immagine del personaggio la sua armatura appaiono nei vari prodotti di merchandising, come card e modellini da collezione, basati sia sulla sua versione \"classica\" che (in minima parte) su quella disegnata da Megumu Okada in \"Episode G\"."}
{"id": "422230", "revid": "125722013", "url": "https://it.wikipedia.org/wiki?curid=422230", "title": "Ioria", "text": " \u00e8 un personaggio della serie anime e manga \"I Cavalieri dello zodiaco\" creata da Masami Kurumada.\n\u00c8 il Cavaliere d'oro della costellazione del Leone nonch\u00e9 \"senpai\" del protagonista Seiya; \u00e8 inoltre il protagonista del prequel \"I Cavalieri dello zodiaco - Episode G\" e co-protagonista del sequel \"Episode G Assassin\", oltre che il personaggio principale della serie \"Saint Seiya - Soul of Gold\".\nL'adattamento italiano del nome \u00e8 stato utilizzato, oltre che nella serie animata, anche nella prima edizione italiana del manga classico, mentre nella seconda edizione di quest'ultimo e nell'edizione italiana di \"Episode G\" \u00e8 stato ripristinato l'originale \"Aiolia del Leone\".\nCreazione e concezione.\nIoria fa la sua prima apparizione nel primo capitolo del manga e nelle intenzioni iniziali di Kurumada doveva semplicemente essere una \"special guest\"; successivamente l'autore lo reinvent\u00f2 come cavaliere d'oro quando decise che alcuni di essi sarebbero stati legati ai protagonisti.\nCome per altri personaggi anche quello di Ioria \u00e8 stato creato usando il metodo Osamu Tezuka, difatti il suo aspetto riprende quello del protagonista di un altro manga di Kurumada: Zaji di \"Raimei no Zaji\".\nIl nome originale del personaggio deriva invece dalla regione anatolica dell\"'Eolide\" o \"Eolia\" (in greco \"\u0391\u03b9\u03bf\u03bb\u03af\u03b1\", Aiol\u00eda), oppure dall'omonima isola mitologica dove risiedeva il dio Eolo (in greco \"\u0391\u1f34\u03bf\u03bb\u03bf\u03c2\", Aiolos, come il fratello del cavaliere), identificabile con Lipari.\nIl personaggio.\nIoria compare fin dall'inizio senza rivelare la sua identit\u00e0 di cavaliere d'oro ma dimostrandosi subito come un guerriero nobile e magnanimo. Nell'anime appare molto legato alla maestra di Pegasus, Castalia dell'Aquila: ci\u00f2 ha fatto nascere tra i fan l'idea che i due siano una coppia, poich\u00e9 il cavaliere prende le parti della ragazza in varie occasioni (ad esempio quando Ioria salva Castalia, quando questa viene sconfitta da Tisifone), tuttavia questo aspetto \u00e8 assente nel manga classico, dove l'interazione fra i due personaggi si ha quando Ioria si complimenta con lei per l'addestramento di Pegasus. Nella serie animata viene anche approfondito in un flashback il rapporto senpai-kohai che lo lega a Pegasus, a cui cerca sempre di dare forza.\nInizialmente il pensiero che il fratello fosse un traditore ne mina l'animo al punto che negli anni in cui cerca di riabilitarne il nome (nonostante tutto il Grande Tempio e gli stessi cavalieri d'oro suoi compagni lo guardassero con disprezzo) sviluppa un sentimento contrastante di amore e delusione nei suoi confronti arrivando ad avere un atteggiamento distaccato nei confronti del mondo esterno e dello stesso Grande Tempio, di cui sovente non rispetta le regole e gli atteggiamenti formali pur rimanendo comunque molto fedele. Sar\u00e0 perci\u00f2 molto riconoscente a Seiya e ad Atena per avere riabilitato il nome del fratello sconfiggendo Saga.\nCome molti altri personaggi nel manga classico i capelli di Ioria sono biondi, ma nella serie animata data l'eccessiva preponderanza di toni giallo oro si \u00e8 pensato di creare un contrasto maggiore fra i capelli del personaggio e la sua armatura, sebbene in questo caso si sia optato per un biondo pi\u00f9 scuro. All'inizio di \"Episode G\" il ragazzo era solito tingersi i capelli di rosso, in modo da nascondere la sua eccessiva somiglianza con il fratello, tuttavia sebbene nelle copertine del manga di Okada Ioria continui ad avere i capelli rossi nella storia \u00e8 tornato al suo colore naturale.\nI poteri del personaggio si basano principalmente su attacchi basati sulla luce e il fulmine e nell'anime classico gli vengono attribuiti anche poteri taumaturgici che gli consentono di bloccare l'emorragia di Tisifone e di curare la gamba di Pegasus, assenti nella versione cartacea.\nStoria.\nSerie classica.\nIoria \u00e8 il fratello minore del cavaliere d'oro Micene di Sagitter, che tutti credono un traditore. Proprio da Micene, per il quale provava un grande affetto oltre a una forte ammirazione, Ioria \u00e8 stato addestrato al Grande Tempio di Atene per diventare un cavaliere di Atena. \nNel manga classico Ioria appare per la prima volta come spettatore nella lotta tra Seiya e Cassios, ma nell'anime lo fa testimoniando la lotta tra Castalia e Tisifone, Ioria interrompe la lotta quando Tisifone sconfinge Castalia e d\u00e0 un sacco di botte, Ioria salva Castalia prima che Tisifone la uccida.\nCredendo fortemente che la volont\u00e0 del Gran Sacerdote sia quella di Atena, di cui avrebbe dovuto essere il rappresentante, chiede l'incarico di sostituire Scorpio nella missione nella quale avrebbe dovuto punire Pegasus e i suoi amici, colpevoli di avere disobbedito al Grande Tempio, e quindi ad Atena stessa, recuperando anche l'elmo dell'armatura del Sagittario, trafugata anni prima. Lo scopo principale delle azioni di Ioria, oltre quello di dimostrare fedelt\u00e0 alla Dea, \u00e8 anche quello di rimediare agli errori del fratello, di cui sente le colpe ricadere su di s\u00e9.\nIoria incontra Pegasus nel fuori dall'ospedale in cui il ragazzo si sta curando, in Giappone. Ma Tisifone, giunta poco prima, fa da scudo con il suo corpo ai colpi lanciati dal Cavaliere del Leone. Il ragazzo, dispiaciuto per l'imprevista ferita causata alla donna e per l'idea di combattere contro il Cavaliere di Bronzo, per cui aveva sempre provato affetto e ammirazione, decide di rientrare al Grande Tempio, portando con s\u00e9 Tisifone per farle avere le cure necessarie. Il Sacerdote per\u00f2, non fidandosi del fratello di un traditore, aveva ordinato a Scorpio di farlo controllare, cosa che il Cavaliere fa inviando tre Cavalieri d'Argento in Giappone. Orione, Dedalus e Argetti iniziano ad attaccare Pegasus, dopo avere offeso Ioria, ritenendolo incapace di affrontare i Cavalieri di Bronzo. In aiuto di Pegasus giunge proprio l'Armatura d'Oro del Sagittario, che permette al ragazzo di sgominare facilmente i tre Cavalieri d'Argento. A quel punto Ioria, incuriosito dall'avvenimento e considerando Pegasus in grado di battersi con lui, posa a terra la Sacerdotessa dell'Ofiuco e inizia ad affrontare il ragazzo, fino all'arrivo di Lady Isabel che rivela a Ioria la vera storia di Micene. Ioria, sconvolto e allibito, arriva a colpire la donna con il sacro Leo (colpo bloccato poi da Pegasus) pur di sapere se \u00e8 davvero Atena, ma alla fine capisce i suoi errori e ritorna con Tisifone al Grande Tempio.\nRientrato al Grande Tempio si reca dal Grande Sacerdote per affrontarlo apertamente, ma viene interrotto dall'arrivo del Cavaliere di Virgo, con il quale si scontra alla pari. Approfittando della concentrazione massima di entrambi Arles colpisce il Cavaliere del Leone con il Demone dell'Oscurit\u00e0, facendolo cadere completamente sotto il suo controllo mentale.\nL'unico modo per risvegliarsi \u00e8 uccidere uno dei suoi avversari, e per questo si trova a combattere sanguinosamente contro Pegasus nella quinta Casa, nonostante il loro rapporto di amicizia; si risveglia solamente quando, alla morte di Cassios, Pegasus riesce a colpire Ioria, facendolo ridestare. \nDopo la sconfitta di Gemini, Ioria appare quando dona il suo sangue per rigenerare l'armatura di Pegasus, distrutta durante lo scontro con Gemini.\nNella serie di Nettuno, Ioria appare solo nel momento in cui i Cavalieri d'Oro discutono su un loro eventuale intervento in sostegno dei Cavalieri di Bronzo. Tuttavia Dohko rivela ai cavalieri presenti al santuario di non intervenire e di custodire le dodici case del Grande Tempio. In questa occasione Ioria tenter\u00e0 di disobbedire agli ordini di Dohko, ma verr\u00e0 fermato da Mur che lo riporter\u00e0 alla ragione.\nSaga di Hades.\nNella serie di Hades sconfigge alcuni Specter della terra (precisamente ne uccide sei come rivela poco dopo a Sirio), tra cui Raimi di Worm. Lo scontro vede Ioria in vantaggio sull'avversario, che nonostante sia inferiore al Cavaliere d'Oro continua a combatterlo. Alla fine Ioria uccide l'avversario con il Lightning Plasma. In questa occasione capisce che Gemini, Aquarius e Capricorn hanno oltrepassato la sua casa travestiti da comuni Spectre. Ioria, in seguito, viene poi sconfitto da Rhadamante per causa della barriera che circonda il castello di Hades, che indebolisce il cosmo dei Cavalieri.\nRitorner\u00e0 davanti al Muro del pianto, dopo essere stato aiutato da Atena, insieme a Mur e Scorpio, e si produrr\u00e0 nel sacrificio necessario ad aprire una breccia in esso\nEpisode G.\nNel prologo \"I Cavalieri dello zodiaco - Episode G\", ambientato nel 1979, sei anni dopo il tradimento di Micene, il giovane Ioria \u00e8 il protagonista indiscusso nella lotta contro i Titani e Crono nel loro attacco al Santuario. Il suo ruolo centrale \u00e8 dovuto anche al suo predominio sul fulmine, unica arma capace di sciogliere i sigilli di Zeus e di uccidere i Titani. Proprio per questo motivo nei primi capitoli del manga sia Ponto che Crono si riferiscono a lui chiamandolo \"l'uomo del malaugurio\", pilotando (con l'aiuto di Gemini) gli eventi affinch\u00e9 Ioria liberi il corpo e l'arma del re dei titani, nascosti al Grande Tempio, dai fulmini che costituiscono il sigillo di Zeus. In questa serie Ioria ha un servitore di nome Galan, vecchio amico del fratello Micene, e una sorellina adottiva di nome Lythos, un'orfana di cui ha scelto di prendersi cura accogliendola nella Casa del Leone e a cui \u00e8 molto affezionato.\nVolume 0: La storia di Aiolos.\nNel prequel alle vicende di \"Episode G\" Ioria ha il ruolo di co-protagonista insieme al fratello Micene e all'archeologa giapponese Miko Hasegawa. In questa storia viene ritratto come un bambino di circa quattro anni, in grado comunque di sapere gi\u00e0 utilizzare il Cosmo per attaccare, oltre a sapere parlare (oltre al greco) inglese e giapponese.\nSaint Seiya: Soul of Gold.\nNella serie ONA \"Saint Seiya: Soul of Gold\", i Cavalieri d'Oro ritornano in vita dopo la distruzione del Muro del pianto nei territori di Asgard, trasformati in Einherjar. Ioria qui incontra la giovane Lythia, dama di compagnia di Hilda di Polaris che gli chiede il suo aiuto per smascherare gli intrighi del nuovo celebrante di Odino Andreas Liese, e per questo ricercata dai soldati del regno.Il Cavaliere, inizialmente deciso a tornare al Grande Tempio, soccorre poi la giovane dal Cavaliere di Asgard Frodi di Gullinbrusti, trasformando temporaneamente la sua Sacra Armatura d'Oro in Armatura Divina.Dopo avere appreso da un messaggio di Micene che la chiave della loro rinascita \u00e8 legata all'Yggdrasil risvegliato da Andreas, Ioria decide di aiutare Lithia e di andare in cerca degli altri Cavalieri d'Oro.\nNello scontro finale della serie Aiolia e i suoi compagni Gold Saint si scontreranno contro il dio nordico Loki (I Cavalieri dello zodiaco) per salvare Asgard e riusciranno a sconfiggerlo.\nIn questa serie Aiolia riuscir\u00e0 a fare evolvere la sua Gold Cloth, in God Gold Cloth, cio\u00e8 un'armatura divina.\nArmatura.\nLa sacra armatura di Leo possiede un elmo che riproduce con le sue placche a spirale la criniera del leone; nel centro \u00e8 decorato con una grossa gemma verde romboidale e lascia invece scoperto il cranio del cavaliere. Tutti i pezzi dell'armatura sono bordati da motivi in oro pi\u00f9 scuro; il collare lascia scoperta la gola, le spalliere semplici ma vistose e il blocco centrale fanno risaltare i maestosi pettorali decorati con fregi; la cintura \u00e8 impreziosita da una gemma verde. Bracciali, schinieri e ginocchiere sono elaborati e snodati con placche giustapposte. Le protezioni per i piedi sagomano questi ultimi, elevandoli con tacchi sotto il tallone.\nColpi.\nIn \"Episode G\" Ioria utilizza anche altre due tecniche:\nAltri media.\nNel cd drama di \"Episode G\" Ioria \u00e8 doppiato da Hiro Shimono. Nel manga \"I Cavalieri dello Zodiaco Saintia Sho-Le sacre guerriere di Atena di Chimaki Kuori\" Ioria fa delle piccole comparse, mentre precedentemente sia l'autrice dello spin-off \"I Cavalieri dello zodiaco - The Lost Canvas - Il mito di Ade\" (2006-2011) Shiori Teshirogi che lo stesso Kurumada nel suo sequel diretto del manga del 1986 \"Saint Seiya: Next Dimension - Myth of Hades\" (2006-in corso) hanno ripreso l'aspetto del personaggio di Ioria per i loro rispettivi nuovi Cavalieri del Leone.\nAiolia appare in un cameo in Saint Seiya Next Dimension, sequel del manga originale di Saint Seiya. L\u00ec, insieme agli altri undici gold saint sotto forma di spirito, aiuta Atena a uscire da una distorsione spazio-temporale.\nSempre in Next Dimension viene affermato che il predecessore di Aiolia, cio\u00e8 Kaiser di Leo, usa le stesse tecniche del suo successore e ha anche un carattere simile al suo.\nIoria \u00e8 inoltre apparso in tutti i videogiochi ispirati alla serie (a eccezione di \"Saint Seiya \u03a9: Ultimate Cosmo\"), sebbene sia un personaggio giocabile solo a partire dal picchiaduro a incontri \"I Cavalieri dello zodiaco - Il Santuario\" del 2005 per Playstation 2.\nFilm.\nLa prima apparizione cinematografica di Ioria \u00e8 una breve comparsa anche nel film \"L'ultima battaglia\" del 1989, dove viene atterrato all'inizio dai demoni di Lucifero, per poi risollevarsi solo nel finale per dare il suo Cosmo a Pegasus. Successivamente \u00e8 apparso in una sequenza de \"Le porte del paradiso\" del 2004, quando il suo spirito viene sigillato con quello degli altri Cavalieri d'Oro.\nNel film \"\" del 2013 si presenta come un uomo con i capelli di colore biondo cenere e con gli occhi blu e porta un piercing sul lato sinistro del labbro inferiore. L'armatura \u00e8 simile alla versione cartacea, tuttavia ha due zaffiri sui pettorali, facendo vagamente ricordare il volto di un leone, cos\u00ec come l'elmo; agganciati alla cintura ci sono tre teli grigi che sembrano ricordare la chioma di un leone. Nel film le azioni di Ioria divergono in parte da quelle del manga: compare alla residenza di Lady Isabel davanti ai Cavalieri di bronzo con lo scopo di prendere l'armatura del Sagittario di suo fratello Micene e la vita della ragazza stessa che considera un'usurpatrice del nome della dea Atena, fermandosi solo quando vede il cosmo della ragazza andando via solo l'armatura del Sagittario. Successivamente viene soggiogato dal potere del Grande Sacerdote, venendo poi affrontato da Pegasus e Andromeda alla Quinta Casa per poi essere liberato dall'intervento di Virgo. Dopo avere raccontato la verit\u00e0 ai suoi compagni si scontra con essi contro una statua animata da Gemini. Nel finale, dopo la sconfitta del Cavaliere dei Gemelli, appare con gli altri Cavalieri d'Oro al fianco della dea Atena.\nMerchandising.\nL'immagine di Ioria o la sua armatura appaiono nei vari prodotti di merchandising, come card e modellini (esempio quelli della serie \"Myth Cloth\"), basati principalmente sulla sua versione della serie classica. Nella versione \"Episode G\" appare nelle carte dei tarocchi ispirate a questo manga il personaggio viene associato all'Arcano VIII, la Forza."}
{"id": "422231", "revid": "1543377", "url": "https://it.wikipedia.org/wiki?curid=422231", "title": "Lingua inuit", "text": "Per lingua inuit si intende un continuum di lingue appartenenti alla famiglia delle lingue eschimo-aleutine tradizionalmente parlata in tutta l'Artide nordamericana e in alcune parti della zona subartica, nel Labrador. In passato era parlata in qualche misura nella Russia orientale, in particolare nelle isole Diomede, ma ormai \u00e8 quasi sicuramente estinta in Russia. Gli Inuit vivono principalmente in tre paesi: Groenlandia (una provincia autonoma della Danimarca), Canada e Alaska.\nDistribuzione geografica.\nLa popolazione totale degli Inuit che parlano la loro lingua tradizionale \u00e8 difficile da stimare con precisione, dal momento che la maggior parte dei conteggi si basa su dati di censimento forniti dalla popolazione stessa, che potrebbero non rifletterne accuratamente l'uso o la competenza. Le stime del censimento della Groenlandia stabiliscono il numero di parlanti di dialetti inuit in quell'area approssimativamente a 50.000, mentre le stime per il Canada riportano approssimativamente 30.000 parlanti. Questi due paesi contano la maggior parte dei parlanti di varianti della lingua inuit, poich\u00e9 il suo uso in Alaska diminuisce di giorno in giorno (circa 3.000 nativi dell'Alaska parlano un dialetto inuit, su una popolazione di pi\u00f9 di 13.000 Inuit), e la lingua \u00e8 quasi sicuramente estinta in Russia. Inoltre, si stima che circa 7.000 Inuit groenlandesi vivano nella Danimarca europea, ma questo \u00e8 il pi\u00f9 vasto gruppo al di fuori del Canada e della Groenlandia. Pertanto, la popolazione totale di parlanti di varianti della lingua inuit \u00e8 nell'ordine dei 90.000 individui.\nLa lingua inuit \u00e8 costituita da una serie di dialetti strettamente interrelati, che pu\u00f2 essere suddivisa secondo diversi criteri. Tradizionalmente, la lingua inuit descrive le differenze dialettali per mezzo di nomi di luoghi, che indicano peculiarit\u00e0 linguistiche locali: il dialetto di Iglulik e il dialetto di Iqaluit, per esempio. Comunque, le divisioni politiche e sociologiche sono sempre pi\u00f9 spesso usate come primi criteri per descrivere varianti diverse della lingua inuit, per il legame che hanno con i diversi sistemi di scrittura, le tradizioni letterarie, le scuole, i mezzi di comunicazione e i prestiti lessicali. Ci\u00f2 rende alquanto problematica qualsiasi suddivisione della lingua inuit. Questo articolo user\u00e0 delle definizioni che proveranno a sintetizzare considerazioni linguistiche, sociolinguistiche e politiche nella suddivisione dell'insieme di dialetti inuit. Tale schema non \u00e8 l'unico, e non necessariamente \u00e8 usato dagli Inuit stessi, ma le definizioni in esso contenute cercano di riflettere gli utilizzi pi\u00f9 diffusi nella letteratura popolare e scientifica.\nIn aggiunta ai territori elencati sotto, si riporta che circa 7.000 parlanti groenlandesi vivono nella Danimarca continentale, e secondo il censimento del 2001 circa 200 madrelingua inuktitut hanno dichiarato di risiedere stabilmente in zone del Canada che non fanno parte delle terre tradizionalmente abitate da Inuit.\nAlaska.\n\"Vedi inupiatun e qawiaraq per ulteriori notizie.\"\nDei circa 13.000 alaskani Inupiat, solo 3.000, forse, sono ancora in grado di parlare varianti della lingua inuit, e la maggior parte di loro ha pi\u00f9 di 40 anni. Gli Inuit d'Alaska parlano almeno due dialetti ben distinti:\nCanada.\nLa lingua inuit \u00e8 una delle lingue ufficiali dei Territori del Nord-Ovest e la lingua ufficiale e prevalente del Nunavut, gode di un grande supporto ufficiale nel Nunavik, un'area semi-autonoma del Qu\u00e9bec, ed \u00e8 ancora parlata in alcune parti del Labrador. Generalmente, i canadesi si riferiscono, con la parola \"inuktitut\", a tutti i dialetti parlati in Canada, ma i termini \"inuvialuktun\", \"inuinnaqtun\" e \"nunatsiavummiutut\" (chiamato talvolta \"inuttut\" o \"labradorimiutut\") vengono talvolta utilizzati in riferimento alle varianti di specifiche aree.\nSecondo i dati del censimento canadese del 2011, i madrelingua inuit sono 35.500, di cui circa due terzi nel Nunavut e un terzo in Qu\u00e9bec.\nGroenlandia.\nLa Groenlandia conta approssimativamente 50.000 parlanti di varianti della lingua inuit, di cui pi\u00f9 del 90% parla un dialetto della Groenlandia occidentale in famiglia.\nNomi della lingua.\nLa lingua inuit tradizionale \u00e8 un sistema di dialetti strettamente interconnessi che non sono facilmente comprensibili da un capo all'altro del mondo inuit, e alcuni non li considerano un'unica lingua ma piuttosto un gruppo di lingue. Comunque, non ci sono chiari criteri per suddividere la lingua inuit in specifiche sottolingue, dal momento che essa forma un continuum di dialetti simili. Ogni gruppo di Inuit comprende il vicino, e con tutta probabilit\u00e0 anche il vicino del vicino; ma andando avanti, il livello di comprensibilit\u00e0 diminuisce.\nNe consegue che gli Inuit di zone diverse usino parole diverse per definire le proprie varianti e l'intero gruppo di lingue, e questa ambiguit\u00e0 \u00e8 stata trasportata in altre lingue, creando parecchia confusione riguardo alle diverse definizioni.\nIn Groenlandia la variante ufficiale della lingua inuit, una delle lingue ufficiali dello stato, si chiama \"kalaallisut\". In altre lingue \u00e8 spesso chiamata \"groenlandese\" o con qualche termine affine. Comunque, generalmente n\u00e9 \"kalaallisut\" n\u00e9 \"groenlandese\" si usano in riferimento alle varianti del Canada o dell'Alaska. In Alaska la lingua si chiama \"inupiatun\", ma le varianti della \"penisola di Seward\" vengono chiamate \"qawiaraq\" o, per alcuni dialetti, \"inupiatun dello stretto di Bering\" per distinguerle dalle altre varianti d'Alaska.\nIn Canada, la parola \"inuktitut\" \u00e8 solitamente usata in riferimento a tutte le varianti canadesi della lingua inuit tradizionale, ed \u00e8 con quel nome che \u00e8 riconosciuta come una delle lingue ufficiali del Nunavut e dei Territori del Nord-Ovest. Comunque, una delle varianti del Nunavut occidentale \u00e8 chiamata \"inuinnaqtun\", per distinguerla dai dialetti del Canada orientale, mentre le varianti dei Territori del Nord-Ovest vengono a volte chiamati \"inuvialuktun\", e in passato erano talvolta chiamati \"inuktun\". In questi dialetti, il nome \u00e8 reso in certi casi come \"inuktitun\" per riflettere le differenze dialettali nella pronuncia. La lingua inuit del Qu\u00e9bec viene chiamata \"inuttitut\" dai suoi parlanti, e spesso anche da altri, ma \u00e8 una variazione di pronuncia meno importante. In Labrador, la lingua \u00e8 chiamata \"inuttut\" o, spesso nei documenti ufficiali, col nome pi\u00f9 descrittivo di \"labradorimiutut\". Inoltre, i canadesi (inuit e non) usano a volte la parola \"inuktitut\" per riferirsi a \"tutte\" le varianti della lingua inuit, incluse quelle d'Alaska e Groenlandia.\nL'espressione \"lingua inuit\" \u00e8 in gran parte limitata al linguaggio professionale, poich\u00e9 in ciascuna zona ci sono uno o pi\u00f9 termini per designare tutte le varianti locali; oppure \u00e8 utilizzata come termine descrittivo in pubblicazioni i cui lettori non necessariamente conoscono i termini usati localmente. Ma questo significa che, mentre si pu\u00f2 chiamare \"francese\" la lingua francese, non si pu\u00f2 chiamare \"inuit\" la lingua inuit. Dire \"Peter parla inuit\" \u00e8 un uso molto bizzarro, che alla maggior parte di coloro che hanno familiarit\u00e0 con la lingua inuit sembrerebbe strano, paragonabile a dire che gli ispanici debbano parlare \"ispanico\". La parola \"inuit\" \u00e8 generalmente riservata al gruppo etnico, sia nel suo significato di lingua inuit (si riferisce specificatamente a un gruppo di individui), sia nel modo in cui la parola \u00e8 utilizzata in inglese.\nNonostante molti facciano riferimento alla lingua inuit come \"lingua eschimo\", questo \u00e8 un termine ambiguo che pu\u00f2 includere anche la lingua yupik (vedi lingue eschimo-aleutine): \u00e8 fortemente scoraggiato in Canada e il suo uso sta diminuendo altrove. Vedi la voce su \"eskimo\" per maggiori informazioni su questa parola.\nClassificazione.\nLa lingua inuit \u00e8 una eschimo-aleutina. \u00c8 abbastanza affine alle lingue yupik, meno alle lingue aleutine. Queste lingue 'cugine' si parlano tutte nell'Alaska occidentale e nella \u010cukotka orientale, in Russia. Non \u00e8 invece visibilmente imparentata con altre lingue locali del Nord America o dell'Asia nordoccidentale, bench\u00e9 alcuni abbiano suggerito che sia imparentata con le lingue indoeuropee, come parte dell'ipotetica superfamiglia nostratica; alcuni la considerano una lingua paleosiberiana, bench\u00e9 sia un raggruppamento pi\u00f9 geografico che linguistico.\nLe lingue yupik e inuit sono molto simili sintatticamente e morfologicamente. La loro origine comune si pu\u00f2 vedere in un certo numero di termini affini:\nLe varianti dell'Alaska occidentale mantengono molte caratteristiche presenti nella lingua proto-inuit e in yup'ik, abbastanza da essere annoverate fra le lingue yupik, se fossero viste come isolate rispetto al pi\u00f9 vasto mondo inuit.\nSecondo \"Ethnologue\", le lingue inuit formano un ramo delle lingue eschimesi che comprende i seguenti idiomi:\nStoria.\nAntiche forme di lingua inuit erano parlate dal popolo Thule, il quale invase la cultura Dorset, che aveva precedentemente occupato l'America artica all'inizio del secondo millennio. Nel 1300, gli inuit e la loro lingua avevano gi\u00e0 raggiunto la Groenlandia occidentale, e infine quella orientale, pi\u00f9 o meno nello stesso periodo in cui la colonia vichinga nella Groenlandia meridionale scompariva. Si pensa che sia stato durante questa migrazione verso est, durata secoli, che la lingua inuit si differenzi\u00f2 dalle lingue yupik parlate in Alaska occidentale e in \u010cukotka.\nFino al 1902, nell'isola di Southampton, continu\u00f2 ad esistere un'enclave di Dorset, o \"Sadlermiut\" (in inuktitut moderno \u00e8 \"Sallirmiut\"). Non si sa quasi niente della loro lingua, ma le poche testimonianze dirette ne parlano come di un \"dialetto strano\". Questo porta a pensare che anche loro parlassero una lingua eskimo-aleutina, ma parecchio diversa dalle forme parlate attualmente in Canada.\nFonologia.\nLe varianti della lingua inuit parlate nel Canada orientale hanno quindici consonanti e tre vocali (che possono essere lunghe o brevi).\nLe consonanti si dividono, secondo cinque luoghi di articolazione, in bilabiali, alveolari, palatali, velari e uvulari, e secondo tre modi di articolazione, in plosive sorde, continue sonore e nasali, pi\u00f9 due fricative sorde. I dialetti d'Alaska hanno un ulteriore modo di articolazione, il retroflesso, che era presente nella lingua proto-inuit. Le retroflesse sono scomparse in tutti i dialetti canadesi e groenlandesi. In \"natsilingmiutut\", la plosiva palatale sonora /\u025f/ deriva da un'antica retroflessa.\nQuasi tutte le varianti della lingua inuit hanno solo tre vocali di base e distinguono fonologicamente tra la forma breve e la forma lunga di tutte loro. Le uniche eccezioni si hanno alle estremit\u00e0 del mondo inuit: in alcune zone della Groenlandia e in Alaska occidentale.\nGrammatica.\nLa lingua inuit, come altre lingue eskimo-aleutine, ha un sistema morfologico molto ricco, in cui una successione di diversi morfemi viene aggiunta alle parole-radice (come le terminazioni verbali in alcune lingue europee) per indicare concetti che, in una lingua come l'italiano, richiederebbero delle perifrasi per essere espressi. (Vedi anche: lingue agglutinanti e lingue polisintetiche) Tutte le parole della lingua inuit iniziano con un morfema radice a cui vengono aggiunti altri morfemi come suffissi. Vi sono centinaia di suffissi distinti, in alcuni dialetti si arriva a circa 700. Fortunatamente per i discenti, la lingua ha una morfologia estremamente regolare. Nonostante alcune regole siano parecchio complesse, non hanno eccezioni come molte lingue indoeuropee.\nQuesto sistema crea parole molto lunghe e potenzialmente uniche. Per esempio: (inuktitut, Nunavut centrale)\nQuesta parola \u00e8 composta da una radice tusaa-, \"sentire\", seguita da cinque suffissi:\nLa lingua inuit \u00e8 interamente basata su questo tipo di costruzione delle parole, il che la rende molto dissimile dall'italiano. In una vasta raccolta canadese di leggi, il \"Nunavut Hansard\", il 92% delle parole compare una volta sola, mentre nei testi italiani di lunghezza simile la percentuale \u00e8 molto minore: ci\u00f2 rende abbastanza difficile l'applicazione della legge di Zipf nella lingua inuit. Inoltre, il concetto di parte del discorso pu\u00f2 essere alquanto complicato: voci verbali possono essere interpretate come sostantivi. La parola ilisaijuq si pu\u00f2 interpretare come voce verbale, \"egli studia\", ma anche come un sostantivo, \"studente\". Detto ci\u00f2, il significato \u00e8 probabilmente ovvio per chi parla fluentemente la lingua, quando il termine \u00e8 inserito in un contesto.\nLa morfologia e la sintassi della lingua inuit variano, in qualche misura, a seconda dei dialetti. I principi di base sono, comunque, generalmente applicabili a tutti i dialetti, e in una certa misura anche allo yupik.\nVocabolario.\nToponomastica e nomi.\nPer quanto i nomi tradizionali inuit, sia di luoghi sia di persona, suonino esotici, si traducono spesso in modo molto banale. \"Iqaluit\", per esempio, \u00e8 solo il plurale del sostantivo \"iqaluk\", \"trota\". \"Iglulik\" significa semplicemente \"luogo con case\", parola che si pu\u00f2 tranquillamente tradurre come \"citt\u00e0\"; \"Inuvik\" vuol dire \"luogo abitato\"; \"isola di Baffin\", \"Qikiqtaaluk\" in lingua inuit, si traduce approssimativamente come \"grande isola\".\nBench\u00e9 praticamente tutti gli Inuit abbiano nomi 'ufficiali' basati sulle tradizioni onomastiche meridionali, in famiglia e tra di loro utilizzano ancora le tradizioni onomastiche locali. Anche l\u00ec, i nomi consistono spesso in parole molto comuni. Secondo una tradizionale credenza inuit, adottando il nome di un defunto o di una cosa, se ne assumerebbe qualche caratteristica o potere, e con quella persona o cosa ci si identificherebbe parzialmente (questo \u00e8 il motivo per cui gli Inuit hanno sempre accettato volentieri i nomi europei: ritengono che questo li renda uguali agli Europei).\nAlcuni nomi locali comuni in Canada sono \"Ujaraq\" (roccia), \"Nuvuk\" (promontorio), \"Nasak\" (cappello, cappuccio), \"Tupiq\", o \"Tupeq\" in kalaallisut, (tenda) e Qajaq (kayak). Gli Inuit usano anche nomi di animali, per la tradizione secondo cui usando quei nomi si acquisirebbero alcune caratteristiche di quegli animali: \"Nanuq\", o \"Nanoq\" in kalaallisut, (orso polare), \"Uqalik\", o \"Ukaleq\" in kalaallisut, (lepre artica) e \"Tiriaq\", o \"Teriaq\" in kalaallisut, (topo) sono i pi\u00f9 diffusi. Altre volte, gli Inuit prendono i nomi di persone defunte o di personaggi leggendari: precisamente, vengono loro dati nomi descrittivi di tratti anatomici che si crede siano appartenuti a quelle persone, come \"Itigaituk\" (letteralmente \"non ha piedi\"), \"Usuiituk\" (letteralmente \"non ha pene\") e \"Tulimak\" (costola). Gli Inuit possono avere pi\u00f9 nomi, dati dai genitori e da altri membri della comunit\u00e0.\nParole per \"neve\".\nLa lingua inuit pu\u00f2 formare parole lunghissime aggiungendovi molti affissi descrittivi. Tali affissi possono modificare le propriet\u00e0 sintattiche e semantiche della parola di base, o aggiungere specificazioni che in italiano si esprimono con perifrasi (per esempio, \"neve che cade\", \"fiocco di neve\", \"cumulo di neve\", etc).\nSecondo l'antropologo Hugh Brody \u201cesistono molte parole per descrivere le diverse forme e condizioni della neve. C'\u00e8 la neve che scende, la neve che segna la fine della bella stagione, la neve appena caduta, la neve soffice su cui si fa fatica a camminare, i cumuli di neve morbida, la neve dura e cristallina, quella che si \u00e8 sciolta e poi ricongelata, la neve su cui \u00e8 piovuto sopra, la neve farinosa, la neve trasportata dal vento, la neve con cui il vento copre gli oggetti, la neve dura che cede sotto il peso dei passi, la neve fusa per essere bevuta, la neve ammucchiata e la neve pi\u00f9 adatta a costruire gli igloo. In inuktitut ci sono anche molti verbi con la radice \u201cneve\u201d, come scrollarsi la neve di dosso, lavorare la neve con un qualsiasi attrezzo, o mettere un po' di neve in una bevanda calda per raffreddarla. Gli Inuit distinguono tutte queste variet\u00e0 di neve e di ghiaccio. Le persone devono scegliere le rotte delle slitte, individuare i luoghi adatti a costruire le case, valutare le superfici pi\u00f9 sicure per camminare o passarvi sopra con le slitte e decidere dove posizionarsi accanto alle brecce del ghiaccio da cui le foche escono a respirare, senza emettere rumori che le orecchie sensibili degli animali possano sentire. Devono anche prevedere il tempo, e adeguarsi ai suoi capricci. Le definizioni di neve sono parte integrante del processo decisionale che determina il successo o il fallimento di una battuta di caccia, e hanno un'importanza vitale nella valutazione del possibile livello di benessere, disagio o pericolo, anche nel caso di un viaggio breve. Non ci si pu\u00f2 sorprendere della ricchezza dell'inuktitut quando si parla di neve!\u201d\nIl celebre antropologo, psicologo e linguista Steven Pinker confut\u00f2 tuttavia questa \"leggenda metropolitana\", che oramai s'era insinuata anche negli ambienti accademici, nel suo libro divulgativo \"L'istinto del linguaggio\". Infatti dedica quasi un intero capitolo a smascherare i meccanismi, la falsificazione di fonti, le modifiche ecc... che portarono progressivamente all'accumolo di informazioni simili a quelle riportate nel paragrafo antestante. Si tratta dunque di una pura invenzione, frutto della creativit\u00e0 di determinati personaggi, imperniata su fonti non attendibili.\nSistema di scrittura.\nPoich\u00e9 la lingua inuit \u00e8 diffusa in un cos\u00ec vasto territorio, suddiviso tra nazioni e unit\u00e0 politiche diverse e originariamente raggiunto da Europei di origini diverse in epoche diverse, non c'\u00e8 un modo uniforme di scrivere nella lingua inuit. Perlopi\u00f9, in Nunavut e Nunavik l'inuktitut si scrive utilizzando un sistema chiamato \"alfabeto sillabico inuktitut\", basato sull'alfabeto sillabico aborigeno canadese. Nella parte occidentale del Nunavut e nei Territori del Nord-Ovest si usa un sistema basato sull'alfabeto latino, detto inuinnaqtun. In Alaska si usa un altro sistema latino. In Nunatsiavut si utilizza un'altra variante inventata da missionari moravi germanofoni, che includeva la lettera \u0138 (\"Kra\"). Il sistema latino usato in Groenlandia era originariamente molto simile a quello usato in Nunatsiavut, ma \u00e8 stato riformato e modificato in anni recenti (una delle modifiche apportate dalla riforma ortografica \u00e8 la sostituzione della \u0138 con la q).\nIl sillabario canadese.\nIl sillabario inuktitut utilizzato in Canada si basa sul sillabario cree, inventato dal missionario James Evans. La versione odierna del sillabario inuktitut canadese \u00e8 stata adottata dall'Inuit Cultural Institute in Canada negli anni settanta. Gli Inuit d'Alaska, gli Inuvialuit, i parlanti inuinnaqtun e gli Inuit di Groenlandia e Labrador usano l'alfabeto latino, anche se \u00e8 stato adattato ai loro dialetti in modi diversi.\nBench\u00e9 convenzionalmente chiamato sillabario, il sistema di scrittura \u00e8 stato classificato da alcuni studiosi come un \"alfasillabario\", o \"abugida\", poich\u00e9 le sillabe che iniziano con la stessa consonante sono rappresentate da glifi simili anzich\u00e9 indipendenti.\nTutti i caratteri del sillabario inuktitut sono disponibili nel repertorio dei caratteri Unicode."}
{"id": "422233", "revid": "121744262", "url": "https://it.wikipedia.org/wiki?curid=422233", "title": "Maestro dei Cinque Picchi", "text": "Il , il cui vero nome \u00e8 , \u00e8 un personaggio della serie manga e anime \"I Cavalieri dello zodiaco\" creata da Masami Kurumada.\n\u00c8 il Cavaliere d'oro della costellazione della Bilancia nonch\u00e9 il maestro di uno dei cinque protagonisti Shiryu.\nIl nome.\nIl nome proprio del personaggio viene rivelato solo nella terza parte del manga, durante la guerra sacra contro Ade, da parte del suo vecchio amico Shion dell'Ariete: prima di questa rivelazione veniva chiamato prevalentemente \"vecchio maestro di Goro Oh\" oppure \"vecchio maestro della Bilancia\" (utilizzati nell'edizione italiana del manga), \"Maestro dei Cinque Picchi\" (nell'adattamento italiano dell'anime) e Libra (\"Bilancia\" in latino, quest'ultimo utilizzato solo in Italia essendo il Cavaliere d'Oro di tale costellazione). Nell'edizione Star Comics del manga classico e in quella di \"Next Dimension\" curata dalla J-Pop \u00e8 usata la traslitterazione ufficiale e letteraria del suo nome (\"Dohko\"), mentre in quella dei manga editi da Panini, \"Episode G\" e \"Lost Canvas\" il nome viene traslitterato/modificato come \"Doko\"; infine nella prima edizione del manga classico edita da Granata Press veniva chiamato \"Dauko\".\n significa \"giovane tigre\": essendo il personaggio di etnia cinese la scrittura del suo nome dovrebbe essere \"Tonghu\" (). Foneticamente il nome richiama da vicino quello originale del suo allievo presente solo nella serie televisiva, con cui condivide il secondo ideogramma.\nPersonaggio.\nDohko viene introdotto come il saggio maestro di Shiryu nonch\u00e9 padre adottivo di Shunrei; grazie alla sua vastissima esperienza e saggezza costituisce il punto di riferimento per tutti i Cavalieri, tanto che nel manga Titis lo definisce \"colui che \u00e8 in cima alla casta dei Saint\".\nAl termine della guerra sacra tra Atena e Ade avvenuta nel XVIII secolo ha ottenuto dalla dea l'abilit\u00e0 chiamata \"Misophetamenos\" (\u039c\u03b9\u03c3\u03bf\u03c0\u03b5\u03b8\u03b1\u03bc\u03b5\u03bd\u03bf\u03c2, in giapponese Hanshi (\u534a\u6b7b), letteralmente \"mezzo morto\" o \"preservando il cuore\"), grazie alla quale il suo cuore ha battuto in un anno lo stesso numero di volte che generalmente viene raggiunto in un giorno: per questo, nonostante abbia 261 anni, non ha perso niente del suo antico vigore, sebbene per gran parte della storia abbia l'aspetto di un anziano.\nIn quanto Cavaliere della Bilancia \u00e8 colui che ha il compito di distinguere il bene dal male: per questo motivo \u00e8 l'unico a cui \u00e8 concesso l'utilizzo delle armi (sebbene anche l'Armatura del Sagittario ne possieda una), rispetto alle quali ha la responsabilit\u00e0 di decidere quando usarle, per quale scopo e a chi affidarle. Nello specifico le armi della Bilancia consistono in sei coppie di scudi rotanti, spade, nunchaku (chiamati dall'autore \"Twin Rod\"), tridenti, tonfa e san jie gun (indicati da Kurumada come \"Triple Rod\"). In \"Next Dimension\" apprendiamo anche che sempre grazie all'Armatura della Bilancia Dohko ha la capacit\u00e0 di valutare la \"Giustizia\" o la \"Forza\" del Santuario: se prevale la seconda significa che al Santuario la Giustizia sta scomparendo, poich\u00e9 normalmente queste due grandezze devono essere in equilibrio.\nLe tecniche utilizzate da Dohko sono le stesse che ha tramandato al suo allievo, sebbene il Cavaliere della Bilancia si dimostri anche in grado di potere comunicare telepaticamente e (nell'anime) di potere manifestare il suo cosmo sotto forma di cristalli, scagliati verso Sirio come raggi luminosi.\nAspetto fisico.\nSolitamente Dohko viene disegnato come un anziano di bassa statura con indosso un cappello cinese e un changshan verde acqua rovinato, pochi capelli bianchi (nel manga raccolti in un codino), barba e sopracciglia folte e la pelle viola.\nNella sua forma giovanile, ispirata a quella del suo allievo Demetrios (personaggio esclusivo della serie animata, sebbene in un flashback della serie animata appaia con un aspetto differente da quello che gli dar\u00e0 poi Kurumada), ha invece i capelli castano-rossicci (bruni nel manga classico e in \"Next Dimension\"), un fisico atletico, la pelle rosata ed \u00e8 privo di barba (sebbene all'inizio del volume Extra del manga \"Lost Canvas\" a lui dedicato appaia con una folta barba castana che poi si taglier\u00e0). I vestiti indossati dalla versione giovanile di Dohko variano a seconda dei vari manga: nello spin-off \"The Lost Canvas\" indossa un changshan bianco (azzurro nel volume Extra) e il caratteristico cappello, mentre in \"Next Dimension\" indossa un vestito simile a quello mostrato da Seiya nel primo episodio della serie classica ma privo di protezioni.\nSulla schiena ha un tatuaggio rappresentante il volto di una tigre che, come nel caso del drago dell'allievo, compare quando espande il suo cosmo. Il dualismo tigre/dragone \u00e8 molto presente all'interno del personaggio di Dohko, in quanto pur avendo colpi che comprendono nel loro nome la parola \"drago\" quando espande il suo Cosmo appare dietro di lui l'immagine di una tigre. Le origini e lo scopo del tatuaggio variano a seconda delle continuity dei vari autori: secondo quanto rivelato da Kurumada il tatuaggio sulla schiena \u00e8 il segno distintivo dei pretendenti al titolo di Cavaliere della Bilancia, mentre secondo una precedente spiegazione di Shiori Teshirogi per il suo manga \"The Lost Canvas\" l'origine del tatuaggio sarebbe dovuta al precedente addestramento di Dohko come guerriero dell'ordine dei Taonia. In \"Episodio G: Assassin\" l'autore Megumu Okada segue l'idea dell'autore originale, infatti fa dire a Shiryu che il suo tatuaggio \u00e8 il segno distintivo dei pretendenti Cavalieri della Bilancia.\nL'armatura della Bilancia viene indossata dal Cavaliere solamente nella sua forma giovanile, con l'unica differenza che nelle produzioni animate della Toei Animation ha gli scudi posti sui bracciali mentre nel manga e nell'adattamento animato di \"The Lost Canvas\" lo scudo destro \u00e8 posizionato sulla protezione per le spalle e l'armatura ha dei dettagli differenti dall'originale.\nStoria.\nManga originale.\n\u00c8 l'unico sopravvissuto assieme a Shion di Aries alla guerra sacra del XVIII secolo; a lui Atena ha affidato la custodia del sigillo che tiene prigionieri gli Specter di Ade.\nDohko viene inizialmente presentato da Kurumada come il maestro di Sirio, dall'aspetto di un saggio vecchio multicentenario. Lo si vede per buona parte del tempo seduto su una sporgenza rocciosa, a guardia, come si scoprir\u00e0 in seguito, del sigillo di Atena che blocca il risorgere degli Specter di Ade in questo mondo. Non lo si vede quindi combattere o scendere in campo anche se il suo appoggio e i suoi consigli inviati telepaticamente al suo allievo saranno di grande aiuto nelle battaglie.\nLo vediamo in campo quando in occasione della nuova guerra contro Ade deve affrontare il suo vecchio amico Shion, passato (apparentemente) dalla parte del male; in quest'occasione ringiovanisce grazie al \"Misopethamenos\", tecnica che Atena gli ha concesso al fine di potere controllare la torre degli Specter proprio in attesa della prossima guerra sacra.\nGrazie al Misopethamenos il suo cuore ha battuto centomila volte all'anno, ritmo sostenuto da un cuore normale in un solo giorno: per Dohko quindi sono passati solo 243 giorni in questi 243 anni.\nGiunto al castello terreno di Ade in Germania, acquisisce l'ottavo senso insieme ad Andromeda, Crystal e Sirio per poi e gettarsi nel passaggio che conduce nel regno dei morti. Alla fine si sacrifica alla Giudecca (il palazzo di Ade situato nelle profondit\u00e0 dell'inferno) con gli altri Cavalieri d'Oro per creare un varco nel Muro del Lamento che divide Inferno da Elisio.\nSerie animata.\nNell'anime degli anni '80 ha affrontato anche un antenato del Cavaliere di Asgard Megres (Alberich in originale), Alberich XII (indicato erroneamente nella versione italiana come il padre dello stesso Megres e omonimo del figlio). Nella versione animata Dohko ha anche un allievo di nome Demetrios (Ohko) che per\u00f2 poi lascer\u00e0 gli allenamenti.\nSebbene nel manga si dica che Dohko non si debba mai muovere dalla sua posizione davanti alla cascata, nell'anime lo vediamo anche cenare in casa con Sirio e Fiore di Luna, andare a trovare Demetrios nella foresta intorno al monte Lu e seduto nel suo studio a scrivere, poich\u00e9 all'epoca non era stato ancora specificato il ruolo come guardiano del sigillo.\nNext Dimension.\nIn \"Saint Seiya Next Dimension Myth of Hades\" apprendiamo che anticamente Dohko era un Cavaliere di Bronzo promosso con l'amico Shion a Cavaliere d'Oro, in vista della resurrezione del dio Ade.\nDivenuti Cavalieri d'oro i due apprendono della prossima resurrezione del dio degli inferi, e decidono di uccidere il ragazzo prescelto come reincarnazione (Aron) prima che lo spirito del Signore degli Inferi si risvegli in lui, ma vengono interrotti da un ragazzo amico del giovane, Tenma, che lui e Shion scopriranno poi essere allievo del loro vecchio compagno Suikyo della Coppa. Successivamente al rapimento di Alone da parte di Pandora i tre Cavalieri si scontreranno contro due Comandanti degli Inferi: Vermeer del Grifone e lo Specter di Garuda; quest'ultimo si rivela essere proprio l'ex cavaliere Suikyo, ora schieratosi dalla parte del re degli inferi.Indeboliti dalla barriera di Hades i tre cavalieri rischiano la vita, ma alla fine riescono a scappare, mettendosi in salvo. Shion, Dohko e Tenma trovano allora l'armatura d'argento della Coppa con i cui poteri guariscono le loro ferite. Guardando dentro di essa, Dohko vede alcune immagini del suo futuro.\nDohko e Shion tornati al Grande Tempio si scontrano con i cavalieri d'oro Ox del Toro e Izo del Capricorno, che li puniscono per essere partiti da soli a dare la caccia ad Ade, azione ritenuta da irresponsabili. Mentre Dohko si trova alla casa della Bilancia, vede cadere dal cielo Shiryu (il suo allievo nel futuro XX secolo), il quale cercher\u00e0 di spiegargli tutta la storia che riguarda Atena e il suo viaggio nel tempo, ma Dohko trovando difficile credere al racconto di Shiryu, decide di scacciarlo scontrandosi contro di lui. Durante lo scontro, si apprende che il particolare tatuaggio della Tigre che Dohko ha sulla schiena lo possiedono solo i Cavalieri destinati a diventare gold saint di Libra, \u00e8 che anche Sirio avendo il tatuaggio del Dragone \u00e8 destinato a diventare Cavaliere di Libra. Al termine del duello Dohko riconosce Shiryu come suo erede nel futuro, e lo fa proseguire verso l'ottava casa, con l'incarico di raggiungere Atena e proteggerla. Intanto alla settima casa giunge Suikyo che inizia subito a combattere contro Dohko, il quale chiede esplicitamente al suo \"vecchio amico\" quali siano i suoi reali piani, ma Suikyo non potendoli rivelare, \u00e8 costretto a combattere e i due si affrontano usando tutte le loro tecniche pi\u00f9 potenti, sino a cadere al suolo privi di conoscenza. Dohko si riprende e recita il poema cinese \"Come i fiori sopportano piogge e venti\" in onore del suo defunto amico..\nPer onorare la volont\u00e0 del suo amico Suikyo, decide di ostacolare Tenma e Shun appena giunti alla settima casa. Dohko ha il potere di valutare la Giustizia del Santuario, e ha capito che essa sta scomparendo. In seguito a misteriosi fenomeni e al serpente emissario del leggendario tredicesimo Gold Saint, Dohko decide di raggiungere Saori per scongiurare la catastrofe che si sta per verificare.\nEpisode G.\nDohko \u00e8 apparso anche nel manga \"Episode G\" di Megumu Okada, sebbene in poche occasioni. La prima volta all'interno di un capitolo speciale che narra la fine della Guerra Sacra contro Ade, sebbene con una scena finale differente da quella apparsa nel manga del 1986 e uno svolgimento molto differente da quello visto in \"The Lost Canvas\";; la seconda quando (durante l'allenamento di Sirio) percepisce il Cosmo di Crono arrivare al Santuario, mentre la terza quando invia la sua armatura in difesa di Aiolia nel Tartaro dimostrandosi in grado di controllarla a distanza, in modo simile a quanto mostrato da Gemini sia nel manga di Okada contro Capricorn che in quello classico contro Andromeda.\nSoul of Gold.\nNella serie ONA Saint Seiya: Soul of Gold i Cavalieri d'Oro del XX secolo ritornano in vita per un breve periodo trasformati in Einherjar. Dohko si batte assieme ai suoi compagni Gold Saint contro il dio nordico Loki per salvare Asgard. Durante le vicende riuscir\u00e0 a fare evolvere la sua Gold Cloth in God Cloth (un'armatura divina).\nLost Canvas.\nDohko ha una parte attiva anche nella serie \"The Lost Canvas\" di Shiori Teshirogi.\nDohko \u00e8 il maestro di Tenma (anche qui migliore amico di Aron che in questa realt\u00e0 \u00e8 anche il fratello della reincarnazione di Atena), che ha salvato dopo che il ragazzo ha risvegliato fortuitamente il Cosmo dentro di s\u00e9 per impedire a un fiume di sommergere il suo villaggio, ed \u00e8 molto affezionato a lui, tanto da considerarlo come un fratello minore.\nA differenza dell'altro manga, Dohko \u00e8 gi\u00e0 un Cavaliere d'Oro e anche qui \u00e8 molto amico di Shion, anche se dimostra di essere molto immaturo rispetto alla sua controparte classica, e spesso i suoi comportamenti citano quelli che saranno tipici di Sirio nella serie classica (per esempio indossare solo i bracciali, il cinturino e i gambali dell'armatura o il tatuaggio della tigre che compare con l'elevarsi del suo Cosmo) e in una battaglia affronta gli stessi Specter che il suo discepolo affronta davanti al Muro del Lamento (Queen di Alraune, Gordon del Minotauro e Shilfield di Basilisk). La versione invecchiata del personaggio appare invece nell'epilogo del manga, in cui commenta la Guerra Galattica con Mur dell'Ariete, dicendosi sicuro che grazie a essa il male che si nasconde al Grande Tempio sar\u00e0 rivelato.\nIl suo pi\u00f9 grande nemico, in questa continuity, \u00e8 lo Specter Kagaho di Bennu, che affronta in varie occasioni (durante la distruzione del villaggio in Tenma in Italia e in Grecia al fine di recuperare l'armatura di Atena) per poi sconfiggerlo definitivamente al Terzo Tempio Malefico della Tela Perduta con la \"Pienezza del Dragone\", e in cui nota gli stessi occhi tristi del suo maestro, un dragone millenario diventato tale dopo avere rinnegato la sua umanit\u00e0 (cosa che anche Kagaho \u00e8 disposto a fare per proteggere Aron).\nNel corpo di Dohko \u00e8 presente del sangue di Atena con cui \u00e8 stato curato da Defteros dei Gemelli dopo essere stato ferito da Ade, e che \u00e8 stato usato per risvegliare l'armatura della dea (tuttavia il Cavaliere ne ha perduto il ricordo di questo particolare proprio per mano del Cavaliere dei Gemelli, in quanto il segreto dell'armatura della dea dev'essere conosciuto solo dal Grande Sacerdote) e il Misophetamenos gli viene donato da Atena come cura per i battiti cardiaci accelerati causati dal sangue divino.\nLost Canvas Extra.\nNel volume speciale a lui dedicato, Dohko \u00e8 il protagonista di un'avventura ambientata dodici anni dopo la storia principale, in cui combatte contro una setta di monaci taoisti noti come Taonia, presso cui lui stesso si era allenato prima di diventare un Cavaliere (e a cui \u00e8 legata l'origine del suo tatuaggio) prima di essere mandato ad allenarsi al Monte Lu presso il suo maestro. All'inizio del racconto appare con una folta barba castana che poi si taglier\u00e0. Alla fine (dopo avere affrontato i luogotenenti di Fei Gan: Hui della Volpe a nove code e Mudan del passero, sorella del Taonia ribelle) il drago bianco ringrazier\u00e0 Dohko per il suo aiuto riportandolo indietro al giorno prima della sua partenza per la Terra degli Eremiti..\nAltri media.\nL'immagine di Dohko e la sua armatura appaiono nei vari prodotti di merchandising, come card e modellini (esempio quelli della serie Myth Cloth), basati sulla sua versione \"classica\" e in minima parte su quella giovanile apparsa in \"Episode G\".\nCome scritto in precedenza Dohko \u00e8 apparso solo in due film (il terzo e il quinto), e ha avuto un'apparizione cameo nella nuova serie animata della Toei \"Saint Seiya \u03a9\", dove il nuovo Cavaliere della Bilancia (Genbu) viene introdotto come suo ultimo allievo, apparendo spesso nei suoi ricordi. Kurumada ha voluto fare un cameo al personaggio facendolo comparire in una tavola di suo manga successivo (\"Blue Myth\"), il personaggio ha inoltre avuto un cameo nel fumetto francese \"La tour de Kyla\".\nIl personaggio ha una propria character song cantata da Kenta Miyake e pubblicata nel CD omonimo di \"Lost Canvas\". Il disco rilasciato ad agosto del 2011 contiene la canzone intitolata \"Kin'iro no Yume\" (\"Sogno dorato\").\nVideogiochi.\nNella sua forma anziana Dohko \u00e8 un personaggio non giocabile nel videogioco per Game Boy \"Saint Seiya Paradise - Saiky\u014d no Senshitachi\" che ripercorre la storia della serie animata del 1987 (con l'esclusione della battaglia contro i Cavalieri Asgard). La sua versione giovanile \u00e8 invece un personaggio giocabile nei videogiochi \"I Cavalieri dello zodiaco - Il Santuario\" e \"I Cavalieri dello zodiaco - Hades\" (per PlayStation 2) e in \"I Cavalieri dello zodiaco - Cronache di guerra\" (dove \u00e8 protagonista di una sua missione personale scaricabile come DLC), \"Saint Seiya Brave Soldiers\" per PlayStation 3 e \"Saint Seiya Soldiers Soul\" per PlayStation 3, PlayStation 4 e PC."}
{"id": "422236", "revid": "38120", "url": "https://it.wikipedia.org/wiki?curid=422236", "title": "Aioros di Sagittarius", "text": ""}
{"id": "422237", "revid": "2091899", "url": "https://it.wikipedia.org/wiki?curid=422237", "title": "Capricorn (personaggio)", "text": " \u00e8 un personaggio della serie manga e anime \"I Cavalieri dello zodiaco\" di Masami Kurumada.\n\u00c8 il Cavaliere d'oro appartenente alla costellazione del Capricorno mentre successivamente diviene uno Specter di Ade (sebbene serva solo apparentemente il Dio dell'Oltretomba). Sua caratteristica peculiare \u00e8 il possesso della leggendaria spada Excalibur, incarnata nelle sue braccia e donata dalla dea Atena a tutti i Gold Saint del Capricorno come premio per la loro fedelt\u00e0.\nNell'edizione italiana del manga e nell'adattamento Dynamic dei film \u00e8 stato chiamato Shura del Capricorno, traduzione fedele del nome originale, mentre nel doppiaggio italiano della Mediaset invece ci si riferisce a lui con il nome inglese della sua costellazione, ovvero \"Capricorn\".\nCreazione e concezione.\nIl nome \"Shura\" viene usato per indicare gli Asura, una classe di demoni guerrieri della mitologia indiana, e inizialmente era destinato al personaggio di Saga dei Gemelli. Il nome \"Excalibur\" fa riferimento all'omonima spada di re Art\u00f9.\nBiografia.\nSerie classica.\nShura \u00e8 il Cavaliere d'oro del Capricorno e, prima degli eventi della serie, viene incaricato di uccidere il parigrado Aiolos del Sagittario in quanto indicato falsamente come traditore e responsabile del tentato assassinio della dea Atena da parte del Grande Sacerdote\nNonostante sia uno dei tre Cavalieri d'oro al corrente della malvagit\u00e0 del Grande Sacerdote (gli altri due sono Death Mask del Cancro e Aphrodite dei Pesci), Shura giura ugualmente fedelt\u00e0 a quest'ultimo e, tredici anni dopo lo scontro con Aiolos, fa ritorno al Grande Tempio allo scopo di presiedere la decima casa e ostacolare i Cavalieri di bronzo: in quest'occasione ingaggia una dura lotta contro Shiryu che, al termine di una estenuante battaglia, decide di usare il suo colpo pi\u00f9 potente (il \"Rozan Koryuha\") per portare lui e il Gold Saint nello spazio esterno e scomparire insieme. Durante l'ascesa al cielo, colpito dal coraggio del giovane, Shura capisce i suoi errori e decide di salvare la vita del suo avversario e cos\u00ec non solo salva Shiryu facendogli indossare la sua armatura per riportarlo sulla Terra ma gli fa anche dono di Excalibur, come si scoprir\u00e0 durante la battaglia tra Shiryu e Krishna di Crisaore.\nTempo dopo scoppia una nuova guerra sacra tra Atena e Ade e quest'ultimo riporta in vita Shura, Shion dell'Ariete, Saga dei Gemelli, Camus dell'Acquario, Death Mask del Cancro e Aphrodite dei Pesci arruolandoli nel suo esercito di Spectre con la missione di uccidere la dea. Nonostante inizialmente sembrino passati dalla parte di Ade, Shura e gli altri fingono solamente di obbedire al Dio dell'Oltretomba in quanto il loro vero obiettivo \u00e8 quello di ottenere il sacrificio di Atena e ridestare il God Cloth della Dea. Al termine di un'estenuante scalata alle Dodici Case, nella quale uccidono apparentemente Shaka della Vergine con l'Atena Exclamation, Shura, Saga e Camus arrivano al cospetto di Atena: la Dea, che ha compreso le reali intenzioni dei suoi sottoposti, decide di suicidarsi con le sue stesse mani per potere giungere da viva nell'Oltretomba, cos\u00ec da sfidare di persona Ade. Poco dopo anche Shura, insieme a Saga e Camus, torna nell'Oltretomba a causa dello scadere delle dodici ore di vita provvisoria concessagli da Ade, ma riappare alla Giudecca, insieme a tutti gli altri Gold Saint, sacrificandosi per distruggere l'immenso Muro del Pianto e permettere a Shiryu e agli altri Bronze Saint di raggiungere Atena nell'Elisio.\nAdattamento animato.\nNella prima serie animata la storia di Shura differisce per alcuni punti: qui non \u00e8 al corrente della malvagit\u00e0 del Grande Sacerdote e, di conseguenza, viene dipinto come un personaggio pi\u00f9 positivo. L'anime, inoltre, mostra un flashback dello scontro tra Aiolos e Shura (che per\u00f2 diverge sia da quello mostrato in \"Episode G\", dove i due Gold Saint non combattono, che in \"Episode 0\" realizzato da Kurumada), dove quest'ultimo riusc\u00ec a vincere il Gold Saint del Sagittario solo per fortuna, colpendolo con Excalibur e facendolo precipitare in un crepaccio; decise invece di risparmiare la piccola Atena, riconoscendo inconsciamente in lei un barlume del cosmo divino. Nell'anime, inoltre, Shiryu mozza il braccio di Shura, mentre nel manga tutto ci\u00f2 non avviene.\nShura compare anche nella saga di Asgard, presente solo nell'anime, sotto forma di spirito a Shiryu per incoraggiarlo nella sua battaglia contro il God Warrior (o Cavaliere di Asgard) Luxor.\nIl passato del personaggio, inoltre, \u00e8 approfondito dallo sceneggiatore Takao Koyama in un racconto riempitivo in continuit\u00e0 con l'anime intitolato \"La storia segreta di Capricorn\". In questa storia Shura torna al Grande Tempio circa un anno prima della nascita di Atena, al termine di un periodo di perfezionamento in Spagna riunendosi con l'amico Aiolos (amicizia ripresa sia in \"Episode G\" che in \"Episode 0\") e facendo la conoscenza di Saga dei Gemelli. Durante questo periodo nel braccio del Gold Saint del Capricorno si risveglia la spada sacra Excalibur (segno che il ritorno della dea Atena sulla Terra \u00e8 ormai prossimo) e ha l'occasione di proteggere il Grande Sacerdote Shion dall'attacco di uno dei soldati semplici dell'esercito di Nettuno (in realt\u00e0 si tratta di Saga travestito), ferendolo gravemente a un braccio. La storia compie poi un balzo temporale di un anno circa arrivando al momento in cui Saga, sotto le mentite spoglie di Arles (Silver Saint, primo ministro e braccio destro di Shion ucciso dallo stesso Gold Saint dei Gemelli a causa dei suoi sospetti sull'attentato al Sacerdote), gli ordina di uccidere Aiolos quando quest'ultimo scappa con la piccola Atena.\n\"Episode G\".\nIn \"Episode G\", ambientato tempo dopo il tradimento di Aiolos del Sagittario e poco prima dell'inizio della storia narrata nella serie classica, Shura fa ritorno al Grande Tempio e viene messo al corrente della minaccia di Crono e dalla sua armata di Titani. Durante questo periodo si convince dell'innocenza di Aiolos e della colpevolezza di Saga. Decide, cos\u00ec, di accusarlo davanti al Grande Sacerdote, scoprendo poi, con grande sorpresa, che quest'ultimo non \u00e8 altri che il Gold Saint dei Gemelli. Preso di sorpresa Shura subisce per ben due volte il Genr\u014d Ma\u014d-Ken del parigrado, che cerca di prendere possesso della sua volont\u00e0. Shura diventa cos\u00ec la prima vittima del Genr\u014d Ma\u014d-Ken, ma l'inesperienza di Saga nel padroneggiare questa tecnica e la totale devozione del Gold Saint del Capricorno alla giustizia (unita alla sua grande forza di volont\u00e0) impediscono al nemico di esercitare su di lui il controllo totale, limitandosi a cancellare dalla sua mente i ricordi dello scontro e a rinnovare la devozione di Shura al Grande Sacerdote, annullando cos\u00ec qualsiasi eventuale volont\u00e0 futura di tradirlo.\nDurante gli scontri con i Titani al Grande Tempio Shura affronta prima il Gigante Lama Cinerea, e poi il ben pi\u00f9 potente Titano Crio. Contro quest'ultimo, a causa degli effetti del Genr\u014d Ken, Shura si trasforma temporaneamente in una specie di demone, cosa che porta la sua spada Excalibur ad andare in frantumi, visto che solo un cavaliere dall'animo nobile pu\u00f2 utilizzarla. A questo punto, per\u00f2, lo spirito Shion, il precedente Grande Sacerdote, si mette in contatto con Saga, convincendo quest'ultimo a liberare Shura dal maleficio. Ritornato in s\u00e9 il Gold Saint del Capricorno riesce a rigenerare Excalibur e a spezzare la spada di Crio, che sceglie di interrompere il duello e abbandonare il Grande Tempio.\nDopo essersi ripreso dallo scontro Shura giunge in soccorso di Aiolia nello scontro con Crono, affrontando le due Titane Rea e Temi, per poi essere teletrasportato da Mu dell'Ariete nel mondo dei Titani insieme ad altri quattro suoi compagni (Milo dello Scorpione, Aldebaran del Toro, Camus dell'Acquario e Shaka della Vergine), per soccorrere Aiolia. Qui sconfigge definitivamente Crio, poi, insieme a Aldebaran, affronta e sconfigge il Gigante Armatura di Giada, una delle tre guardie del corpo del dio Crono.\n\"Next Dimension\".\nIn \"Next Dimension\", che alterna gli avvenimenti del passato (la guerra del XVIII secolo contro Ade) con quelli del presente (cio\u00e8 nel XX secolo, dopo la sconfitta del Dio nell'Oltretomba al termine della serie classica), Shura, insieme agli altri Gold Saint della sua epoca, compare sotto forma di spirito per aiutare Atena e Shijima di Virgo a uscire da una distorsione spazio-temporale.\n\"Soul of Gold\".\nNella serie ONA \"\", dopo avere distrutto il Muro del Pianto, tutti i Gold Saint (Shura compreso) vengono misteriosamente riportati in vita come Einherjar nei territori di \u00c1sgar\u00f0r con l'obiettivo di ostacolare il nuovo celebrante di Odino, , e i suoi God Warrior (o Cavalieri di Asgard). Interviene prima in aiuto di Aiolia del Leone contro le illusioni generate dall'albero Yggdrasil, poi affronta Camus dell'Acquario, schieratosi dalla parte degli asgardiani. Dopo una dura battaglia tra Gold Saint Shura cade a terra privo di sensi, venendo ucciso da e catturato dalle radici di Yggdrasil.\nNel prosieguo della serie si scopre che \u00e8 stato Odino a riportare in vita i Gold Saint ad Asgard allo scopo di fermare Andreas Riise che, controllato da Loki, intende utilizzare Yggdrasil per fare rinascere la lancia Gungnir, un'arma divina dal potere sconfinato. Shura, che dopo lo scontro con Surt era stato catturato dalle radici di Yggdrasil, riappare nella battaglia finale contro Loki, quando, insieme con tutti i Gold Saint, interviene per soccorrere Aiolia del Leone e Aiolos del Sagittario. Grazie a petali intrisi del sangue di Atena e inviati proprio dalla Dea dall'Elisio i dodici risvegliano i loro rispettivi God Cloth definitivi, sconfiggono Loki e salvano Asgard. Prima di lasciare ancora una volta il mondo dei vivi i Gold Saint vengono contattati da Poseidone che, risvegliato dal cosmo dei dodici, si offre di usare la propria forza divina per inviare i Gold Cloth in aiuto dei cinque Bronze Saint, impegnati a combattere Ade nell'Elisio.\n\"Episode 0\".\nQuesto mini-manga di Kurumada si svolge parallelamente alla fuga di Aiolos di Sagitter con la piccola Atena. Shura \u00e8 uno dei Gold Saint pi\u00f9 maturi, ma nonostante ci\u00f2, al momento di eleggere il nuovo Grande Sacerdote, decide di candidare Aiolos e Saga, poich\u00e9 considerati da lui pi\u00f9 esperti e meritevoli di tale carica. Contrariamente ai Gold Saint pi\u00f9 giovani Shura rimane al Santuario insieme ad Aiolos, Death Mask del Cancro e Aphrodite dei Pesci. Dopo che Aiolos riesce a salvare Atena dalle grinfie di Saga, che ha usurpato di nascosto la carica di Grande Sacerdote, Shura viene incaricato da quest'ultimo di ostacolare il Gold Saint del Sagittario. E cos\u00ec, quando Aiolos sconfigge Aphrodite alla dodicesima casa ed entra nella decima, Shura \u00e8 costretto a battersi contro colui che considerava suo amico. Tradito dalla sua giovane et\u00e0 e dalla sua inesperienza, Shura viene sconfitto facilmente da Aiolos, seppure quest'ultimo rimanga gravemente ferito nel combattimento. In seguito, quando il Gold Saint del Sagittario \u00e8 intento ad attraversare un ponte di legno, Shura lo taglia in due con Excalibur, facendo precipitare sia il presunto traditore che la piccola Atena, i quali vengono creduti morti.\nPersonaggio.\nAspetto e personalit\u00e0.\nShura \u00e8 un uomo con i capelli neri (con riflessi verdi nell'anime), corti e spettinati e lo sguardo tagliente. In \"Soul of Gold\", quando non \u00e8 provvisto del Gold Cloth, indossa una maglietta beige, un pantalone nero con polsini e cintura marroni.\nNel manga, alla sua prima apparizione, sembra seguire una visione che identifica la forza con la giustizia, tant'\u00e8 che (secondo quanto detto da Aphrodite dei Pesci) lui \u00e8 uno dei tre Gold Saint che appoggia Saga dei Gemelli come Sacerdote, pur sapendo che in passato aveva tentato di uccidere Atena, ritenendo che in futuro le sue azioni sarebbero state riconsiderate come giuste.\nNella prima serie dell'anime la personalit\u00e0 di Shura \u00e8 stata parzialmente modificata, visto che \u00e8 stato dipinto come un Gold Saint devoto e fedele ad Atena che combatte contro i Bronze Saint protagonisti solo perch\u00e9 ingannato dalle parole del Grande Sacerdote. Come per altri personaggi il carattere di Shura nell'adattamento italiano dell'anime varia rispetto alla versione originale (principalmente per la lacunosit\u00e0 dei copioni su cui lavoravano i dialoghisti italiani): oltre a non fare riferimento alla sua fede nella forza del Grande Sacerdote, il personaggio viene definito come il Cavaliere \u00abpi\u00f9 caro alla dea di Micene stesso\u00bb.\nNel suo manga \"Episode G\" Megumu Okada ha conciliato le due versioni del personaggio, quella cartacea e quella animata, spiegando come Shura sia stato vittima del Genr\u014d Ma\u014d-Ken di Saga dei Gemelli all'epoca della battaglia contro i Titani. In questo manga, inoltre, il personaggio appare come un Saint introverso e ombroso, che tiene per s\u00e9 le proprie emozioni e non lascia mai intendere ci\u00f2 che sta realmente pensando. Nella sua prima apparizione mette subito in chiaro quale sia la sua linea di pensiero: secondo lui la giustizia, se priva di una grande forza a supportarla non ha alcun valore. Sebbene questo discorso a prima vista possa sembrare vicino all'ottica di personaggi come Death Mask, esso va inteso come la necessit\u00e0 della presenza di qualcuno in possesso di una grande forza che si assicuri di preservare la giustizia, come i Gold Saint.\nIl racconto riempitivo \"La storia segreta di Capricorn\", \"Episode G\" e, pi\u00f9 recentemente, il mini-manga \"Episode 0\" rivelano che Shura era molto amico di Aiolos di Sagitter, prima che quest'ultimo venisse ingiustamente accusato di essere un traditore. In \"Episode G\", addirittura, Shura giura di impegnarsi con tutte le sue forze in difesa di Atena e di farlo anche a nome di Aiolos, nell'attesa di potere riabilitare il nome del suo vecchio compagno. Durante la guerra contro Ade, inoltre, Shura stringe una grande amicizia con Camus dell'Acquario, cosa che viene confermata in \"\" quando il Gold Saint dell'Acquario si dice addolorato per la morte del suo parigrado per mano di .\nCloth.\nShura indossa il Gold Cloth del Capricorno, raffigurato come uno stambecco e non come creatura met\u00e0 capro e met\u00e0 pesce; questa corazza esiste anche come Surplice, ovvero le armature degli Spectre di Ade, con una tinta viola e grigia e forme leggermente modificate. L'elmo nel manga \u00e8 diverso da quello nell'anime classico: mentre nella versione animata ricopre completamente la testa del cavaliere, nella versione su carta \u00e8 pi\u00f9 una specie di diadema che lascia liberi capelli e nuca. Questa modifica non viene ripetuta nelle serie OAV della trilogia \"Hades\" per la Surplice indossata dal Cavaliere.\nNel film \" Shura non indossa il suo Gold Cloth originale, bens\u00ec una donatagli da Apollo.\nIn \" il Gold Cloth di Shura, che \u00e8 stato bagnato dalle lacrime di Atena dopo la battaglia alle Dodici Case e, successivamente, dal sangue della Dea tramite dei petali inviati da quest'ultima dall'Elisio, riesce a evolversi in God Cloth (o Armatura divina); esso copre quasi totalmente la superficie del corpo di Shura ed \u00e8 dotato di ali.\nUna versione in parte ridisegnata del Gold Cloth del Capricorno compare nel film remake \"La leggenda del Grande Tempio\", dove mostra forme estetiche vagamente basate sulla serie classica, ma stavolta con numerose piastre o placche azzurre dalle forme simili a pinne.\nTecniche e abilit\u00e0.\nIn qualit\u00e0 di Cavaliere d'oro, e quindi facente parte dell'\u00e9lite dell'esercito della dea Atena, Shura possiede il \"Settimo senso\", abilit\u00e0 che gli permette di muoversi e di lanciare attacchi alla velocit\u00e0 della luce (300.000 chilometri al secondo). Di seguito vengono riportare le tecniche usate dal personaggio nel corso dei vari manga e anime:\nOltre a queste tecniche Shura \u00e8 in grado di utilizzare l'. Tale tecnica \u00e8 effettuabile solo da tre Gold Saint contemporaneamente e consiste in una semplice ondata di energia dotata tuttavia di uno spaventoso potere distruttivo, paragonabile a quello del Big Bang. Tale attacco \u00e8 ritenuto pericoloso da Atena stessa e di conseguenza i Gold Saint possono servirsene solo con il consenso della Dea. Shura utilizza l'Athena Exclamation insieme a Saga dei Gemelli e Camus dell'Acquario prima per sconfiggere Shaka della Vergine e in seguito per contrastare il trio formato da Aiolia del Leone, Milo dello Scorpione e Mu dell'Ariete.\nApparizioni in altri media.\nOltre ai manga e agli anime Shura compare in tre film. In \"\" (1988), ambientato dopo le battaglie alle dodici case, viene resuscitato insieme a Camus dell'Acquario, Saga dei Gemelli, Death Mask del Cancro e Aphrodite dei Pesci dal Dio Apollo, che lo integra nella sua guardia personale. Quando capisce che il Dio del Sole ha in mente di uccidere Atena, Shura si ribella insieme a Camus, ma entrambi, svantaggiati dall'indossare solo delle copie meno resistenti delle originali Gold Cloths, vengono sconfitti con facilit\u00e0 da . Questa pellicola non \u00e8 in continuit\u00e0 con la serie classica.\nFa anche una breve apparizione in \"Le porte del paradiso\" (2005), ambientato dopo le battaglie contro Ade, dove viene punito per le sue azioni contro gli Dei e imprigionato, insieme agli altri Gold Saint (ad eccezione di Aiolos), in una specie di scogliera d'ambra sulla Terra in stato di totale incoscienza. Inizialmente, questo film avrebbe dovuto essere l'inizio del seguito ufficiale della serie classica, con il benestare di Masami Kurumada, che aveva scritto un breve capitolo di prologo. Tuttavia, a seguito dello scarso successo del film al cinema, \"Le porte del paradiso\" venne successivamente disconosciuto dal mangaka, alludendo anche al fatto che molti elementi da lui proposti per la trama non furono usati dal regista Yamaguhi.\nNel film in CGI \"\" (2014), che ri-narra la battaglia alle Dodici Case, con modifiche alla trama e al design dei personaggi, le vicende di Shura sono diverse. Mentre nel manga combatte contro Shiryu, nel film, coadiuvato da Milo dello Scorpione, ostacola Seiya e Shun alla casa del Sagittario, e quando sta per uccidere Shun viene affrontato da Ikki."}
{"id": "422239", "revid": "122132637", "url": "https://it.wikipedia.org/wiki?curid=422239", "title": "Fish (personaggio)", "text": " \u00e8 uno dei personaggi dei manga e degli anime dell'universo fantastico de \"I Cavalieri dello zodiaco\" (\"Saint Seiya\" in originale), nato dal mangaka Masami Kurumada. Oltre al manga classico di Kurumada e ai suoi adattamenti (l'anime degli anni ottanta e la trilogia OAV su \"Hades\"), egli compare anche in altre opere, come due film d'animazione, altri manga (come \"Episode G\", \"Next Dimension\", ', \"Saint Seiya - Episode 0\"), un film CGI e la serie ONA '.\n\u00c8 il cavaliere d'oro appartenente alla costellazione dei Pesci del XX secolo, noto per la sua incredibile bellezza e per i suoi temibili attacchi speciali, per lo pi\u00f9 collegati alle rose di cui \u00e8 armato.\nNell'edizione italiana del manga nell'adattamento Dynamic dei film il personaggio viene chiamato Aphrodite dei Pesci, traduzione fedele del nome originale. Nel doppiaggio italiano della Mediaset invece ci si riferisce a lui con il termine inglese per indicare i pesci, ovvero \"Fish\" (bisogna tuttavia precisare che in realt\u00e0 il nome inglese della costellazione dei Pesci \u00e8 \"Pisces\", termine derivato dal latino).\nCreazione e concezione.\nUtilizzando il metodo Osamu Tezuka, Masami Kurumada modell\u00f2 il personaggio di Aphrodite basandosi su un'altra sua creazione, Napoleon Baroa di \"Ring ni kakero\". Entrambi presentano fascino androgino, neo sulla guancia e capelli biondi. Il nome originale del personaggio, ovvero Aphrodite, \u00e8 quello dell'omonima Dea della bellezza greca, e il collegamento con la costellazione del Gold Saint potrebbe derivare dal mito secondo il quale la costellazione dei Pesci rappresenterebbe la Dea Afrodite e suo figlio Eros che, per fuggire da Tifone, si gettarono nell'Eufrate divenendo i pesci che nel cielo sono legati per la coda con un nastro; esistono altre versioni di questo mito ma tutte le versioni ricollegano Afrodite ai pesci, che divennero animali sacri alla dea, la quale \u00e8 solitamente raffigurata con delle rose come suo attributo iconografico.\nBiografia.\nSerie classica.\nAphrodite \u00e8 il Gold Saint dei Pesci, responsabile della morte di Dedalus di Cefeo, Silver Saint e maestro di Shun di Andromeda. Nonostante sia uno dei due Gold Saints al corrente della malvagit\u00e0 del Grande Sacerdote ( l'altro \u00e8 Death Mask del Cancro ), Aphrodite giura ugualmente fedelt\u00e0 a quest'ultimo e, tredici anni dopo la morte di Aiolos del Sagittario, fa ritorno al Grande Tempio allo scopo di presiedere la dodicesima casa ed ostacolare i Bronze Saints al servizio di Saori Kido, reincarnazione di Atena.\nIn quest'occasione, Aphrodite \u00e8 l'ultimo Gold Saint ad ostacolare il cammino di Seiya e Shun verso le stanze del Grande Sacerdote. Shun riconosce in Aphrodite l'assassinio del suo maestro e chiede a Seiya di proseguire per lasciarlo combattere da solo. Rispettandone la volont\u00e0, Seiya riesce ad allontanarsi dalla dodicesima casa, salvo poi svenire sul tappeto di rose mortali che adornano la scalinata fra la dodicesima casa e le stanze del Sacerdote. Con Seiya fuori dai giochi, Aphrodite pu\u00f2 dedicarsi solo ed esclusivamente a Shun che, sebbene in difficolt\u00e0 per buona parte dello scontro, riesce a dare filo da torcere al guardiano della dodicesima casa. Deciso a concludere il duello, Aphrodite si vede costretto ad utilizzare la sua tecnica pi\u00f9 potente, la \"Bloody Rose\", riuscendo a colpire il cuore di Shun. In tutta risposta, il Bronze Saint scatena il \"Nebula Storm\", travolgendo totalmente Aphrodite che cade al suolo in fin di vita.\nTempo dopo scoppia una nuova guerra sacra tra Atena e Ade e quest'ultimo riporta in vita Aphrodite, Shion dell'Ariete, Saga dei Gemelli, Camus dell'Acquario, Death Mask del Cancro e Aphrodite dei Pesci, arruolandoli nel suo esercito di Spectre con la missione di uccidere la Dea. Nonostante inizialmente sembrino passati dalla parte di Ade, Aphrodite e gli altri Gold Saints fingono solamente di obbedire al Dio dell'Oltretomba, in quanto il loro vero obbiettivo \u00e8 quello di ottenere il sacrificio di Atena e ridestare il God Cloth della Dea. Insieme a Death Mask, Aphorodite prova a sconfiggere alla prima casa Mu dell'Ariete, ma quest'ultimo sconfigge i due nemici con il suo colpo segreto, la Starlight Extinction. Dopo essere stato scaraventato nell'Oltretomba da Rhadamante della Viverna, uno dei tre Giganti degli Inferi, Aphrodite ricompare alla Giudecca, insieme a tutti gli altri Gold Saints, sacrificandosi per distruggere l'immenso Muro del Pianto e permettere a Shun e agli altri Bronze Saints di raggiungere Atena nell'Elisio.\nAdattamento animato.\nNell'adattamento anime realizzato negli anni ottanta la storia di Aphrodite \u00e8 essenzialmente la stessa del manga, con la differenza che lui ha ucciso il maestro di Shun (che nella versione televisiva si chiama Albione, mentre nel manga Dedalus) andando in aiuto di Milo dello Scorpione.\n\"Episode G\".\nIn \"Episode G\", ambientato tempo dopo il tradimento di Aiolos del Sagittario e poco prima dell'inizio della storia narrata nella serie classica, Aphrodite fa ritorno al Grande Tempio e viene messo al corrente della minaccia di Crono e dalla sua armata di Titani. Inizialmente, Aphrodite non viene coinvolto direttamente nel conflitto, limitandosi a proteggere la dodicesima casa. Solo in seguito riceve l'ordine dal Sacerdote di stendere un tappeto di rose mortifere in modo da fermare l'esercito nemico. Successivamente, si reca nel Tartaro, dove prima guarisce Aiola del Leone ed infine affronta e sconfigge il gigante guerriero Ferro Cremisi.\n\"Next Dimension\".\nIn \"Next Dimension\", che alterna gli avvenimenti del passato (la guerra del XVIII secolo contro Ade) con quelli del presente (cio\u00e8 nel XX secolo, dopo la sconfitta del Dio nell'Oltretomba al termine della serie classica), Aphrodite, insieme agli altri Gold Saints della sua epoca, compare sotto forma di spirito per aiutare Atena e Shijima della Vergine ad uscire da una distorsione spazio-temporale.\n\"Saintia Sho\".\nIn \"\", che funge da spin-off del manga di Kurumada, Aphrodite compare per la prima volta nel periodo successivo alla Galaxian War della serie classica, rapendo Saori Kido, reincarnazione di Atena, per condurla al cospetto del Grande Sacerdote. Successivamente \u00e8 lo stesso Aphrodite a ricondurre Saori alla sua villa ed in questa occasione il Gold Saint dimostra di conoscere la vera identit\u00e0 della ragazza. Tuttavia ammette di non essere disposto a seguirla, ritenendola inadeguata a proteggere la Terra.\n\"Soul of Gold\".\nNella serie ONA \"\", dopo aver distrutto il Muro del Pianto, tutti i Gold Saints vengono misteriosamente riportati in vita come Einherjar nei territori di \u00c1sgar\u00f0r con l'obbiettivo di ostacolare il nuovo celebrante di Odino, , e i suoi God Warrior (o Cavalieri di Asgard). Inizialmente restio a combattere, Aphrodite decide di intervenire per contrastare , un crudele God Warrior che conduce esperimenti con esseri umani. Il Gold Saint conficca una serie di rose rosse nel corpo di Fafner, usandole per mettersi in contatto con il suo sistema nervoso e apprendere come spezzare la barriera che assorbe i cosmi dei cavalieri d'oro e li trasferisce ad Yggdrasil. Comunicata l'informazione a Mu, libera Fafner per finirlo, ma viene sorpreso dall'arrivo di Andreas, che lo sconfigge e cattura usando le radici di Yggdrasil.\nNel prosieguo della serie si scopre che \u00e8 stato Odino a riportare in vita i Gold Saints ad Asgard allo scopo di fermare Andreas Riise che, controllato da Loki, intende utilizzare Yggdrasil per far rinascere la lancia Gungnir, un'arma divina dal potere sconfinato. Aphrodite, che era stato catturato dalle radici di Yggdrasil, riesce a fuggire e, con i suoi poteri, riesce persino a salvare i suoi parigrado. Tutti i Gold Saints, dunque, riappaiono nella battaglia per soccorrere Aiolia del Leone e Aiolos del Sagittario. Grazie a dei petali intrisi del sangue di Atena ed inviati proprio dalla Dea dall'Elisio, i dodici risvegliano i loro rispettivi God Cloths definitivi, sconfiggono Loki e salvano Asgard. Prima di lasciare ancora una volta il mondo dei vivi, i Gold Saints vengono contattati da Poseidone che, risvegliato dal cosmo dei dodici, si offre di usare la propria forza divina per inviare i Gold Cloths in aiuto dei cinque Bronze Saints, impegnati a combattere Ade nell'Elisio.\n\"Episode 0\".\nQuesto mini-manga di Kurumada si svolge parallelamente alla fuga di Aiolos di Sagitter con la piccola Atena. Aphrodite, che \u00e8 uno dei Gold Saints pi\u00f9 maturi, rimane al Santuario insieme a Death Mask del Cancro e Shura del Capricorno. Dopo che Aiolos riesce a salvare Atena dalle grinfie di Saga, che ha usurpato di nascosto la carica di Grande Sacerdote, Aphrodite viene incaricato da quest'ultimo di ostacolare il Gold Saint del Sagittario. Nonostante i suoi sforzi, Aiolos riesce a sconfiggere Aphrodite, per poi superare la dodicesima casa. In seguito, quando il Gold Saint del Sagittario \u00e8 intento ad attraversare un ponte di legno con la piccola Atena tra le braccia, Aphrodite assiste alla loro morte apparente causata dalla spada Excalibur di Shura.\nPersonaggio.\nAspetto e personalit\u00e0.\nAphrodite viene presentato come il pi\u00f9 bello fra i suoi parigrado: \u00e8 caratterizzato infatti da un volto androgino con un neo all'altezza della guancia sotto l'occhio sinistro, e lunghi capelli biondi e occhi azzurri. Data l'eccessiva preponderanza di toni giallo oro nel design dell'autore Kurumada, nell'anime il personaggio ha subito un cambio di tinta, per avere un contrasto maggiore, venendo raffigurato con i capelli di colore azzurro. Questa colorazione \u00e8 stata mantenuta anche nelle successive opere derivate dal manga di Kurumada, come gli OAV della serie \"Hades\", gli ONA \"Soul of Gold\" e nei manga \"Episode G\" e \"Next Dimension\" (quest'ultimo unico caso in cui Kurumada ha utilizzato la colorazione dell'anime anzich\u00e9 quella del suo manga). In \"Soul of Gold\", quando non \u00e8 provvisto del Gold Cloth, indossa pantaloni bianchi, camicia rosa e fiocco nero intorno al collo.\nNel manga, alla sua prima apparizione, Aphrodite segue una visione che identifica la forza con la giustizia, tant'\u00e8 che lui \u00e8 uno dei tre Gold Saints che appoggia il comportamento del Sacerdote, pur sapendo che in passato aveva tentato di uccidere Atena ma ritenendolo adatto a governare il Santuario data la sua straordinaria forza. Pur essendo il pi\u00f9 bello tra gli 88 Saint di Atena, nel manga, alla sua prima apparizione, Aphrodite non fa alcun riferimento alla bellezza per l'intero duello, n\u00e9 mostra una natura narcisista. Una caratterizzazione da esteta, invece, gli viene data in \"Episode G\" e negli altri spin-off. Tuttavia, nonostante le sue attitudini non siano esemplari, il suo proposito di mantenere la pace sulla Terra \u00e8 uguale a quella di tutti gli altri Saint.\nLe ragioni del pentimento di Aphrodite e Death Mask e del loro cambio di fronte tra la battaglia alle Dodici Case e quella contro Ade non sono chiare. Riguardo alla \"conversione\" dei due personaggi, Kurumada, in una rubrica pubblicata sulla rivista \"Home Sha\" nel 2001, rispose che malgrado tutto \u00abi due sono brave persone\u00bb, ma poich\u00e9 hanno \u00abun orgoglio che \u00e8 il doppio rispetto a quello di una persona normale\u00bb si sentivano umiliati dall'essere stati sconfitti da dei Bronze Saints.\nIl carattere di Aphrodite nell'adattamento italiano dell'anime differisce dall'originale; ci\u00f2 \u00e8 dovuto anche al fatto che il copione originale su cui lavoravano i dialoghisti italiani era molto lacunoso. Nell'adattamento italiano, infatti, appare come un personaggio pi\u00f9 positivo e ignaro della malvagit\u00e0 del Sacerdote; infatti, quando Shun gli svela la verit\u00e0, il Gold Saint non pu\u00f2 che deriderlo, credendo di sentire un'assurdit\u00e0. \u00c8 dunque, a suo modo, fedele ad Atena e al Grande Sacerdote che la rappresenta, tanto da rimanere ligio al suo compito di custode della dodicesima casa anche a costo della vita.\nCloth.\nCome tutti i Cavalieri di Atena anche Aphrodite indossa un Cloth (o Sacra Armatura), pi\u00f9 precisamente il Gold Cloth (o Armatura d'oro) dei Pesci. Questa armatura rappresenta i pesci della costellazione omonima, raffigurati per\u00f2 come un singolo animale invece di due. Il Cloth dei Pesci esiste anche come Surplice, ovvero le armature degli Spectre di Ade, con una tinta viola e grigia e forme leggermente modificate. Una versione in parte ridisegnata del Gold Cloth dei Pesci compare nel film remake \"La leggenda del Grande Tempio\", dove mostra forme estetiche vagamente basate sulla serie classica, ma pi\u00f9 affusolate e prive della maggior parte di pinne e scaglie.\nNel film \", Aphrodite non indossa il suo Gold Cloth originale, bens\u00ec una donatagli da Apollo.\nIn \", il Gold Cloth di Aphrodite, che \u00e8 stato bagnato dalle lacrime di Atena dopo la battaglia alle Dodici Case e, successivamente, dal sangue della Dea tramite dei petali inviati da quest'ultima dall'Elisio, riesce ad evolversi in God Cloth (o Armatura divina); esso copre quasi totalmente la superficie del corpo di Aphrodite ed \u00e8 dotato di ali.\nTecniche e abilit\u00e0.\nIn qualit\u00e0 di Gold Saint, e quindi facente parte dell'\u00e9lite dell'esercito della Dea Atena, Aphrodite possiede il \"Settimo senso\", abilit\u00e0 che gli permette di muoversi e di lanciare attacchi alla velocit\u00e0 della luce, cio\u00e8 300.000 chilometri al secondo. Aphrodite possiede varie tecniche speciali, per lo pi\u00f9 collegate alle rose di cui \u00e8 armato. Queste sono divise in tre tipi: rosa rossa, rosa nera e rosa bianca, e possono essere sia reali che create dal suo cosmo. Dimostra, inoltre di avere un certo grado di controllo sugli altri elementi delle rose. Pu\u00f2 infatti usarne il polline per rendersi invisibile o di riflettere e moltiplicare la sua immagine, generando delle illusioni (come si pu\u00f2 vedere nel film \"La leggenda dei guerrieri scarlatti\"), ed infine, in \"Episode G\", si dimostra in grado di creare degli enormi fusti spinosi per attaccare o difendersi dai nemici. Di seguito vengono riportare le tecniche usate dal personaggio nel corso dei vari manga e anime:\nApparizioni in altri media.\nOltre ai manga e agli anime, Aphrodite compare in tre film. In \"\" (1988), ambientato dopo le battaglie alle dodici case, viene resuscitato insieme a Camus dell'Acquario, Saga dei Gemelli, Death Mask del Cancro e Shura del Capricorno dal Dio Apollo, che lo integra nella sua guardia personale. Rimane fedele ad Apollo anche dopo l'apparente morte di Atena e, successivamente, affronta Shun per vendicare la precedente sconfitta. In aiuto di Shun arriva Ikki che, salvato il fratello, riesce a sconfiggere Aphrodite che, per ironia della sorte, muore dissanguato a causa della sua rosa bianca.Questa pellicola non \u00e8 in continuit\u00e0 con la serie classica.\nFa anche una breve apparizione in \"Le porte del paradiso\" (2005), ambientato dopo le battaglie contro Ade, dove viene punito per le sue azioni contro gli Dei e imprigionato, insieme agli altri Gold Saints (ad'eccezione di Aiolos), in una specie di scogliera d'ambra sulla Terra in stato di totale incoscienza. Inizialmente, questo film avrebbe dovuto essere l'inizio del seguito ufficiale della serie classica, con il benestare di Masami Kurumada, che aveva scritto un breve capitolo di prologo. Tuttavia, a seguito dello scarso successo del film al cinema, \"Le porte del paradiso\" venne successivamente disconosciuto dal mangaka, alludendo anche al fatto che molti elementi da lui proposti per la trama non furono usati dal regista Yamaguhi.\nNel film in CGI \"\" (2014), che ri-narra la battaglia alle Dodici Case, con modifiche alla trama e al design dei personaggi, le vicende di Aphrodite sono diverse, in quanto non combatte contro Shun e viene ucciso velocemente da Saga prima della battaglia finale."}
{"id": "422240", "revid": "125233943", "url": "https://it.wikipedia.org/wiki?curid=422240", "title": "Sistema Kunrei", "text": "Il \u00e8 un sistema di traslitterazione dei caratteri (\"kana\" e \"kanji\") della lingua giapponese nell'alfabeto latino. In Kunrei il suo stesso nome viene scritto come \"Kunrei-siki\".\nIl sistema Kunrei \u00e8 a volte conosciuto come sistema Monbusho, perch\u00e9 viene insegnato nelle scuole elementari riconosciute dal , il ministero dell'educazione, della cultura, dello sport, della scienza e della tecnologia in Giappone. Il Kunrei fa anche riferimento all'ISO 3602, poich\u00e9 \u00e8 stato approvato dall'ISO.\nIl Kunrei \u00e8 basato sul pi\u00f9 vecchio \"sistema Nihon\", modificato per il giapponese moderno. Ad esempio, la parola \u304b\u306a\u3065\u304b\u3044, traslitterata \"kanadukai\" in Nihon, \u00e8 pronunciata \"kanazukai\" nel giapponese moderno, e il Kunrei usa la seconda grafia.\nCondizione giuridica.\nIl sistema fu originariamente promulgato con \"Ordine n.3 del Gabinetto Giapponese del 21 settembre 1937\". L'adozione di questo sistema di translitterazione fu abrogata dal Comandante supremo delle forze alleate durante l'occupazione del Giappone. Dopo l'occupazione, il governo giapponese adott\u00f2 di nuovo il sistema Kunrei con l\"'Ordine n.1 del Gabinetto Giapponese del 29 dicembre 1954\". L'ordine stabil\u00ec che il sistema Kunrei venisse utilizzato nella \"espressione scritta del giapponese in generale\", e che il sistema Hepburn potesse essere usato nelle relazioni internazionali.\nIl sistema Kunrei \u00e8 riconosciuto, dall'ISO come standard (\"ISO 3602\"). \u00c8 anche raccomandato dall'American National Standards Institute (ANSI) che ha ritirato il proprio standard, \"ANSI Z39.11-1972\", nel 1994.\nUso.\nMalgrado il suo riconoscimento ufficiale, il Kunrei non ha ottenuto un consenso diffuso n\u00e9 in Giappone n\u00e9 all'estero. Il governo usa generalmente l'Hepburn per la traslitterazione dei nomi e dei termini giapponesi in contesti inglesi, cos\u00ec come in contesti meno specifici per quanto riguarda la lingua come passaporti o segnali stradali. La maggior parte dei Paesi, inclusi tutti gli Stati nella sfera anglofona, continuano a usare l'Hepburn.\nOggi, chi usa principalmente il Kunrei sono i parlanti nativi giapponesi (specialmente in Giappone), e i linguisti che studiano questa lingua. Il maggiore vantaggio del Kunrei \u00e8 la comodit\u00e0 che d\u00e0 per illustrare la grammatica giapponese, perch\u00e9 l'Hepburn fa s\u00ec che alcune coniugazioni regolari appaiano irregolari.\nTraslitterazione dei kana.\nNote:\nI caratteri in rosso sono obsoleti."}
{"id": "422241", "revid": "297031", "url": "https://it.wikipedia.org/wiki?curid=422241", "title": "Aum Shinriky\u014d", "text": " era il nome di un nuovo movimento religioso giapponese caratterizzato da una sorta di sincretismo tra elementi di buddhismo, induismo, tradizione religiosa popolare giapponese ed esoterismo cristiano. Si \u00e8 imposto all'attenzione pubblica mondiale per le stragi e altri crimini perpetrati da alcuni dei suoi membri.\nStoria.\nIl movimento venne fondato nel 1987 da Sh\u014dk\u014d Asahara, e divenne noto in tutto il mondo in seguito alla strage nella metropolitana di Tokyo del 20 marzo 1995. La strage fu causata da alcuni membri del gruppo che dispersero gas letale sarin nei sotterranei della metropolitana, uccidendo 13 persone e intossicandone circa . Asahara fu condannato a morte per impiccagione il 28 febbraio 2004, altri dodici membri del movimento coinvolti nell'attacco terroristico e/o in altri crimini furono condannati a morte. Le impiccagioni di Asahara e di altri sei membri del movimento avvennero il 6 luglio 2018 e furono le prime esecuzioni dei suddetti condannati a morte.\nSi stima che nel 1995 il gruppo contasse circa in Giappone e in tutto il mondo. Nel gennaio del 2000 il gruppo prese le distanze da Asahara e cambi\u00f2 nome in Aleph - la prima lettera dell'alfabeto ebraico - per rassicurare la popolazione giapponese che la nuova versione del movimento non era pericolosa; in seguito si formarono altri due gruppi collegati ad Aum Shinrikyo. Secondo quanto riportato dalla stampa, nel periodo in cui ebbero luogo le esecuzioni di Asahara e degli altri sei aderenti all'Aum Shinrikyo, vi erano in totale membri in Giappone e 460 in Russia facenti parte di questi tre gruppi.\nDottrina.\nLa dottrina di Aum unisce citazioni tratte sia dal Canone p\u0101li del Buddhismo Theravada che da altri testi religiosi, compreso un discreto numero di sutra del Buddhismo tibetano, alcuni sutra Hindu, ed alcuni testi taoisti riferibili a culti millenaristici e a visioni apocalittiche.\nAlcuni studiosi dei nuovi movimenti religiosi hanno interpretato la dottrina di Aum come una sintesi di varie tradizioni, deducendo ci\u00f2 dal fatto che la divinit\u00e0 primaria a cui sono devoti i suoi seguaci prende il nome \"Shiva\", il deva che nell'induismo simboleggia il potere della distruzione. In questa dottrina, Shiva viene menzionato, assieme alle profezie di Nostradamus, in alcuni libri e discorsi di Shoko Asahara. Lo stesso fondatore definisce 'Verit\u00e0' la dottrina Aum, obiettando che \"... \"pur seguendo le diverse scuole buddiste e di dottrina yogi percorsi diversi, il risultato che l'adepto ottiene \u00e8 lo stesso, insistendo sul fatto che le principali religioni mondiali siano strettamente collegate fra loro. Secondo il suo punto di vista, la 'vera religione' non dovrebbe solo mostrare la via, ma anche condurre alla destinazione finale, ci\u00f2 che il suo gruppo definisce come, 'Realizzazione definitiva'\".\nSecondo Aum, questo percorso conduce ad un gran numero di \"piccole illuminazioni\"\" che portano la coscienza di chi lo pratica, ad uno stadio superiore, rendendoli persone migliori e pi\u00f9 intelligenti. Dato che Asahara riteneva che il percorso buddista fosse quello pi\u00f9 efficace in questo senso, decise di basarsi sulle predicazioni del primo Buddha Shakyamuni; tuttavia un\u00ec anche elementi provenienti da altre tradizioni, come la \"ginnastica cinese\", utile per migliorare la salute generale del corpo fisico, e gli \u0101sana dello yoga, in preparazione alle posture per la meditazione. Tradusse inoltre buona parte della terminologia tradizionale buddista in giapponese moderno, cambiando in seguito il linguaggio per renderlo pi\u00f9 comprensibile; una scelta paragonabile a quella di Shakyamuni, che scelse di predicare in lingua p\u0101li piuttosto che in sanscrito, in modo che i suoi sermoni risultassero comprensibili al popolo, il quale non avrebbe potuto capire un linguaggio, qual era il sanscrito, riservato a una ristretta cerchia di individui colti.\nLa visione di Asahara.\nSecondo la visione di Asahara, la dottrina Aum comprendeva gli insegnamenti delle tre principali scuole buddiste: Theravada, che mira all'illuminazione personale, Mahayana, il \"grande veicolo\", che mira ad aiutare il prossimo, e Vajrayana, il \"veicolo di diamante\", che comprende iniziazioni segrete, mantra segreti e meditazioni esoteriche avanzate. Nel suo libro \"Initiation,\" paragona i gradi di illuminazione descritti nello Yoga S\u016btra di Pata\u00f1jali all'Ottuplice Sentiero dei Buddisti, affermando che queste due tradizioni descrivono le stesse esperienze, ma con parole differenti.\nAsahara \u00e8 stato autore di alcuni libri, tra cui i pi\u00f9 noti sono \"Mahayana-Sutra\" e \"Beyond Life and Death\". I libri spiegano i processi con cui ottenere vari gradi di illuminazione descritti nelle antiche scritture e li confrontano con l'esperienza di Asahara e dei suoi seguaci. Ha anche pubblicato commenti alle antiche scritture. Oltre a tutto ci\u00f2, i seguaci di Asahara studiano i suoi sermoni dedicati a tematiche specifiche. Alcuni dei sermoni sembrano molto semplici come terminologia e trattano di argomenti comuni come l'infelicit\u00e0 derivante dai problemi nei rapporti interpersonali, mentre altri usano un linguaggio sofisticato trattando argomenti pi\u00f9 consoni ed interessanti ad un'\u00e9lite di persone colte. \nColoro che seguono la dottrina a tempo pieno studiano soprattutto i sermoni incentrati sugli aspetti, considerati, \"avanzati\", mentre i seguaci laici si concentrano pi\u00f9 sugli aspetti, considerati, \"letterali\". Alcuni sermoni di base, non sono neanche oggetto di studio. Per esempio, per mantenere e migliorare le capacit\u00e0 della mente, Asahara suggeriva ai suoi seguaci di evitare informazioni di \"bassa qualit\u00e0\" e \"degradanti\" come quelle trasmesse dalle riviste di intrattenimento o dai programmi comici, e di leggere invece letteratura scientifica. Questo approccio, definito \"\"controllo dell'assunzione di informazioni\", fu soggetto a numerose critiche da parte dei \"media\".\nStruttura organizzativa.\nAum affermava di applicare ai suoi studi le metodologie scientifiche pi\u00f9 moderne, similmente a quanto accade nel sistema denominato \"Kogaku\". In questo Sistema, ogni nuovo grado di istruzione si raggiunge solo dopo aver passato specifici esami, a imitazione dei test d'ingresso delle universit\u00e0 giapponesi. Le pratiche meditative sono basate su studi teorici e completate da essi.\nLa struttura era rigidamente gerarchica. I seguaci, che tra l'altro, si dovevano spogliare dei propri averi, erano divisi in due gruppi: praticanti laici e \"Samana\"\", che costituiscono un \"\"Sangha\", od ordine monastico. I primi vivevano ancora con le loro famiglie, mentre gli altri seguivano uno stile di vita ascetico, solitamente in gruppi. La setta era guidata dallo stesso Asahara, al di sotto del quale vi sono nove vice-maestri ed un migliaio di \"Samana\".\nSecondo la classificazione di Aum, un seguace deve conseguire i seguenti passaggi con la pratica religiosa: Raja Yoga, Kundalini Yoga, Mah\u0101mudr\u0101, Mahayana Yoga, Yoga Astrale, Yoga Causale e l'ultimo passaggio, la \"Realizzazione Ultima\". Per diventare discepolo, dovevano essere soddisfatte specifiche condizioni avvalorate da membri sangha pi\u00f9 anziani. Ad esempio, la fase \"Kundalini Yoga\"\" necessitava della dimostrazione della capacit\u00e0 di saper consumare una scarsa quantit\u00e0 di ossigeno, del mutamento delle attivit\u00e0 elettromagnetiche del cervello, ed una riduzione del battito cardiaco. Un seguace capace di dimostrare simili requisiti viene considerato degno di appartenere allo stato di \"sam\u0101dhi\" e ottiene il titolo del suo stato e il diritto di insegnare agli altri seguaci. Ogni passaggio ha i suoi requisiti. Gli avanzamenti negli studi teorici non danno invece ai seguaci il diritto di insegnare agli altri discepoli, fatta eccezione per i fondamenti pi\u00f9 elementari della disciplina. Secondo Asahara, l'esperienza della vera meditazione \u00e8 l'unico criterio per stabilire la dignit\u00e0 ed il merito di poter insegnare agli altri la dottrina.\nAum fece anche uso della tradizione esoterica indiana dello yoga Shaktipat, menzionata anche nei testi del Buddhismo Mahayana. Lo Shaktipat, che si crede consenta di trasmettere direttamente l'energia spirituale dal maestro al discepolo, venne praticata da Asahara stesso e dalla cerchia dei suoi discepoli pi\u00f9 ristretti, compreso Fumihiro Joyu ed Hisako Ishii. Fumihiro Joyu ide\u00f2 una cerimonia simile alla disciplina Shaktipat all'inizio del XXI secolo.\nSeguendo le dichiarazioni di Aum Shinrikyo, venne intrapreso un certo numero di passi che modificarono gli aspetti concernenti sia la societ\u00e0, che le autorit\u00e0 all'interno della societ\u00e0. Alcuni degli aspetti pi\u00f9 controversi della dottrina vennero rimossi, ma quelli fondamentali e pi\u00f9 generali rimasero immutati. Per questo motivo, le informazioni sulla dottrina religiosa formarono una base fondamentale e rilevante nella nuova organizzazione Aleph.\nAum gestiva un Istituto di ricerca sulla scienza e la tecnologia, diverse scuole, un ospedale, una casa editrice, un'orchestra. Il patrimonio della setta nel 1995 era stimato intorno ai 400 miliardi di lire.\nAttivit\u00e0.\nNel 1987 il movimento venne riconosciuto ufficialmente come \"gruppo religioso\" dal governo giapponese. Fondato da Sh\u014dk\u014d Asahara, il cui vero nome era Chizuo Matsumoto, nel suo appartamento nel distretto di Shibuya nel 1984. il movimento crebbe molto velocemente negli anni successivi. Divenne infatti un polo di attrazione per numerosi studenti universitari giapponesi, soprattutto dei ceti pi\u00f9 abbienti: per questo motivo il movimento venne soprannominato \"religione d'elite\". Asahara si dedic\u00f2 a numerose letture, durante le quali espose i suoi punti di vista sulla religione, la societ\u00e0 e la vita e rispondeva ai quesiti postigli con una fermezza ed una convinzione tali che lo resero presto un personaggio molto noto all'opinione pubblica. Il fumettista Izumi Matsumoto lo fece comparire in una scena del suo manga \"Sesame Street\".\nAsahara comp\u00ec diversi viaggi e incontr\u00f2 sia celebri maestri yoga che eminenti capi religiosi buddhisti come Tenzin Gyatso, il 14\u00ba Dalai Lama, e Kalu Rimpoche, patriarca della scuola tibetana di Kagyupa. Le sue attivit\u00e0, tese alla diffusione dei testi buddhisti, divennero oggetto di attenzione di diversi governi dell'Estremo Oriente, quali Sri Lanka, Bhutan, ed il Governo tibetano in esilio con sede a Dharamsala, in India. Aum veniva considerato come una figura alquanto controversa in Giappone, e ben presto gli si attribuirono anche delle attivit\u00e0 criminose, anche molto gravi. Fu durante questo periodo che Asahara ricevette delle rare stampe buddhiste e venne premiato con uno stupa contenente i resti del Buddha Shakyamuni.\nLe attivit\u00e0 di relazioni pubbliche di Aum comprendevano anche numerose pubblicazioni, in Giappone, dove i fumetti e i cartoni animati avevano raggiunto una popolarit\u00e0 ed una diffusione mai avute prima, Aum cerc\u00f2 di legare le idee religiose ai temi pi\u00f9 popolari contenuti nelle anime e nei manga, come missioni spaziali, armi estremamente potenti e cospirazioni segrete globali, che si opponevano alla diffusione della verit\u00e0 ultima. Ai seguaci veniva sconsigliato di consultare le pubblicazioni di Aum quali \"Enjoy the Happiness\" e \"Vajrayana Sacca\", indirizzate soprattutto agli esterni alla setta; i ricercatori, in seguito, male interpretarono questo comportamento credendo che facesse parte del sistema di credenze interno ad Aum. Una delle loro pi\u00f9 straordinarie pubblicazioni sui ninja riconduceva le origini delle arti marziali e dello spionaggio all'antica Cina e ricollegava le presunte abilit\u00e0 soprannaturali dei ninja a pratiche spirituali religiose, concludendo che il \"vero ninja\" era interessato a \"mantenere la pace\" in tempi di guerra.\nPer impressionare i giapponesi colti e perspicaci, poco interessati a noiosi sermoni tradizionali, venivano fatti ampi riferimenti, oltre che alle basilari idee buddiste, ai racconti di fantascienza di Isaac Asimov in cui \"si rappresenta una \u00e9lite di scienziati spiritualmente evoluti, costretti a trasferirsi sotto terra durante un'et\u00e0 di barbarie per prepararsi al momento [...] in cui emergeranno per ricostruire la civilt\u00e0\". In seguito, dibattiti sui pre-requisiti del fattore di richiamo di Aum, portarono alcuni templi buddisti tradizionali ad adattarsi allo schema dei seminari di meditazione del weekend tipico di Aum. La necessit\u00e0 di \"modernizzare\" l'approccio del Buddismo ai fedeli, divenne un punto fermo. Secondo Asahara, egli aveva bisogno di \"dimostrare carisma\" per attirare il pubblico moderno. In seguito a questa decisione, Aum sub\u00ec un cambiamento radicale. L'Aum riformata non sembrava pi\u00f9 un luogo elitario per la meditazione, quanto un'organizzazione in grado di attrarre una pi\u00f9 vasta fetta della popolazione.\nInterviste pubbliche, affermazioni forti e controverse, una feroce opposizione alla critica entrarono a far parte dello stile di pubbliche relazioni di questa religione. In privato, Asahara e i suoi seguaci principali mantenevano il loro stile di vita modesto, fatta eccezione per le Mercedes corazzate regalate da un discepolo ricco preoccupato per la sicurezza stradale del suo Guru. In un filmato estremamente raro si vede Asahara in strada di fronte a un grosso clown fantoccio sorridente che gli somiglia. Non smise mai di ripetere che poco gli importava di essere ricco o famoso, ma che aveva bisogno di essere pi\u00f9 conosciuto per attrarre quanta pi\u00f9 gente possibile. L'intensa attivit\u00e0 di proselitismo e pubblicit\u00e0, definita '\"il piano di salvezza dell'Aum\"', comprendeva la cura delle malattie corporee attraverso tecniche yoga in grado di migliorare la salute, la realizzazione degli obiettivi di una vita con il miglioramento dell'intelligenza e il pensiero positivo, e la concentrazione su ci\u00f2 che era importante, dalle spese del divertimento all'avanzamento spirituale. Ci\u00f2 poteva essere reso possibile mettendo in pratica le antiche dottrine, accuratamente tradotte dai sutra originali in lingua Pali (questi tre venivano definiti come 'triplice Salvezza'). Questi sforzi straordinari resero Aum il gruppo religioso con la maggior crescita nella storia del Giappone.\nAttacco con gas sarin, altri crimini e conseguenze.\nEventi criminosi e arresti.\nIl 20 marzo 1995 membri del gruppo dispersero gas sarin nella metropolitana di Tokyo, causando la morte di 13 persone e oltre feriti; Shoko Asahara fu arrestato il 16 maggio successivo e in quel periodo furono arrestati anche altri leader del movimento con l'accusa di aver pianificato l'attentato. Dopo le indagini emersero altri crimini compiuti da membri di Aum, soprattutto l'attacco con il sarin avvenuto nel 1994 a Matsumoto, in cui persero la vita sette persone e 144 rimasero ferite. Furono accusati anche di numerosi altri omicidi, alcuni dei quali incenerendo i nemici in un forno a microonde; si ritiene che abbiano ucciso due membri di Aum Shinrikyo, tra cui il seguace Shuji Taguchi che tentava di lasciare il gruppo; uccisero inoltre nel 1989 l'avvocato Tsutsumi Sakamoto, la moglie Satoko e il figlio di tre anni Tatsuhiko, quale vendetta per i discorsi in pubblico dello stesso Sakamoto.\nIpotesi sui motivi dei crimini.\nLe ragioni per le quali un piccolo circolo abbia commesso tali atrocit\u00e0 e i motivi del coinvolgimento di Asahara sono rimasti poco chiari, tuttavia vi sono diverse teorie per spiegare gli eventi. I procuratori sostennero che Asahara aveva ottenuto informazioni riservate sulle attivit\u00e0 della polizia, in particolare piani per condurre ispezioni simultanee in tutte le strutture giapponesi dell'Aum. L'attacco alla metropolitana, secondo questa teoria, era un tentativo di sviare l'attenzione della polizia, mentre in realt\u00e0 fu causa di enormi problemi (inizialmente la polizia ipotizz\u00f2 che fosse l'inizio di un fallito tentativo da parte di Shoko Asahara di divenire re del Giappone). \nLa difesa invece sostenne che Asahara non era a conoscenza degli eventi, basandosi sulle sue condizioni di salute, che stavano peggiorando. Poco dopo il suo arresto, Asahara abbandon\u00f2 il posto di capo dell'organizzazione e da allora mantenne il silenzio, rifiutandosi di comunicare anche con i suoi legali e con i familiari.\nSentenze dei processi.\nIl processo, battezzato \"il giudizio del secolo\" dalla stampa, stabil\u00ec la colpevolezza di Asahara nell'aver ideato e progettato l'attentato e nel febbraio 2004 lo condann\u00f2 alla pena capitale assieme ad altri membri anziani implicati, tra i quali Masami Tsuchiya. Il giudizio pass\u00f2 quindi in grado di appello presso l'Alta Corte. La sentenza di Asahara fu collegata all'omicidio di un totale di 27 persone in 13 diversi episodi. Molti credono che il processo non fosse riuscito a stabilire la verit\u00e0 nascosta dietro agli eventi.\nLa prima serie di processi si concluse nel 2011 e i provvedimenti pi\u00f9 drastici furono tredici condanne a morte, compresa quella di Asahara. La legge giapponese prevede che si proceda all'esecuzione della condanna a morte quando tutti i complici sono stati processati, e l'arresto nel 2012 di tre nuovi membri del gruppo, che port\u00f2 il numero totale degli imputati a 192, fece quindi slittare l'esecuzione. Uno di questi tre nuovi arrestati fu Katsuya Takahashi, coinvolto nella strage della metropolitana e in altri eventi criminosi del gruppo. Con la fine del processo di appello per i tre nuovi imputati nel gennaio 2018 fu confermata la condanna all'ergastolo per Takahashi, ponendo fine alla serie di processi che dur\u00f2 oltre vent'anni e dando il via alle procedure per l'esecuzione delle condanne a morte, che si sono concluse il 26 luglio 2018.\nRifondazione del movimento, scissioni e ramificazioni all'estero.\nIl gruppo ha continuato ad operare in Giappone, ma \u00e8 passato attraverso parecchie trasformazioni dopo l'arresto di Asahara e il processo. Nell'ottobre del 1995 fu tolto lo status legale di entit\u00e0 religiosa a Aum Shinrikyo, del quale all'inizio del 1996 fu dichiarata la bancarotta e poco dopo le sue strutture vicino al Fuji dove era stato prodotto il sarin furono rase al suolo. Il suoi membri poterono continuare ad operare in virt\u00f9 della Costituzione che prevede la libert\u00e0 religiosa. Il gruppo fu dichiarato terrorista negli Stati Uniti e fuorilegge in Russia, dove aveva raggiunto i affiliati, ma il tentativo di metterlo fuorilegge in Giappone fu respinto dalla Commissione di esamina della Pubblica Sicurezza nel gennaio 1997. Negli anni successivi, malgrado le paure e la diffidenza della popolazione, Aum Shinrikyo pot\u00e9 quindi nuovamente espandersi finanziandosi soprattutto grazie alla rete di negozi dei suoi affiliati, che vendettero computer assemblati artigianalmente da volontari, e collezionando offerte nelle riunioni da nuovi adepti.\nIn seguito fu annunciato che i testi religiosi collegati alla controversa dottrina Buddista Vajrayana in cui, secondo le autorit\u00e0, si \"giustificava l'omicidio\", erano stati rimossi dalla dottrina del gruppo, che nel 1999 si scus\u00f2 per l'attacco col gas sarin e istitu\u00ec uno speciale fondo di compensazione per le vittime. Le pubblicazioni provocatorie e le attivit\u00e0 criminose che avevano sconvolto la popolazione durante i tempi di Aum cessarono, ma i timori e lo scetticismo dei giapponesi rimasero, anche perch\u00e9 queste novit\u00e0 furono decise dopo l'approvazione della Camera dei deputati di una legge che avrebbe permesso un controllo pi\u00f9 stretto di gruppi implicati in omicidi di massa. Secondo i familiari delle vittime, fu il timore per la promulgazione della legge a indurre i vertici di Aum a scusarsi per gli omicidi.\nIl gruppo fu per un periodo capeggiato da sei membri anziani (il cosiddetto Chorobu), i quali nel 1999 trasferirono il potere decisionale a Fumihiro Joyu, un vecchio membro carismatico del gruppo ai tempi di Asahara, all'arresto del quale era diventato il portavoce di Aum. Nel 2000 il gruppo fu ribattezzato Aleph sotto la guida di Joyu, le cui tendenze e i cambiamenti mirati all'attenuazione della tensione sociale non portarono un immediato incremento dei seguaci di Aleph, ma causarono un disaccordo interno con la fazione radicale ancora strettamente legata agli insegnamenti di Asahara. Nel luglio 2001 fu arrestato in Russia un gruppo di membri russi di Aum accusati di progettare un attentato al palazzo imperiale di Tokyo e di voler liberare Asahara per portarlo in Russia.\nSecondo l'Agenzia Investigativa di Pubblica Sicurezza, nel dicembre del 2005 il gruppo era diviso da una disputa riguardo al suo futuro; un consistente numero di membri, inclusi quelli anziani, avrebbero voluto mantenere l'organizzazione nei limiti del possibile vicina alla struttura precedente al 1995. Joyu e la sua fazione numericamente pi\u00f9 ampia seguirono invece una via pi\u00f9 mite, mirata alla riconciliazione con la societ\u00e0. Questioni come quella se mantenere o meno i ritratti di Asahara rimasero punti chiave della discordia. La fazione fondamentalista rifiut\u00f2 costantemente di adeguarsi alle decisioni di Joyu, ed \u00e8 accertato che hanno cercato di influenzare i simpatizzanti per non farli comunicare con Joyu, che comunque rimase il leader ufficiale del gruppo.\nNel 2007 vi fu la scissione da Aleph di Joyu e del suo gruppo, che prese il nome Hikari no wa, letteralmente 'Circolo della luce'. Joyu sostenne che i radicali dell'Aleph erano manipolati da membri della famiglia di Asahara, per il quale provava comunque simpatia e comprensione dei motivi che lo spinsero a scegliere la strada della violenza. Sostenne inoltre di essersi pentito di aver difeso Asahara all'indomani della tragedia di Tokyo, nella quale non fu implicato. Malgrado considerasse Hikari no wa una scuola di filosofia anzich\u00e9 una fazione religiosa e avesse fatto rimuovere dalle sedi le immagini di Asahara, rimase grande scetticismo anche sul nuovo gruppo.\nNel gennaio 2015 le autorit\u00e0 giapponesi confermarono che Aleph e Hikari no wa sarebbero rimasti sotto stretto controllo per altri 3 anni. Secondo i servizi segreti giapponesi, quello stesso anno altri 30 membri lasciarono Aleph e formarono un ulteriore gruppo. Nell'aprile 2016 le autorit\u00e0 russe annunciarono di aver incriminato i membri dei gruppi russi e furono fatte perquisizioni per confiscare materiale compromettente a Mosca e San Pietroburgo. Nel settembre successivo Aum Shinrikyo fu dichiarato fuorilegge in Russia come organizzazione terroristica. Agli inizi del 2018 fu stimato che i tre gruppi ex Aum contassero in totale su circa membri in Giappone e 460 in Russia. I servizi segreti del Giappone hanno considerato i tre gruppi come una singola entit\u00e0 impegnata a diffondere il pensiero di Asahara.\n\"Legge per la sorveglianza di Aum\": sotto pressione.\nNel gennaio 2000, il gruppo fu posto sotto sorveglianza per un periodo di tre anni. Nel gennaio del 2003, la PSIA ha ricevuto il permesso di estendere la sorveglianza per altri tre anni. Secondo un'inchiesta di Religious News Blog pubblicata nell'aprile del 2004, il governo continua a considerare Aum \"una minaccia per la societ\u00e0\"\".\nNel gennaio del 2006, la PSIA riesce ad estendere il mandato di sorveglianza per altri tre anni. Nonostante i cambiamenti dottrinali e l'esclusione dei testi del Vajranya, la PSIA richiese, all'agenzia stessa, sia un aumento della sorveglianza che un incremento di fondi. Periodicamente il corpo investigativo invia comunicati che sostengono che i testi incriminati sono ancora in vigore, e che il pericolo rimane, come pure Asahara rimane la loro guida. I capi del nuovo movimento religioso Aleph, nato sulle ceneri del precedente, per evitare fraintendimenti che possano condurre a qualche forma di censura, aumento della sorveglianza o a qualche incriminazione, inseriscono accuratamente passaggi in qualsiasi comunicazione pubblica, comprese nelle canzoni del karaoke.\nPresenza all'estero.\nAum Shinrikyo possiede parecchie sezioni estere: in Sri Lanka, a New York, Stati Uniti e a Bonn, in Germania. Il gruppo ha diverse sezioni a Mosca, in cui, fino al 1995 il movimento contava circa 30.000 membri.\nRiferimenti nella cultura di massa.\nLibri, documentari e fiction che tentano di spiegare il fenomeno Aum divennero best seller non solo in Giappone, ma anche oltreoceano. Ecco qualche esempio:"}
{"id": "422242", "revid": "1791", "url": "https://it.wikipedia.org/wiki?curid=422242", "title": "Kunrei", "text": ""}
{"id": "422243", "revid": "339392", "url": "https://it.wikipedia.org/wiki?curid=422243", "title": "Battaglia aerea delle Marianne (1944)", "text": ""}
{"id": "422244", "revid": "339392", "url": "https://it.wikipedia.org/wiki?curid=422244", "title": "Battaglia delle Marianne", "text": ""}
{"id": "422246", "revid": "110157", "url": "https://it.wikipedia.org/wiki?curid=422246", "title": "Chiesa di San Carlo dei Lombardi", "text": "La chiesa di San Carlo dei Lombardi \u00e8 un luogo di culto cattolico che si trova nella centralissima via dei Calzaiuoli davanti ad Orsanmichele a Firenze.\nStoria.\nCostruita a partire dal 1349 da Neri di Fioravante e Benci di Cione Dami per decreto della Signoria, fu dedicata, come la vicina Orsanmichele, a Sant'Anna in ringraziamento per la cacciata del tirannico duca di Atene avvenuta il 26 luglio 1343, giorno dedicato alla Santa, madre della Madonna. Fu completata da Simone Talenti. Inizialmente fu dedicata a san Michele, dopo che al santo era stata \"tolta\" l'antistante chiesa di Orsanmichele, per farvi prima la loggia del grano e poi un edificio di culto ridedicato a sant'Anna. Veniva chiamata di San Michele Vecchio o San Michele all'Orto, in contrapposizione alla chiesa di San Michele Betelde. \nIl patronato della chiesa pass\u00f2 nel 1615 alla confraternita della \"nazione lombarda\" e l'edificio assunse quindi il nome attuale, con la dedica a san Carlo Borromeo, canonizzato nel 1610. Oggi \u00e8 sede ecclesiastica dell'Arciconfraternita di Parte Guelfa che vi compie le proprie celebrazioni liturgiche.\nDescrizione.\nLa struttura trecentesca appare pressoch\u00e9 inalterata; la facciata gotica \u00e8 a capanna in pietra arenaria, con archetti pensili e un portale cuspidato, che introduce, a un interno a navata unica, coperto da capriate. \nIn fondo il presbiterio \u00e8 tripartito da pilastri ottagonali, che sostengono archi e volte a sesto acuto, con costolature. Al centro sopra l\u2019altare maggiore si trova il \"Compianto sul Cristo morto\" di Niccol\u00f2 di Pietro Gerini (1385-1390). L'opera, in passato in deposito agli Uffizi, raffigura la Deposizione e la Resurrezione di Ges\u00f9 e nel 2015 \u00e8 stata ricollocata nella sua sede originaria.\nAi lati del presbiterio si trovano alcune lunette con scene della vita di San Carlo Borromeo. Il resto della parete superiore \u00e8 decorato da motivi geometrici e quadrature tardo-trecentesche.\nSulla parete sinistra si trova la \"Gloria di san Carlo Borromeo\", una grande tela di Matteo Rosselli (1616) esposta nell'originaria cornice dorata barocca, che si trovava sopra la porta d'ingresso fino al restauro della primavera del 2006."}
{"id": "422247", "revid": "110157", "url": "https://it.wikipedia.org/wiki?curid=422247", "title": "Oratorio dei Buonomini di San Martino", "text": "L'oratorio dei Buonomini di San Martino \u00e8 un luogo di culto cattolico del centro di Firenze situata nell'omonima piccola piazza di San Martino, al termine di via de' Magazzini, angolo via Dante Alighieri, posto di fronte alla Torre della Castagna.\nLe origini.\nVicino al grande monastero della Badia Fiorentina esisteva una chiesetta fondata probabilmente nel X secolo, chiamata San Martino al Vescovo. Patronata da importanti famiglie della zona come i Donati e gli Alighieri (la Casa di Dante sorge infatti ad appena un isolato), \u00e8 tradizionalmente il luogo indicato per il matrimonio di Gemma Donati con Dante Alighieri.\nCon la crescita demografica e l'espansione urbanistica del basso medioevo fu necessario un riassetto ecclesiastico della citt\u00e0 con la soppressione graduale delle piccole parrocchie, compresa San Martino.\nLa Compagnia dei Buonomini.\nCessata la funzione parrocchiale, la chiesetta viene affidata ad una compagnia assistenziale appena fondata dal vescovo Sant'Antonino (ritratto sopra la porta), nell'ambito del progetto di razionalizzazione degli istituti assistenziali promossa dall'arcivescovo \"umanista\". Se infatti fino ad allora esistevano solo generici \"Spedali\" o confraternite, dal XV secolo i compiti vennero differenziati fra le strutture specializzate ed attrezzate per lo scopo specifico, come il celebre Spedale degli Innocenti, primo orfanotrofio d'Europa.\nLa Compagnia dei Buonomini di San Martino fu quindi fondata nel 1441 e, composta da dodici uomini scelti nella confraternita della buca di San Girolamo, nata con lo scopo di soccorrere \"i poveri verghognosi\", ovvero le famiglie benestanti cadute in disgrazia per via delle lotte politiche, di rovesciamenti economici e altro, i quali, per pudore, non chiedevano elemosine pubblicamente. Questi confratelli (i cosiddetti \"Buonimini\") ancora oggi aiutano alacremente tale categoria di bisognosi. All'epoca portavano in genere un manto nero ed una specie di copricapo rosso in testa, come sono ben riconoscibili negli affreschi dell'oratorio, che fu riedificato a partire dal 1479. La seriet\u00e0 della compagnia suscit\u00f2 il rispetto e l'ammirazione della citt\u00e0, tanto da venire menzionati da papa Eugenio IV come \"Angeli di Firenze\", mentre Savonarola, nel suo breve periodo di governo della citt\u00e0, fece devolvere alla compagnia la notevole cifra di 3.000 fiorini desunti dalla tassa pagata dal clero diocesano alla Repubblica.\nQuando i \"Buonomini\" hanno estremo bisogno di denaro accendono una candela alla porta d'ingresso, uso da cui \u00e8 invalso il detto \"essere ridotti al lumicino\".\nLa decorazione dell'oratorio.\nCon il riconoscimento dell'opera di assistenza, discreta e concreta, \u00e8 facile immaginare il sostegno con lasciti e donazioni di ricche famiglie cittadine, che portarono presto al bisogno di decorare degnamente la sede con una serie di affreschi illustrati.\nGli affreschi sono generalmente ascritti a un autore della bottega di Domenico Ghirlandaio, anche se studi recenti paiono indicare come pi\u00f9 probabile, tra le tante ipotesi sollevate, il nome di Francesco d'Antonio, un miniaturista che aveva la propria bottega nel quartiere dei \"cartolai\" (addetti alla produzione e vendita di libri), situato proprio dirimpetto, attorno alla Badia. Questa attribuzione \u00e8 anche suffragata dalla minuziosa resa dei dettagli di oggetti e aspetti della vita comune, tipica di chi lavorava sulle preziose pagine miniate. Un altro nome proposto \u00e8 quello di Bartolomeo di Giovanni, almeno per nove delle dieci lunette, collaboratore di Ghirlandaio nell'\"Adorazione dei Magi degli Innocenti\" e in altre opere.\nLe dieci lunette raffigurano le \"Storie di san Martino\" (le due accanto all'altare, raffiguranti \"San Martino che cede il mantello ad un povero\" e il \"Sogno di san Martino\", emblematiche della funzione assistenziale), le \"Opere di misericordia\" e due raffiguranti atti notarili (\"Inventario\" e \"Matrimonio\"), influenzate sicuramente dalla vicina e potente Arte dei Giudici e Notai, che aveva la propria sede nella vicinissima via del Proconsolo.\nLe lunette hanno un grande interesse sociologico e storico, oltre che artistico, perch\u00e9 ritraggono con fedelt\u00e0 la vita comune della Firenze del Quattrocento: per esempio nella prima a sinistra dopo l'ingresso \u00e8 raffigurata la \"Visita agli infermi\", dove i buonomini portano un pollo ed un fiasco di vino ad una donna che ha appena partorito; la condizione di (ex) famiglia benestante \u00e8 rappresentata dal mobilio e dalla presenza di una persona di servit\u00f9 che prende i doni; inoltre i Buonomini offrono stoffa e filo per vestire il bambino.\nOltre agli affreschi sono presenti un \"busto di Sant'Antonino\" sull'altare, attribuito al Verrocchio, e una bella tavola quattrocentesca con una \"Madonna col Bambino\".\nSulla facciata accanto alla porta, un tabernacolo con \"San Martino che fa l'elemosina ai poveri\" di Cosimo Ulivelli sovrasta la buca dove si inseriscono le elemosine."}
{"id": "422248", "revid": "38120", "url": "https://it.wikipedia.org/wiki?curid=422248", "title": "Communiqu\u00e9 (album)", "text": ""}
{"id": "422249", "revid": "767487", "url": "https://it.wikipedia.org/wiki?curid=422249", "title": "Contea di Sutter", "text": "La contea di Sutter (in inglese \"Sutter County\"), \u00e8 una contea della California, Stati Uniti, che si trova nella Central Valley a nord di Sacramento. Nel 2014 aveva una popolazione di 95.847 abitanti. Il capoluogo \u00e8 Yuba City."}
{"id": "422256", "revid": "701660", "url": "https://it.wikipedia.org/wiki?curid=422256", "title": "Mobilit\u00e0 (sociologia)", "text": "Per mobilit\u00e0 sociale si intende il passaggio di un individuo o di un gruppo da uno status sociale ad un altro, e il livello di flessibilit\u00e0 nella stratificazione di una societ\u00e0, il grado di difficolt\u00e0 (o di facilit\u00e0) con cui \u00e8 possibile passare da uno strato ad un altro all'interno della stratificazione sociale ossia la pluralit\u00e0 dei gruppi sociali presenti all'interno della societ\u00e0 con ruoli diversi e diverso accesso alle risorse.\nDescrizione.\nLa mobilit\u00e0 sociale, pressoch\u00e9 assente nella societ\u00e0 curtense, ha cominciato a prendere piede a partire dalla seconda rivoluzione industriale con lo spostamento di grandi masse di persone dalle campagne verso i centri urbani (urbanizzazione), quindi con la nascita dell'industrializzazione. \u00c8 comunque solo con la pi\u00f9 recente comparsa della classe media impiegatizia che la mobilit\u00e0 sociale \u00e8 diventata un fenomeno forte, per cui molti figli di operai e contadini sono entrati a far parte della classe media, anche se le classi superiori, come l'alta borghesia, sono rimaste perlopi\u00f9 composte da figli di borghesi. La mobilit\u00e0 sociale, quindi, tende a presentarsi tra le classi basse e medio-alte, e ad essere molto limitata per quello che riguarda le classi pi\u00f9 elevate.\nEsistono vari idealtipi utili a classificare la mobilit\u00e0:\nLe societ\u00e0 a mobilit\u00e0 sociale pi\u00f9 elevata (sia intra che inter generazionale) sono perlopi\u00f9 quelle industrializzate, grazie alla presenza della classe lavorativa medio-alta, all'importanza dell'istruzione come strumento di elevazione sociale del soggetto, alla maggior specializzazione che nel lavoro \u00e8 richiesta e che proprio con l'istruzione pu\u00f2 essere raggiunta, e alla diffusione delle idee e dei valori di uguaglianza e pari opportunit\u00e0. Le societ\u00e0 a mobilit\u00e0 sociale pi\u00f9 bassa sono nella maggior parte dei casi quelle a economia agricola, dove non \u00e8 necessaria una specializzazione e quindi l'istruzione non ha un ruolo fondamentale, e non \u00e8 presente la classe media. In queste societ\u00e0 \u00e8 pi\u00f9 forte il ruolo attribuito dalla nascita e lo status \"ereditato\" dalla famiglia d'origine.\nIl concetto di mobilit\u00e0 nel pensiero di tre sociologi classici.\nSecondo Karl Marx, l'unica mobilit\u00e0 possibile \u00e8 quella consistente nel passaggio da un modo di produzione al successivo: un enorme cambiamento macrosociale (es: il passaggio dal sistema feudale al sistema industriale); \u00e8 questa una lettura legata alla dicotomia struttura/sovrastruttura. Secondo Max Weber, la mobilit\u00e0 \u00e8 l'interagire di classi, ceti e partiti, in un ambito multidimensionale.\nSecondo Vilfredo Pareto, la mobilit\u00e0 consiste nell'avvicendamento delle \u00e9lite dirigenti (politiche e non politiche) perch\u00e9 la societ\u00e0 necessita di una \u00e9lite adatta a governare bene; ne deriva il problema dell'adeguatezza della \u00e9lite.\nClassificazione delle societ\u00e0.\n\u00c8 possibile classificare le societ\u00e0 in base al grado di mobilit\u00e0 che esse permettono. Troviamo in questa classificazione alcuni \"tipi puri estremi\" intesi come estremi di un continuum; se da un lato troviamo la societ\u00e0 USA (che ha fatto della mobilit\u00e0 sociale un imperativo sociale), all'altro capo troviamo la societ\u00e0 indiana (che vive nella divisione in caste un'artificiosa immobilit\u00e0 dovuta alla chiusura sociale). Si potrebbe collocare l'Italia nel mezzo di questo continuum, semmai spostata leggermente verso il punto di massima mobilit\u00e0 sociale. Da notare che si tratta di una categorizzazione puramente convenzionale: sia la societ\u00e0 USA che la societ\u00e0 indiana presentano rispettivamente vincoli alla mobilit\u00e0 e canali di mobilit\u00e0.\nNelle societ\u00e0 totalmente immobili troviamo degli individui \"infiltrati\" sugli scalini alti della gerarchia e questo \u00e8 dovuto principalmente ad eventi eccezionali (es: in Iraq la Seconda Guerra del Golfo ha deposto il regime preesistente e ne ha instaurato un altro prima escluso dal potere). Altro motivo di mobilit\u00e0 sono generalmente grandi doti individuali (es: invenzione geniale sfruttata a fini di arricchimento) oppure unioni matrimoniali particolarmente convenienti (es: sposare il principe d'Inghilterra fa compiere un notevole passo in avanti nella scala sociale).\nAlla stessa maniera, societ\u00e0 totalmente mobili presentano un minimo di cristallizzazione o chiusura sociale, che consiste in confini che impediscono ad alcuni di accedere ad alcune posizioni.\nCanali di mobilit\u00e0 sociale.\nEsistono vari modi di salire o scendere nella gerarchia. I canali di mobilit\u00e0 variano da societ\u00e0 a societ\u00e0 e da epoca a epoca. Alcuni esempi: nelle societ\u00e0 militari e nei regimi dittatoriali abbiamo l'esercito (es: fondamentale canale di mobilit\u00e0 nell'URSS). Nelle societ\u00e0 industriali i canali possono essere l'inserimento nel sistema produttivo, il titolo di studio, l'appartenenza a determinate istituzioni (es: Ministero dell'Interno), il possesso di organizzazioni economiche (es: Bill Gates) e/o legami con istituzioni religiose."}
{"id": "422266", "revid": "1632387", "url": "https://it.wikipedia.org/wiki?curid=422266", "title": "Mortal Way of Life", "text": "Mortal Way of Life \u00e8 il primo live-album dei Sodom registrato durante il Sodomania Tour tra aprile e maggio 1988. Esce dapprima con una copertina con il disegno di una scena di vita dell'era greco-romana che raffigura un'orgia; in seguito, dopo la censura dell'artwork originale, viene venduto con una copertina nera dove al centro \u00e8 illustrato il logo dei Sodom, una scritta che li accompagna fin dal primo album. Nella seconda soluzione grafica l'album prende un titolo diverso, Mortal Way of Live. Tutti i testi sono di Tom Angelripper."}
{"id": "422269", "revid": "247222", "url": "https://it.wikipedia.org/wiki?curid=422269", "title": "Contea di Tuolumne", "text": "La Tuolumne County, negli Stati Uniti d'America, \u00e8 una contea della California, che si trova sulla Sierra Nevada. La contea ospita, ad est, la met\u00e0 settentrionale del Yosemite National Park. Nel 2000 la popolazione ammontava a 54.501 abitanti. Capoluogo \u00e8 Sonora.\nCitt\u00e0 e paesi.\nNella Tuolumne County si trovano:"}
{"id": "422270", "revid": "74801", "url": "https://it.wikipedia.org/wiki?curid=422270", "title": "Contea di Tulare", "text": "La contea di Tulare (in inglese Tulare County), \u00e8 una contea della California (Stati Uniti). Si trova nella regione agricola della Central Valley, a sud di Fresno. Nel 2000, la popolazione ammontava a abitanti. Il capoluogo \u00e8 Visalia."}
{"id": "422273", "revid": "1573940", "url": "https://it.wikipedia.org/wiki?curid=422273", "title": "Contea di Trinity (California)", "text": "La contea di Trinity, negli Stati Uniti d'America, \u00e8 una contea della California nordoccidentale, situata nelle Klamath Mountains, sul Trinity River. Nel 2000 aveva 13.022 abitanti. Capoluogo \u00e8 Weaverville. Nessun centro della contea \u00e8 amministrato da una municipalit\u00e0.\nLocalit\u00e0.\nCensus-designated place:\nLocalit\u00e0 non incorporate:"}
{"id": "422274", "revid": "1632387", "url": "https://it.wikipedia.org/wiki?curid=422274", "title": "M-16 (album)", "text": "M-16 \u00e8 il decimo album del gruppo thrash metal tedesco Sodom, pubblicato nel 2001.\nIl disco.\nM-16 \u00e8 un concept album sulla Guerra del Vietnam, il cui titolo riprende il fucile d'assalto omonimo utilizzato maggiormente dagli americani nel corso del conflitto.\nIl sample all'inizio di \"Napalm in the Morning\" \u00e8 tratto dal film \"Apocalypse Now\"; quello all'interno di \"Marines\" \u00e8 preso da \"Full Metal Jacket\". Particolare \u00e8 anche la traccia \"Surfin' Bird\", cover della canzone del gruppo The Trashmen; questa stessa canzone, peraltro, \u00e8 facente parte della colonna sonora proprio del film di Stanley Kubrick.\nTracce.\nTracce bonus.\nL'edizione giapponese dell'album contiene un paio di tracce bonus:"}
{"id": "422277", "revid": "647474", "url": "https://it.wikipedia.org/wiki?curid=422277", "title": "Alberto Melis", "text": "Biografia.\nMelis, insegnante elementare dal 1983, gi\u00e0 giornalista pubblicista, ha collaborato con diverse testate, tra le quali il quotidiano L'Unione Sarda, per il quale ha pubblicato negli Novanta e Duemila oltre 500 articoli sulle pagine culturali, occupandosi in particolare di storia e cultura ebraica, della cultura e della storia del popolo Rom e di letteratura per ragazzi. \nNel 1995 pubblica il suo primo volume, \"La terza met\u00e0 del cielo\" (Gia editrice, Cagliari), un ponderoso saggio sulla storia e la cultura dei Rom.\nDal 1996, con il romanzo \"Gli occhi del barbagianni\" (Condaghes editore, Cagliari) comincia a pubblicare libri dedicati in modo specifico ai ragazzi, alcuni dei quali vengono tradotti in Germania, Francia, Spagna, Portogallo, Grecia, Israele, Polonia, Belgio, Russia, Brasile, Corea del Sud, Cina. \nNel 2019 ha vinto con Ali Nere il Premio Andersen, quale miglior romanzo italiano per ragazzi dai 9 ai 13 anni.Impegnato nel sociale ha fatto parte dell'Associazione Sarda contro l'emarginazione e della Fondazione Anna Ruggiu, impegnate nella difesa dei diritti dei Rom. Oggi, sullo stesso tema, collabora con la Caritas e l'Associazione 21 luglio di Roma."}
{"id": "422278", "revid": "767487", "url": "https://it.wikipedia.org/wiki?curid=422278", "title": "Contea di Siskiyou", "text": "La contea di Siskiyou, negli Stati Uniti d'America, \u00e8 una contea della California, situata nel nord dello Stato lungo il confine con l'Oregon. Nel 2000 aveva 44.301 abitanti. Il capoluogo \u00e8 Yreka.\nLocalit\u00e0.\nCitt\u00e0 incorporate:\nLocalit\u00e0 non incorporate:"}
{"id": "422279", "revid": "7077", "url": "https://it.wikipedia.org/wiki?curid=422279", "title": "Guerra Russo-Finnica", "text": ""}
{"id": "422281", "revid": "1793900", "url": "https://it.wikipedia.org/wiki?curid=422281", "title": "Contea di Tehama", "text": "La contea di Tehama (in inglese Tehama County) \u00e8 una contea della California settentrionale, negli Stati Uniti d'America, tagliata in due dal fiume Sacramento. Nel 2010 aveva 63.463 abitanti. Capoluogo \u00e8 Red Bluff.\nStoria.\nLa contea fu costituita accorpando parti delle contee Butte, Colusa e Shasta nel 1856, e prese il nome dalla citt\u00e0 di Tehama. Tra le possibili radici proposte, la parola araba \"tehama\" (\"caldi bassipiani\"), lo spagnolo \"tejamanil\" (\"ciottoli di ghiaia\") o il termine per \"acqua alta\" nel dialetto dei locali Nativi americani.\nGeografia fisica.\nSecondo lo U.S. Census Bureau, la contea ha un'area totale di 7.672 km\u00b2 (2.962 mi\u00b2). Di questa, 7.643\u00a0km\u00b2 (2.951\u00a0mi\u00b2) sono occupati dalla terraferma e 29\u00a0km\u00b2 (11\u00a0mi\u00b2, lo 0,38%) da acqua."}
{"id": "422284", "revid": "547034", "url": "https://it.wikipedia.org/wiki?curid=422284", "title": "Contea di Plumas", "text": "La contea di Plumas, in inglese Plumas County, \u00e8 una contea dello Stato della California, negli Stati Uniti. La popolazione al censimento del 2000 era di 20.824 abitanti. Il capoluogo di contea \u00e8 Quincy. Il suo nome deriva da quello in spagnolo del Feather River (\"Rio de las Plumas\") che scorre nella contea.\nGeografia fisica.\nLa contea si trova sulla Sierra Nevada. L'U.S. Census Bureau certifica che l'estensione della contea \u00e8 di 6.769\u00a0km\u00b2, di cui 6.614\u00a0km\u00b2 composti da terra e i rimanenti 155\u00a0km\u00b2 composti di acqua.\nStoria.\nLa Contea di Plumas venne costituita nel 1854."}
{"id": "422287", "revid": "6923", "url": "https://it.wikipedia.org/wiki?curid=422287", "title": "Mare delle Filippine", "text": "Il mare delle Filippine \u00e8 la zona occidentale dell'oceano Pacifico compresa tra le Filippine e Taiwan a occidente, il Giappone a nord, le isole Marianne a est e le isole Palau a sud, comunicando a occidente, tramite lo stretto di Luzon, con il mar Cinese Meridionale.\nLa placca tettonica filippina forma il fondo di questo mare, incuneandosi sotto la placca tettonica euro-asiatica, formando cos\u00ec l'arcipelago delle Filippine: tra le due placche si trova la Fossa delle Filippine. \u00c8 luogo di formazione e transito di cicloni tropicali che qui prendono il nome di tifoni. \nNel 1944, durante la seconda guerra mondiale, vi venne combattuta una battaglia navale tra gli Stati Uniti d'America e il Giappone."}
{"id": "422288", "revid": "14002", "url": "https://it.wikipedia.org/wiki?curid=422288", "title": "San Giacomo il Maggiore", "text": ""}
{"id": "422291", "revid": "7077", "url": "https://it.wikipedia.org/wiki?curid=422291", "title": "Mar delle Filippine", "text": ""}
{"id": "422292", "revid": "474175", "url": "https://it.wikipedia.org/wiki?curid=422292", "title": "P\u00e9tange", "text": "P\u00e9tange, (in Lussemburghese/L\u00ebtzebuergesch \"P\u00e9iteng\"), \u00e8 un comune di 13.749 (censimento 2001) abitanti (al 5\u00ba posto in Lussemburgo) su 11.93\u00a0km\u00b2 nel cantone di Esch-sur-Alzette, Distretto di Lussemburgo, Granducato del Lussemburgo, e forma municipio insieme con Rodange e La Madeleine.\nGeografia fisica.\nP\u00e9tange \u00e8 l'unico comune lussemburghese a confinare sia con la Francia (comune di Mont-Saint-Martin), sia col Belgio (comune di Aubange). La Triplice frontiera si trova ad ovest del comune, ove si incontra il fiume Chiers.\nInoltre, il territorio municipale confina a nord con Bascharage e Differdange.\nStoria.\nIl 9 settembre 1944, durante la seconda guerra mondiale fu il primo comune lussemburghese ad essere liberato dagli Alleati.\nEconomia.\nP\u00e9tange \u00e8 uno dei centri del \"P\u00f4le Europ\u00e9en de D\u00e9veloppement\", iniziativa sovranazionale per la riqualificazione delle aree minerario-siderurgiche della Lorena, del Lussemburgo Belga e della zona di Esch-sur-Alzette, Differdange e della stessa P\u00e9tange/Rodange, profondamente colpite dalla crisi siderurgica della fine del XX secolo.\nTurismo.\nIn localit\u00e0 Fond-de-Gras vi \u00e8 un parco storico industriale e ferroviario di un certo interesse. Vi \u00e8 la possibilit\u00e0 di fare viaggi su un treno storico del 1900, e di viaggiare in un convoglio minerario (elettrico) in galleria, che traversa il confine con la Francia per uscire in zona di Saulnes.\nInfrastrutture e trasporti.\nFerrovie.\nIl comune di P\u00e9tange \u00e8 servito dalle stazioni ferroviarie di P\u00e9tange, Lamadelaine e Rodange.\nSport.\nCalcio.\nLa squadra principale della citt\u00e0 \u00e8 il Club Sportif P\u00e9tange. In passato \u00e8 esistito anche il Football Club Racing Rodange."}
{"id": "422296", "revid": "767487", "url": "https://it.wikipedia.org/wiki?curid=422296", "title": "Remasters", "text": "Remasters \u00e8 una raccolta di brani dei Led Zeppelin pubblicata il 12 ottobre 1990.\nI brani sono stati scelti personalmente da Jimmy Page e rimasterizzati in digitale grazie alla collaborazione con George Marino."}
{"id": "422298", "revid": "21079", "url": "https://it.wikipedia.org/wiki?curid=422298", "title": "Teorema del punto fisso", "text": ""}
{"id": "422299", "revid": "74801", "url": "https://it.wikipedia.org/wiki?curid=422299", "title": "Contea di Stanislaus", "text": "La contea di Stanislaus, negli Stati Uniti d'America, \u00e8 una contea della California. Si trova nella California Central Valley, tra Stockton e Fresno. Con l'aumento subito dai prezzi delle abitazioni nella San Francisco Bay Area, molte persone si sono trasferite nella contea. Nel 2014 la popolazione ammontava a abitanti. Capoluogo \u00e8 Modesto.\nLocalit\u00e0.\nCitt\u00e0 incorporate:\nCensus-designated place:\nLocalit\u00e0 non incorporate:"}
{"id": "422300", "revid": "124672206", "url": "https://it.wikipedia.org/wiki?curid=422300", "title": "Contea di Mono", "text": "La contea di Mono, in inglese Mono County, \u00e8 una contea dello Stato della California, negli Stati Uniti. La popolazione al censimento del 2000 era di 12.853 abitanti. Il capoluogo di contea \u00e8 Bridgeport.\nGeografia fisica.\nLa contea si trova ad est della Sierra Nevada, tra lo Yosemite National Park e il confine con il Nevada. L'U.S. Census Bureau certifica che l'estensione della contea \u00e8 di 8.111\u00a0km\u00b2, di cui 7.885\u00a0km\u00b2 composti da terra e i rimanenti 226\u00a0km\u00b2 composti di acqua; di questi, la maggior parte (180\u00a0km\u00b2) \u00e8 costituita dal Lago Mono.\nStoria.\nLa contea venne costituita nel 1861 da parte dei territori delle contee di Calaveras, Fresno e Mariposa.\nLa contea prende il nome dal lago Mono che a sua volta fu cos\u00ec chiamato nel 1852 dal nome della trib\u00f9 di nativi americani Mono, storici abitatori della Sierra Nevada, da nord del lago Mono fino al lago Owens. La vicina trib\u00f9 dei Yokut, li chiamava \"monachie\", \"mangiatori di mosche\", ma essi stessi si definivano \"Kutzadika'a\" con lo stesso significato, perch\u00e9 utilizzavano larve della mosca \"Ephydra hians\" (\"Kutsavi\") come loro alimento principale."}
{"id": "422302", "revid": "47767", "url": "https://it.wikipedia.org/wiki?curid=422302", "title": "Valpurga", "text": "Origine e diffusione.\nSi tratta di un nome di origine germanica, la cui esatta etimologia \u00e8 dibattuta. Secondo alcune fonti, il primo elemento sarebbe \"wald\" (\"dominio\", \"governo\", \"potere\"), mentre altre lo ricollegano a \"wala\" (\"campo di battaglia\") o ancora \"wal\" (\"scegliere\"); il secondo \u00e8 invece \"burg\" (\"fortezza\", \"difesa\") oppure \"berg\" (\"proteggere\").\nIl nome \u00e8 noto per essere stato portato da santa Valpurga, una religiosa inglese che fu missionaria in Germania; ella \u00e8 molto venerata nei paesi germanofoni e nordici ed era tradizionalmente invocata contro le streghe e i malefici; a lei \u00e8 dedicato l'asteroide 256 Walpurga.\nIn Italia \u00e8 poco usato, diffuso principalmente nel Nord, in particolare in provincia di Trieste per le forme in \"V-\" e in Alto Adige per quelle in \"W-\".\nOnomastico.\nL'onomastico si festeggia il 25 febbraio (o il 1\u00ba maggio) in ricordo di santa Valpurga di Heidenheim, religiosa e missionaria in Germania.."}
{"id": "422305", "revid": "767487", "url": "https://it.wikipedia.org/wiki?curid=422305", "title": "Collezione temporanea", "text": "Collezione temporanea \u00e8 il settimo album discografico di Raf dove sono raccolti tutti i pi\u00f9 grandi successi dei suoi precedenti lavori (riarrangiati per l'occasione), oltre all'inedita \"Un grande salto\"."}
{"id": "422309", "revid": "110157", "url": "https://it.wikipedia.org/wiki?curid=422309", "title": "Werther (nome)", "text": "Origine e diffusione.\nContinua il nome germanico \"Werdheri\", composto dalle radici \"vird\" (o \"wert\", \"nobile\", \"degno\") e \"hari\" (\"esercito\", \"armata\"); alcune fonti riconducono il primo elemento a \"ward\" (o \"warda\", \"protezione\"), una combinazione che per\u00f2 non \u00e8 attestata da F\u00f6rstemann.\nLa sua diffusione in Italia risale a fine Settecento-inizio Ottocento ed \u00e8 di tradizione letteraria; il nome \u00e8 celebre infatti per essere portato dal protagonista del romanzo di Goethe \"I dolori del giovane Werther\", ripreso anche da Massenet per il suo dramma teatrale \"Werther\". \u00c8 accentrato per oltre i due terzi dei casi in Emilia-Romagna, ma va detto che si tratta di un utilizzo molto scarso.\nOnomastico.\nIl nome \u00e8 adespota, cio\u00e8 non \u00e8 portato da alcun santo. L'onomastico ricade pertanto il 1\u00ba novembre, giorno di Ognissanti."}
{"id": "422311", "revid": "767487", "url": "https://it.wikipedia.org/wiki?curid=422311", "title": "Alessio Menconi", "text": "Biografia.\nA 16 anni inizia i primi concerti con la Big Fat Mama Blues Band, successivamente con Rosario Bonaccorso e il trombettista Giampaolo Casati. Nel 1992 entra nella Bansigu Big Band con la quale pubblica 2 dischi, con la partecipazione di Enrico Rava e Paolo Fresu, nel 1993 vince il premio come miglior giovane chitarrista all'Eddie Lang Jazz Festival.\nNegli anni a seguire, collabora con Adrienne West, Tullio De Piscopo, Franco Cerri. Nel 1995 fa parte come turnista della formazione del batterista Billy Cobham (per il tour europeo Acoustic Performance), che lo chiamer\u00e0 saltuariamente anche negli anni successivi.\nDal 1995 al 2004 collabora con Paolo Conte, col quale incide 4 album e partecipa a vari tour europei. Nel 2000 \u00e8 stato selezionato per un concerto dall'Orchestre National de Jazz di Parigi. Nel 2003 una sua versione del brano \"Manic depression\" di Jimi Hendrix viene inserita nell'album \"Voodoo crossing\" dedicato al chitarrista statunitense.\nHa partecipato a vari festival jazzistici, come Umbria Jazz (2001) e Paris \"Olympia\" (nel 1995 e nel 1998).\nTerminata l'esperienza con Paolo Conte inizia una carriera solista, pubblicando due album. Con Danila Satragno forma l'Italian Duet, con Christian Meyer e Faso il gruppo Trio Bobo, e nel 2010 con Aldo Romano e Luca Mannutza pubblica il disco omonimo nell'Adventures Trio. Dal 2006 \u00e8 docente di chitarra jazz al conservatorio Ghedini di Cuneo e al conservatorio Paganini di Genova."}
{"id": "422313", "revid": "1543377", "url": "https://it.wikipedia.org/wiki?curid=422313", "title": "Contea di San Joaquin", "text": "La contea di San Joaquin (IPA: ) \u00e8 una contea di abitanti della California, negli Stati Uniti d'America. \u00c8 situata nella Central Valley, ad est della San Francisco Bay Area. Molte persone si sono trasferite nella contea dalla Bay Area, a causa dei pi\u00f9 abbordabili costi per le abitazioni. Il capoluogo \u00e8 Stockton.\nLocalit\u00e0.\nCitt\u00e0 incorporate:\nCensus-designated place:\nAree non incorporate:"}
{"id": "422315", "revid": "1543377", "url": "https://it.wikipedia.org/wiki?curid=422315", "title": "Branko Crvenkovski", "text": "Biografia.\nCrvenkovski \u00e8 nato il 12 ottobre 1962 a Sarajevo, in Bosnia ed Erzegovina. Nel 1986 si \u00e8 diplomato in Scienze Informatiche ed Automazione alla Scuola di Ingegneria Elettrica all'Universit\u00e0 di San Cirillo e Metodio di Skopje.\nVenne eletto membro dell'Assemblea alle prime elezioni multipartitiche nella Ex-Jugoslavia nel 1990 dopo aver lavorato per molti anni come capo di dipartimento alla Compagnia Semos a Skopje. Ex comunista, Crvenkovski \u00e8 stato il capo dell'Unione Socialdemocratica di Macedonia (SDSM) fino all'aprile del 1991. Il 5 settembre 1992 divenne il 1\u00ba Primo Ministro della Macedonia dopo la secessione dalla Jugoslavia e continu\u00f2 a mantenere il posto anche dopo le elezioni del dicembre del 1994.\nEbbe la carica di Primo Ministro dal 1992 al 1998 e dal 2002 fino al 2004. Venne rieletto Primo Ministro nel 2002 dopo che il suo partito vinse le elezioni.\nVinse nell'aprile 2004 le elezioni presidenziali contro Sa\u0161ko Kedev e si insedi\u00f2 il 12 maggio 2004.\nCrvenkovski annunci\u00f2 che non si sarebbe ricandidato per un altro mandato alle elezioni presidenziali del marzo 2009, e che sarebbe probabilmente ritornato a far parte dell'Unione socialdemocratica di Macedonia, che aveva affrontato una dura sconfitta alle elezioni parlamentari del 2008.\nBranko Crvenkovski \u00e8 membro onorario della Fondazione Internazionale Raoul Wallenberg"}
{"id": "422316", "revid": "31789", "url": "https://it.wikipedia.org/wiki?curid=422316", "title": "Ars topiaria", "text": "L'arte topiaria o ars topiaria in latino, consiste nel potare alberi e arbusti al fine di dare loro una forma geometrica, diversa da quella naturalmente assunta dalla pianta, per scopi ornamentali. Si formano cos\u00ec siepi formali oppure, partendo da esemplari singoli o piccoli gruppi, soggetti con varie forme, astratte oppure di animali, oggetti, persone.\nStoria.\nQuesta arte \u00e8 nata all'epoca dell'Antica Roma. Le piante vengono fatte crescere a volte con appositi supporti metallici per guidarle verso la forma definitiva. Piante potate secondo questi criteri richiedono un'elevata manutenzione dovuta ai numerosi interventi sui nuovi rami, per mantenere la forma scelta. Tale attivit\u00e0 raggiunge il punto pi\u00f9 alto durante l'et\u00e0 flavia, come dimostra il Templum Pacis, costruito sotto Vespasiano.\nL'arte topiaria \u00e8 impiegata nella formazione dei parterre tipici dei giardini costruiti fra il XVI e il XVIII secolo, dove basse siepi di bosso disegnano in modo pi\u00f9 o meno complesso settori riempiti da piante fiorite, a formare una sorta di arazzo vegetale apprezzabile soprattutto se visibile da un luogo sopraelevato. Negli antichi giardini, dove gli unici colori erano le sfumature di verde delle diverse piante e il colore della ghiaia dei giardini, era necessario dare alle piante delle forme artistiche, per concentrare la bellezza del giardino in quegli elementi dominanti.\nAl giorno d'oggi l'arte topiaria \u00e8 utilizzata solitamente su singole piante, come elemento caratterizzante del giardino, oppure simmetrica su molte piante se si vuole creare un effetto maestoso.\nTipi di piante.\nPer ottenere sculture vegetali vengono impiegate svariate specie, perlopi\u00f9 sempreverdi a crescita contenuta: \"Laurus nobilis\", \"Cupressus\" e conifere simili, \"Buxus sempervirens\", \"Taxus baccata\", \"Ligustrum jonandrum\" sono fra i pi\u00f9 diffusi.\nManutenzione.\nPer creare in casa una pianta topiata \u00e8 necessario, almeno per i principianti, impiegare un supporto in metallo alla quale legarne i rami per educarla, supporto che si pu\u00f2 rimuovere una volta ottenuta la forma desiderata."}
{"id": "422320", "revid": "1926649", "url": "https://it.wikipedia.org/wiki?curid=422320", "title": "Cristian Stellini", "text": "Biografia.\nNato in provincia di Milano, ha praticato prima l'atletica leggera come mezzofondista e poi l'attivit\u00e0 calcistica presso l'oratorio Don Bosco.\nCaratteristiche tecniche.\nGiocatore.\nEra un difensore mancino che, in carriera, ha ricoperto sia il ruolo di difensore centrale, sia il ruolo di terzino sinistro.\nCarriera.\nGiocatore.\nMuove i primi passi come calciatore nella Vanzaghellese, giocando il campionato Esordienti. In seguito approda prima alla e poi alla Castanese.\nLa svolta arriva quando Roberto Bacchin, all'epoca direttore sportivo del , lo porta nel club piemontese. Dopo due anni, Luigi Delneri lo aggrega alla prima squadra.\nNel 1994 si trasferisce alla , dove colleziona molte presenze e un goal, sfiorando nella stagione 1995-1996 la promozione in Serie B.\nNell'ottobre del 1996 scende di categoria per passare alla , dove conquista due promozioni consecutive ancora con Delneri in panchina. Nel 1999 disputa il suo primo campionato di Serie B, contribuendo alla salvezza della squadra, ottenuta all'ultima giornata contro la al termine di un anno costellato da frequenti cambi alla guida tecnica. Nella stagione 1999-2000 milita un altro anno con la casacca delle \"Fere\" in Serie B, ottenendo una salvezza.\nNell'estate del 2000 passa al e ottiene due promozioni in due anni. Nella stagione 2002-2003 disputa la sua prima stagione in Serie A, facendo l'esordio nella massima categoria il 14 settembre nella partita Como-Empoli (0-2). Dopo la retrocessione dei lariani continua a militare in Serie A con il , ma disputa solo 2 partite.\nNella stagione 2004-2005 scende di categoria e gioca nel , diventando il capitano della squadra rossoblu. Conquista la promozione in Serie A, ma a fine campionato il Genoa viene retrocesso in Serie C1 per illecito sportivo. Con i \"Grifoni\" vince il campionato di C1, segnando anche due gol nei play-off contro la . Nella stagione 2006-2007 riconquista la Serie A.\nIl 31 agosto 2007 viene ufficializzata la sua cessione al , squadra con la quale vince il campionato di Serie B nella stagione 2008-2009 e ottiene la promozione. All'et\u00e0 di 36 anni, il 16 maggio 2010, segna il suo primo ed unico gol in Serie A nella partita Bari-Fiorentina (2-0), che sar\u00e0 anche l'ultima partita della sua carriera.\nAllenatore.\nNel 2010 entra a far parte dello staff di Antonio Conte, gi\u00e0 suo allenatore nella stagione 2008-2009 ai tempi del , come collaboratore tecnico nel .\nAll'inizio della stagione 2011-2012 segue, sempre come collaboratore tecnico, Antonio Conte nel passaggio alla . Il 6 agosto 2012, con una lettera indirizzata al presidente Andrea Agnelli, rassegna le sue dimissioni da collaboratore tecnico della societ\u00e0 bianconera in seguito al suo coinvolgimento nello scandalo calcioscommesse.\nDal 2015 al 2017 allena la formazione \"Primavera\" del . Il 26 giugno 2017 viene ingaggiato come nuovo allenatore dell', reduce dalla finale play-off persa sul neutro di Firenze contro il . Tuttavia alla guida dei \"Grigi\" non ottiene i risultati sperati, cos\u00ec il 20 novembre successivo viene esonerato insieme a tutto il suo staff dopo la sconfitta casalinga contro la .\nNel 2019 torna a lavorare con Conte in qualit\u00e0 di suo vice all'. Il 27 maggio 2021 risolve il suo contratto con la societ\u00e0 nerazzurra.\nNel novembre dello stesso anno segue Conte anche nell'esperienza al , sempre in qualit\u00e0 di vice.\nControversie.\nCoinvolto nello scandalo del calcioscommesse del 2011, ha patteggiato 2 anni di squalifica pi\u00f9 euro di ammenda nel e 6 mesi in continuazione in quello di .\nStatistiche.\nAllenatore.\nGiovanili.\n\"Statistiche aggiornate al 26 giugno 2017.\"\nClub.\n\"Statistiche aggiornate al 2 dicembre 2017.\""}
{"id": "422321", "revid": "1318658", "url": "https://it.wikipedia.org/wiki?curid=422321", "title": "Palazzo dell'Eliseo", "text": "Il Palazzo dell'Eliseo (in francese: \"Palais de l'\u00c9lys\u00e9e\") \u00e8 la residenza ufficiale del Presidente della Repubblica Francese. Si trova al 55 di rue du Faubourg-Saint-Honor\u00e9 a Parigi, nell'VIII \"arrondissement\".\nAppartenuto alla celebre Madame de Pompadour, costituisce un notevole esempio di architettura e decorazione rococ\u00f2.\nStoria e descrizione.\nImponente dimora signorile, sorse fra le modeste botteghe del \"faubourg\" Saint-Honor\u00e9. Venne edificato dall'architetto Armand-Claude Mollet fra il 1718 e il 1720 per Louis Henri de La Tour d'Auvergne, conte d'\u00c9vreux. Il complesso venne concepito, secondo il gusto del tempo, sul tipico impianto dell'\"H\u00f4tel particulier\": palazzo inserito lungo un asse trasversale dove sul davanti si apre la corte d'onore e, dietro, i giardini. Ne rappresenta uno dei migliori esempi.\nSulla via un grande portale monumentale a colonne ioniche binate immette nella corte semicircolare cinta da arcate sormontate da balaustra. In fondo si erge il palazzo, a due piani, ai cui lati si aprono due piccoli cortili usati dai servitori e fornitori per i lavori domestici. All'interno si accede per un vestibolo, che immette al piano terra, secondo l'uso del tempo destinato alla ricezione, e in seguito al primo piano, destinato alla famiglia nobile e ad accogliere i pi\u00f9 intimi.\nVista l'ingente spesa della costruzione, il conte decise di allestire solo il pian terreno, che venne decorato fra il 1720 e il 1722 dal successore, i Mollet, Jules Michel Alexandre Hardouin. Costituisce un bell'esempio dello stile \"Reggenza\" improntato sulle \"boiserie\" a motivi floreali e belle sovrapporte scolpite, realizzate da Michel Lange.\nNel 1753 il palazzo venne acquistato per lire dal re Luigi XV, il quale, il 24 dicembre dello stesso anno, ne fece dono alla sua favorita Madame de Pompadour, destando l'ammirazione della corte di Versailles per questo luogo, allora alle porte di Parigi.\nMadame de Pompadour, sostenuta dal re, intraprese numerose trasformazioni atte a decorare gli ambienti con ricche \"boiserie\" in bianco-oro tipiche dello stile rococ\u00f2 del quale sar\u00e0 la grande promotrice. Incarica il suo architetto preferito, Lassurance, di costruire una scala d'onore, di allestire il primo piano e di organizzarvi una sontuosa Camera da letto, la \"grande alc\u00f4ve\". A Verbreck \u00e8 dato l'incarico delle sculture, a Charles-Andr\u00e9 van Loo, Fran\u00e7ois Boucher e Dubois le pitture di medaglioni e pannelli. Grande donna, colta e raffinata, la marchesa sceglier\u00e0 di persona le stoffe, i motivi decorativi, i marmi, gli arazzi di Gobelins, i lampadari in cristalli di Boemia come pure i servizi da tavola, gli orologi, ecc. facendo della residenza un grande esempio dello stile rococ\u00f2.\nLo sfarzo si manifesta anche all'esterno nei giardini, guarniti di portici, labirinti, cascate e anche di una grotta dorata, che secondo le tendenze del tempo, ispirate dalle celebri scene favolistico-campestri del grande pittore Watteau, si amava distrarsi in giochi pastorali; una sorta di \"retour \u00e0 la nature\".\nIl 15 novembre 1757, all'et\u00e0 di 36 anni, la Marchesa nomin\u00f2 suo fratello, il Marchese di Marigny, suo erede universale. Ma alla sua morte, il 15 aprile 1764, il re destin\u00f2 il palazzo agli Ambasciatori. Tutto il mobilio, con le opere d'arte, venne venduto e il parco notevolmente ridotto, destinato in parte ad aumentare la \"Promenade\" degli Champs-\u00c9lys\u00e9es.\nNel 1773 venne acquistato dal banchiere Nicolas Beaujon e nel 1783 pass\u00f2 alla duchessa Batilde di Borbone-Orl\u00e9ans, ultima proprietaria della residenza. Durante la Rivoluzione francese, divenuto propriet\u00e0 pubblica, il palazzo fu abitato da Carolina Bonaparte e poi dall'imperatrice Giuseppina di Beauharnais. Il 22 giugno 1815 Napoleone vi firm\u00f2 l'atto di abdicazione.\nIl nome, risalente alla fine del Settecento (prima il palazzo era detto H\u00f4tel de Bourbon, dall'ultima abitante), molto presumibilmente \u00e8 dovuto alla splendida passeggiata che costeggiava l'ampio giardino alla francese e il palazzo medesimo.\nDal 1873 \u00e8 la residenza ufficiale del Presidente della Repubblica francese.\nIl Palazzo dell'Eliseo in cifre.\nL'area sfruttata del sito \u00e8 di , di cui di appartamenti privati, 365 camere (di cui 90 sotterranee), mentre il parco ha una superficie di 1,5 ettari. Vi sono piantate un centinaio di specie diverse, in particolare dei platani risalenti a prima del 1789, di cui uno ha raggiunto un'altezza record di 40 metri.\nIl bilancio del 2014 \u00e8 stato poco inferiore ai 100 milioni di euro."}
{"id": "422323", "revid": "767487", "url": "https://it.wikipedia.org/wiki?curid=422323", "title": "Nicola Caccia", "text": "Caratteristiche tecniche.\nCentravanti mobile e tecnicamente dotato, poteva giocare anche come mezzapunta o ala sinistra in un tridente d'attacco, per convergere verso il centro e liberarsi al tiro.\nCarriera.\nGiocatore.\nGli esordi.\nCresciuto nella scuola calcio \"San Nicola\" di Castello di Cisterna, comune dell'entroterra napoletano, nel 1983 entra nel settore giovanile dell'Empoli, con cui esordisce in Serie A il 31 gennaio 1988, nella sconfitta per 4-0 sul campo della Juventus. Rimane in forza ai toscani fino al 1991, vivendo la doppia retrocessione del club (dalla Serie A alla Serie C1) tra il 1988 e il 1989; scende in campo anche nello spareggio perso contro il Brescia, il 25 giugno 1989, che sancisce la retrocessione in terza serie.\nNel 1991 torna nella massima serie, ingaggiato dal : con i \"galletti\" disputa 7 partite di campionato fino a novembre, senza andare a segno, e nel mercato autunnale viene ceduto in prestito al , in Serie B. Rientrato a Bari, passa in compropriet\u00e0 all', neopromosso in Serie A: pur impiegato con regolarit\u00e0 (26 presenze), non realizza reti, e a fine stagione i \"dorici\" retrocedono in Serie B. Viene riconfermato anche nelle due stagioni successive, nelle quali segna rispettivamente 10 e 14 reti, componendo con Edoardo Artistico e Cristian Baglieri il reparto offensivo, sotto la guida di Attilio Perotti; ciononostante, viene duramente contestato dalla tifoseria.\nGli anni della Serie A: Piacenza, Napoli e Atalanta.\nNel 1995 viene acquistato dal , che lo gira al Piacenza nell'ambito dell'operazione che porta Filippo Inzaghi ai ducali. Schierato come attaccante centrale nel tridente con Francesco Turrini e Gianpietro Piovani, realizza 14 reti (suo miglior bottino in Serie A) con le quali contribuisce alla salvezza della squadra allenata da Luigi Cagni. A fine stagione, dopo aver disputato alcune amichevoli in una tourn\u00e9e estiva con la maglia del Milan, passa al Napoli, dove forma con Alfredo Aglietti la coppia d'attacco titolare. Con la maglia azzurra offre un rendimento inferiore alle attese, che provoca una nuova contestazione nei suoi confronti, anche a causa di un'espulsione rimediata nella finale di Coppa Italia, persa contro il ; per questa ragione passa all'Atalanta, dove vive una nuova stagione negativa nella quale realizza 6 reti (3 delle quali su rigore), viene fischiato dai tifosi nerazzurri e retrocede in Serie B.\nLa Serie B a Bergamo e il ritorno a Piacenza.\nLa formazione orobica lo riconferma per le due successive annate tra i cadetti, nelle quali Caccia torna a segnare con regolarit\u00e0 totalizzando 34 reti complessive e contribuendo alla promozione nel campionato 1999-2000, quando con 16 reti \u00e8 il miglior marcatore della squadra davanti a Cristiano Doni; inoltre \u00e8 capocannoniere della Coppa Italia 1999-2000 con 6 gol. Caccia non segue l'Atalanta in Serie A e fa ritorno al Piacenza, dove ottiene una nuova promozione nella massima serie: utilizzato da Walter Novellino come principale terminale offensivo della squadra, vince il titolo di capocannoniere della serie cadetta con 23 reti. Nell'aprile 2001 Caccia, insieme al compagno di squadra Stefano Sacchetti, viene trovato positivo al nandrolone in seguito a un test antidoping eseguito dopo la partita Sampdoria-Piacenza del 23 dicembre 2000; sospeso all'inizio di maggio, viene squalificato per 8 mesi, poi ridotti a 4.\nRimane al Piacenza anche nella stagione successiva, nella quale si ritrova chiuso da Dario H\u00fcbner e Paolo Poggi, totalizzando 27 presenze senza reti. Inizia la stagione 2002-2003 alternandosi a Johnnier Monta\u00f1o come spalla di Hubner; nel mercato di gennaio, tuttavia, viene ceduto al , in cambio di Ciro De Cesare. Con i lariani realizza 5 reti in 16 partite, senza evitare la retrocessione della squadra allenata da Eugenio Fascetti.\nIl finale di carriera nel Genoa.\nNell'estate 2003 si trasferisce al Genoa, nell'ambito del passaggio di Enrico Preziosi dalla presidenza del Como a quella della societ\u00e0 rossoblu. Con i \"Grifoni\" disputa due stagioni in Serie B, culminate con la promozione in Serie A revocata a causa delle vicende del Caso Genoa, nel 2005, e rimane anche dopo la retrocessione in Serie C1. Contribuisce alla promozione dopo i play-off con 17 presenze e una rete, in una stagione minata da problemi fisici che lo portano al ritiro nell'estate 2006.\nIl Genoa lo ha inserito nella sua Hall of Fame.\nAllenatore e dirigente.\nTerminata la carriera da calciatore, nel 2006 diventa allenatore della , militante nel campionato italiano di Serie C2; viene esonerato il 18 settembre dopo aver perso le prime 3 partite di campionato, e successivamente richiamato a gennaio. Con i piemontesi retrocede dopo i play-out persi contro il .\nNella stagione successiva viene chiamato dal direttore sportivo Francesco Baiano alla Sangiovannese, squadra di Serie C1 da cui viene esonerato il 1\u00ba ottobre. Nell'estate 2011 entra a far parte dello staff Livorno come assistente tecnico di Walter Novellino e poi di Armando Madonna.\nIl 6 luglio 2012 viene chiamato nello staff della Fiorentina, ricoprendo il ruolo di collaboratore tecnico dell'allenatore Vincenzo Montella. Segue Montella, sempre nel il ruolo di collaboratore tecnico, anche nel 2015 alla Sampdoria, nel 2016 al Milan e nel 2017 al Siviglia.\nFrattanto il 2 maggio 2011 ha ottenuto la qualifica di direttore sportivo."}
{"id": "422324", "revid": "455046", "url": "https://it.wikipedia.org/wiki?curid=422324", "title": "Assemblea della Repubblica di Macedonia", "text": ""}
{"id": "422327", "revid": "45466", "url": "https://it.wikipedia.org/wiki?curid=422327", "title": "Arte topiaria", "text": ""}
{"id": "422328", "revid": "767487", "url": "https://it.wikipedia.org/wiki?curid=422328", "title": "Sorella sconfitta", "text": "Sorella sconfitta \u00e8 un album di Massimo Zamboni pubblicato nel 2004 dalla Radiofandango."}
{"id": "422329", "revid": "2048388", "url": "https://it.wikipedia.org/wiki?curid=422329", "title": "Mundialito per club", "text": "Il Mundialito per club, ufficialmente \"Coppa Super Clubs\" o \"Coppa Supermondiale Clubs\", oppure \"Coppa delle Stelle\", \u00e8 stato un torneo non ufficiale a inviti organizzato da Canale 5 negli anni '80.\nStoria e formula.\nDisputatosi a Milano dal 1981 al 1987 a cadenza biennale \u2013 fatta eccezione per il 1985 (anno in cui venne sostituita dalla Super Coppa Misura) \u2013, nacque con l'idea di base di invitare solo i club vincitori della Coppa Intercontinentale; fu allora scelta Milano perch\u00e9 per coincidenza era la sede dell'emittente televisiva nonch\u00e9 una delle quattro citt\u00e0 al mondo a vantare due squadre che avessero vinto tale competizione; le altre citt\u00e0 ad avere due squadre ad aver vinto almeno una Coppa Intercontinentale erano Madrid (Real e Atl\u00e9tico), Montevideo (Pe\u00f1arol e Nacional) e Avellaneda (Independiente e Racing).\nDi fatto la competizione consist\u00e9 nella partecipazione fissa di Inter e Milan (nelle prime due edizioni era appena stata promossa dalla Serie B alla Serie A) e contornati da ospiti di lusso nazionali (Juventus, che all'epoca della sua partecipazione nel 1983 non aveva in realt\u00e0 ancora vinto la Coppa Intercontinentale) e internazionali (Pe\u00f1arol, Santos, Feyenoord, Flamengo) che costituivano un grande richiamo mediatico.\nLa terza edizione ebbe un respiro meno \"mondiale\" delle precedenti in quanto parteciparono solo squadre europee, fra le quali solo Inter e Milan avevano conquistato la Coppa Intercontinentale.\nNonostante il successo di pubblico e la natura di evento televisivo, il fatto che fosse a inviti ne imped\u00ec il riconoscimento a livello ufficiale."}
{"id": "422331", "revid": "712828", "url": "https://it.wikipedia.org/wiki?curid=422331", "title": "Pietre elementari", "text": ""}
{"id": "422332", "revid": "2091520", "url": "https://it.wikipedia.org/wiki?curid=422332", "title": "Football Club Domagnano", "text": "Il Football Club Domagnano, meglio noto come Domagnano, \u00e8 una societ\u00e0 calcistica sammarinese che ha sede nel castello di Domagnano.\nStoria.\nFino al 1966 il Castello di Domagnano non aveva potuto allestire una propria squadra. Ci riesce grazie a Marcello Casadei e Cesare Simoncini che arrivano dal San Giovanni. I due, unitamente a dei locali, fondarono il Domagnano. La squadra adotta i colori sociali del Castello. L'imprenditore di Parma ma residente a Domagnano Paolo Boccalatte mette a disposizione la prima sede sociale, ricavata al piano terra della sua abitazione.\nNegli anni '80 diventa presidente Giorgio Giardi, in carica dal 1985 al 1993, e segretario Renzo Casadei, in carica dal 1980 al 1994. Con la Libertas, il Domagnano \u00e8 la prima societ\u00e0 sammarinese a dedicare forze ed energie al calcio giovanile. Pietro Paolini, poi Commissario Tecnico dell'Under 16 sammarinese, \u00e8 l'allenatore che da oltre 15 anni cura il settore giovanile del Domagnano.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2019-2020."}
{"id": "422335", "revid": "1098261", "url": "https://it.wikipedia.org/wiki?curid=422335", "title": "Tre Fiori Football Club", "text": "Il Tre Fiori Football Club, meglio noto come Tre Fiori, \u00e8 una societ\u00e0 calcistica sammarinese fondata nel 1949 e con sede nel castello di Fiorentino. \u00c8 stata campione di San Marino in carica dalla stagione 2008-2009 fino alla stagione 2011-2012, anno in cui ha trionfato il Tre Penne.\nStoria.\nDopo 14 anni di attesa dall'ultima vittoria, il Tre Fiori vince ai rigori il campionato 2008/2009 contro la Juvenes/Dogana, diventando cos\u00ec la squadra pi\u00f9 titolata del campionato sammarinese.\nArrivando prima si \u00e8 qualificata al 1\u00ba Turno dei Preliminari di UEFA Champions League 2009-2010 dove ha pareggiato per 1-1 la partita di andata e sempre per 1-1 la partita di ritorno l'UE Sant Juli\u00e0, diventando cos\u00ec, la prima squadra della Repubblica di San Marino a non perdere una partita di UEFA Champions League. Tale risultato non \u00e8 servito a passare il turno, poich\u00e9 la squadra andorrana si \u00e8 imposta ai calci di rigore per 5-4.\nVince per il secondo anno consecutivo il Campionato sammarinese di calcio, sconfiggendo il Tre Penne per 2-1. Accede cos\u00ec al Primo turno preliminare di UEFA Champions League 2010-2011. L'avversario \u00e8 il Rudar Pljevlja che elimina la squadra sammarinese vincendo 3-0 in trasferta e poi 4-1 in casa nel match di ritorno in Montenegro, dove per\u00f2 il Tre Fiori era riuscito per oltre un'ora a restare sul punteggio di parit\u00e0.\nNella stagione 2011-2012 arriva fino alla semifinale, dove viene fermato dal Tre Penne.\nA causa di questo risultato, la squadra non potr\u00e0 partecipare ad alcuna competizione europea nella stagione 2012-2013.\nIl 28 giugno 2018, nel turno preliminare di Europa League 2018-2019, si impone in casa per 3-0 contro i gallesi del Bala Town, ottenendo un risultato storico sia per il club sia per le prestazioni delle squadre sammarinesi nelle coppe europee.\nIl 5 luglio 2018 perde il ritorno per 1-0 ottenendo, per\u00f2, il passaggio al primo turno di qualificazione di Europa League. \u00c8 la prima volta nella storia in cui una squadra di San Marino supera un turno nelle competizioni Europee. Il cammino, tuttavia, si interrompe subito in quanto, nel turno seguente, gli sloveni del Rudar Velenje si impongono sul piccolo club sammarinese, come da pronostico, con un complessivo finale di 10-0 (7-0 all'andata in Slovenia e 3-0 al ritorno a Forl\u00ec).\nColori e stemmi.\nColori.\nI colori sociali sono il giallo e il blu e sono legati allo stemma del castello.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2019-2020."}
{"id": "422338", "revid": "121604", "url": "https://it.wikipedia.org/wiki?curid=422338", "title": "Societ\u00e0 Sportiva Murata", "text": "La Societ\u00e0 Sportiva Murata, meglio noto come Murata, \u00e8 una societ\u00e0 calcistica sammarinese con sede nella citt\u00e0 di San Marino. Nel corso della propria storia ha vinto per tre volte il Campionato Dilettanti e per tre volte la Coppa Titano.\nStoria.\nIl Murata nasce nel 1966 come squadra dell'omonima curazia (Murata) della Citt\u00e0 di San Marino. In origine i colori sociali sono giallo e blu, sostituiti in seguito dalle maglie bianconere.\nConclude il primo campionato al nono posto con 16 punti, mentre il primo successo \u00e8 la vittoria della Coppa Titano nel 1997 contro la .\n2005-2006: vittoria in campionato.\nIl 2006 \u00e8 stato il miglior anno finora nella storia della Societ\u00e0 Sportiva Murata. La squadra ha vinto il girone B del campionato di calcio sammarinese per poi trionfare anche nei play-off. Nella finale contro la Alex Gasperoni ha siglato il gol decisivo raccogliendo un assist di Massimo Agostini.\nIn quest'anno la squadra ha vinto anche il suo primo Trofeo Federale.\n2006-2007: partecipazione alla Coppa UEFA.\nNella stagione 2006-2007 il Murata ha perci\u00f2 potuto prendere parte per la prima volta alla Coppa UEFA. I campioni sammarinesi hanno affrontato l', compagine di Cipro, contro la quale hanno perso 3-1 in trasferta e 4-0 in casa, in una partita disputata allo Stadio Olimpico di Serravalle.\nNel 2007 la squadra riesce a bissare il successo dell'anno precedente classificandosi terza nel girone B e qualificandosi per i play-off, vincendo la finale 4-0 contro il .\nAl Murata riesce anche l'impresa di conquistare la sua seconda Coppa Titano sconfiggendo 2-1 il .\n2007 e 2008: partecipazioni alla Champions League.\nNell'estate 2007 per la prima volta una squadra sammarinese gioca i preliminari di Champions League: il Murata affronta il , campione di Finlandia in carica, e proprio in vista di questo impegno il club conclude un importante acquisto, tesserando il difensore brasiliano Aldair. Nel primo incontro, svoltosi a San Marino il 17 luglio 2007, il Murata viene sconfitto dal Tampere per 2-1, mentre al ritorno in trasferta finlandese, giocato il 25 luglio 2007, il Murata perde 2-0.\nAl termine della stagione il Murata si laurea nuovamente campione di San Marino, conquistando il diritto di partecipare nuovamente al primo turno preliminare della UEFA Champions League 2008-2009, che nel luglio 2008 lo vede opposto ai forti svedesi dell' per il quale espressero la volont\u00e0 di ottenere l'apporto sul campo di Christian Protti, cugino di Igor Protti, cos\u00ec come avevano fatto l'anno precedente con l'ex romanista Aldair. La partita d'andata, giocatasi a San Marino, si \u00e8 conclusa per 5-0 per gli svedesi. Il ritorno ha visto i sammarinesi contenere la sconfitta, limitando il punteggio sul 4-0.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2019-2020."}
{"id": "422339", "revid": "123612781", "url": "https://it.wikipedia.org/wiki?curid=422339", "title": "Accademia di Atene", "text": "Accademia (in greco: \u1f08\u03ba\u03b1\u03b4\u03ae\u03bc\u03b5\u03b9\u03b1) fu il nome con il quale fu conosciuta la scuola fondata da Platone ad Atene.\nFondata nel 387 a.C., esistette, seppur attraverso varie fasi, fino a dopo la morte di Filone di Larissa. Anche se vari filosofi continuarono ad insegnare la filosofia platonica ad Atene in epoca romana, fu solo all'inizio del V secolo che una nuova scuola venne fondata come centro del neoplatonismo e cess\u00f2 la sua attivit\u00e0 nel 529, quando l'imperatore Giustiniano I ordin\u00f2 la chiusura di tutte le scuole filosofiche pagane nell'impero bizantino, in cui il cristianesimo era diventato religione di Stato.\nRappresent\u00f2 per tutta l'et\u00e0 antica il simbolo della filosofia platonica e ancora Plutarco, in piena et\u00e0 imperiale, definiva se stesso e i pensatori che come lui si rifacevano a Platone come \"accademici\" (\"akademikoi\").\nSito.\nNel IV secolo a.C. veniva indicata come \u201cAccademia\u201d un\u2019area di propriet\u00e0 pubblica situata a nord-ovest della citt\u00e0 di Atene, vicino al villaggio di Colono. L\u2019area, ricca di alberi, comprendeva luoghi di culto, un ginnasio, e un boschetto sacro di ulivi dedicato ad Atena, la dea della saggezza; era perimetrata da un muro fatto costruire da Cimone. L\u2019area poteva essere raggiunta dalla citt\u00e0 uscendo dalla porta del Dipylon e attraversando il cimitero del Ceramico. Il luogo era noto come \"Hekademia\" (in greco: \u1f19\u03ba\u03b1\u03b4\u03ae\u03bc\u03b5\u03b9\u03b1), poi mutatosi, in epoca classica, in Accademia, dal nome dell'eroe ateniese Academo.\nOrigini dell'Accademia.\nFu in quest\u2019area che, secondo la tradizione, nel 387 a.C. Platone fond\u00f2 la celebre scuola filosofica.\nLa data non \u00e8 del tutto certa. A quanto riferiscono Diogene Laerzio e Filodemo di Gadara, Platone fond\u00f2 l\u2019Accademia al ritorno dai suoi viaggi in Sicilia, dopo aver abbandonato Siracusa in seguito a contrasti con il tiranno Dionisio il Vecchio; Platone, ceduto a mercanti e messo in vendita come schiavo, sarebbe stato acquistato dal filosofo Anniceride, che lo liber\u00f2 e acquist\u00f2 il terreno nell\u2019Accademia dove Platone si stabil\u00ec.\nTale scuola era caratterizzata da una vita in comune tra maestro e discepoli. Sul piano giuridico essa era un'associazione religiosa, dedita al culto di Apollo e delle Muse.\nL\u2019Accademia platonica.\nPlatone fu scolarca dell'Accademia dalla sua fondazione. All'interno della scuola egli insegn\u00f2 alcune dottrine che, a quanto ne riferisce Aristotele, differivano da quelle contenute nei suoi dialoghi, ed erano pi\u00f9 profondamente influenzate dal pitagorismo. Alla morte di Platone (347 a.C.) la direzione della scuola pass\u00f2 a Speusippo, probabilmente per designazione dello stesso Platone. Speusippo potrebbe essere stato scelto per diversi motivi: perch\u00e9 figlio della sorella di Platone, perch\u00e9 pi\u00f9 anziano degli altri allievi, e perch\u00e9 particolarmente dotato. Le sue posizioni filosofiche sembrano essere state alquanto diverse da quelle del maestro. Alla morte di Speusippo (339 a.C.) i partecipanti all\u2019Accademia elessero come capo Senocrate, che cerc\u00f2 di conciliare le posizioni di Platone con quelle di Speusippo e resse la scuola fino alla sua morte nel 314 a.C.\nSecondo quanto riportato da Filodemo di Gadara, tra gli allievi di Platone, oltre a Speusippo e Senocrate vi furono: Eraclide Pontico, Aminta, Menedemo di Pirra, Estieo di Perinto, Aristotele, Cherone di Pellene, Dione di Siracusa (cognato del tiranno Dionisio il Vecchio), Ermodoro di Siracusa, Erasto di Scepsi, Archita di Taranto, e altri di cui non si sa quasi nulla. Vi furono anche due donne, Lastenia di Mantinea e Assiotea di Fliunte, che tuttavia tenevano vesti maschili. Secondo Diogene Laerzio tra gli accademici vi furono anche Filippo di Opunte (segretario di Platone), Amicla di Eraclea, Corisco di Scepsi, Teofrasto, gli oratori Iperide e Licurgo, e altri minori. Da altre fonti si sa che frequent\u00f2 l\u2019Accademia anche il matematico e astronomo Eudosso di Cnido.\nAristotele, il pi\u00f9 importante degli allievi dell\u2019Accademia, vi entr\u00f2 nel 367 a.C. (all\u2019et\u00e0 di 17 anni) e la lasci\u00f2 vent\u2019anni pi\u00f9 tardi, alla morte di Platone nel 347 a.C.: dunque deve essere stato non solo uno degli allievi ma anche insegnante: sappiamo che tenne dei corsi di retorica, che difese le posizioni dell'Accademia contro quelle di Isocrate e della sua scuola, e che scrisse alcuni dialoghi e trattati, tra cui \"Sulle Idee\", in cui rifer\u00ec il dibattito che si tenne nell'Accademia su questo tema, e \"Sul bene\", in cui espose il corso tenuto da Platone su quest'argomento. Sembra che alla morte di Speusippo non fu eletto scolarca solo perch\u00e9 in quel momento non si trovava ad Atene (in questo periodo era precettore di Alessandro, figlio di Filippo II di Macedonia).\nIl metodo seguito nell\u2019Accademia era basato sulla discussione: pare che il maestro ponesse un problema e invitasse gli allievi a proporre delle soluzioni, che poi erano sottoposte ad esame e a tentativi di confutazione, con l\u2019obiettivo di individuare la tesi pi\u00f9 attendibile e convincente. Sembra che vi fosse grande libert\u00e0 di proporre tesi diverse e contrastanti, senza grandi preoccupazioni di ortodossia (al contrario di quanto avveniva, ad esempio, nella scuola pitagorica).\nAbbiamo notizia di almeno quattro problemi proposti da Platone ai suoi allievi. Il primo fu di carattere astronomico, cio\u00e8 quello di costruire un modello dell\u2019universo che potesse spiegare esattamente i moti degli astri che si potevano osservare nel cielo. Il secondo riguarda l\u2019esistenza delle idee, problema centrale nella filosofia di Platone. Il terzo fu il problema dei princ\u00ecpi, cio\u00e8 degli elementi fondamentali che costituiscono la realt\u00e0. Il quarto fu di carattere etico: se il piacere sia un bene e se dovesse essere assunto come criterio di comportamento.\nInoltre, nell\u2019attivit\u00e0 dell'Accademia avevano importanza anche la matematica pura (cio\u00e8 aritmetica e geometria) e applicata (cio\u00e8 ottica e meccanica): questo corrisponde alla concezione platonica secondo cui lo studio della matematica deve precedere, e preparare a, quello della filosofia. Proclo cita diversi matematici che avrebbero avuto rapporti con l'Accademia, tra cui Leodamante di Taso, Archita di Taranto, Teeteto di Atene, Eudosso di Cnido e altri ancora. Uno degli obiettivi dell'Accademia era la formazione di politici (il che corrisponde al programma educativo esposto da Platone nella \"Repubblica\"), e diversi accademici (a partire dallo stesso Platone) ebbero ruoli politici di vario tipo, con l'impegno diretto, oppure come consiglieri o legislatori.\nL'accademia fu uno dei centri di formazione dei giovani di buona famiglia ateniesi e stranieri. Per questo essa fu in diretta concorrenza sia con l'insegnamento dei sofisti sia con altri istituti come la scuola fondata dal retore Isocrate e pi\u00f9 tardi il Liceo fondato da Aristotele.\nSviluppo dell'Accademia ellenistica.\nTradizionalmente, si distingue in diverse fasi lo sviluppo della scuola. Tra gli antichi, Diogene Laerzio parla di cinque diverse \"Accademie\", a partire dallo scolarcato di Platone fino ad arrivare a Filone, al termine dell'Ellenismo; Cicerone invece distingue semplicemente un'accademia antica dalla \"nuova accademia\" di Carneade e Filone.\nMentre a quanto sembra gli immediati successori di Platone, Speusippo e Senocrate, proseguirono l'insegnamento del fondatore senza apportare innovazioni di rilievo, una vera svolta si ebbe con lo scolarcato di Arcesilao. Arcesilao inaugur\u00f2 il nuovo corso del platonismo ellenistico: a partire da lui, fino al primo secolo, il platonismo venne guardato innanzitutto come una filosofia scettica. La svolta scettica fu probabilmente influenzata dalla polemica che Arcesilao inaugur\u00f2 contro il dogmatismo della dottrina stoica, che veniva allora insegnata ad Atene da Zenone di Cizio.\nAnche i successori di Arcesilao - in particolare Carneade - proseguirono sia lo sviluppo scettico del platonismo sia la polemica con lo stoicismo, fino al I secolo d.C.\nFilone di Larissa, in quest'epoca, inizi\u00f2 una revisione delle posizioni dei suoi predecessori, puntando verso un approccio pi\u00f9 sincretico con le altre scuole di pensiero ellenistiche, in reazione agli orientamenti scettici; il pi\u00f9 famoso allievo di Filone, Antioco di Ascalona, ruppe del tutto con l'insegnamento dei predecessori, e con l'Accademia di Atene, fondando una nuova scuola in Egitto, e dando del platonismo una interpretazione che tendeva a trasformarlo in un sistema dogmatico con molti punti di contatto pi\u00f9 che di polemica con lo stoicismo.\nLa Scuola neoplatonica.\nAlla fine del IV secolo d.C. Plutarco di Atene fond\u00f2 nella sua citt\u00e0 una nuova scuola, basata sulle dottrine neoplatoniche elaborate da Plotino, Porfirio e Giamblico, ove esercitarono il loro magistero filosofi come Siriano e Proclo. L'Accademia venne osteggiata da alcuni gruppi di cristiani che la vedevano come un pericolo rispetto alla supremazia morale e politica della loro religione, visto che i suoi insegnanti ed i suoi studenti erano in larghissima maggioranza ancora pagani. Ci\u00f2 ne caus\u00f2 la chiusura, decretata nel 529 dall'Imperatore romano d'Oriente Giustiniano I. A seguito della chiusura, un gruppo di sette filosofi, che comprendeva l'ultimo scolarca, Damascio, dovette fuggire esule in Persia, presso il re Cosroe I, e cerc\u00f2 di rifondare in oriente una nuova scuola platonica, ma senza successo.\nAccademia platonica di Firenze.\nNel Rinascimento, per Accademia s'intende comunemente anche la cosiddetta \"Accademia neoplatonica di Firenze\" che, sorta grazie alla protezione di Cosimo de' Medici, voleva rappresentare simbolicamente la riapertura dell'antica Accademia ateniese. Essa divenne ben presto uno dei centri pi\u00f9 importanti del neoplatonismo cristiano, e consisteva in un cenacolo di filosofi e letterati fiorentini riuniti intorno a Marsilio Ficino, i quali intendevano promuovere la rinascita della dottrina di Platone facendone rivivere la scuola.\nL'Accademia di Firenze cess\u00f2 ogni attivit\u00e0 nell'anno 1522."}
{"id": "422340", "revid": "119667358", "url": "https://it.wikipedia.org/wiki?curid=422340", "title": "Stratego", "text": "Il termine stratego (o stratega, letteralmente \"guida dell'esercito\"; \u00e8 una parola composta da \u03c3\u03c4\u03c1\u03b1\u03c4\u03cc\u03c2, \"strat\u00f3s\", \"esercito\" e \u1f04\u03b3\u03c9, \"\u00e1g\u014d\", \"condurre\") si riferisce a un'alta carica delle gerarchie militari dell'antica Grecia, dei regni ellenistici e infine dell'Impero bizantino, corrispondente all'odierno capo militare o generale.\nDescrizione.\nLa figura dello stratego era presente ad Atene gi\u00e0 dal 501/500 a.C., con la costituzione clistenica. Da quell'anno, ogni anno, infatti i cittadini ateniesi elessero dieci generali, uno per ognuna delle dieci trib\u00f9 create con l'instaurazione del regime democratico. Originariamente i dieci generali collaboravano col polemarco, cio\u00e8 il comandante supremo delle forze armate, uno degli arconti o magistrati, che per\u00f2 ben presto perse ogni potere effettivo militare. \nStrategos significa letteralmente \"comandante dell'esercito\", ma sotto pressioni di Temistocle gli strateghi assunsero il controllo anche della marina. I dieci generali erano sul medesimo piano gerarchico: ci\u00f2 \u00e8 testimoniato dal fatto che essi nella battaglia di Maratona scelsero per votazione il miglior piano di battaglia senza alcuna imposizione. Ci\u00f2 non significa per\u00f2 che ogni generale avesse dei particolari ambiti di responsabilit\u00e0. A volte furono eletti in via onoraria alla carica di strateghi alcuni cittadini illustri come Sofocle.\nNel caso in cui uno degli strateghi fosse licenziato o morisse, veniva eletto un sostituto che lo rimpiazzasse per la restante parte dell'anno. Le elezioni avvenivano mediante archeresie, ma in questo caso era esclusa la modalit\u00e0 del sorteggio.\nI dieci generali erano scelti tra il centinaio o quasi di ufficiali dell'esercito, che erano eletti, e tra questi essi erano i pi\u00f9 in vista. Durante la democrazia ci fu la tendenza a selezionare gli ufficiali tra il popolo, ma i generali dovevano possedere sia esperienza in guerra sia esperienza nei rapporti diplomatici, compito che era solitamente riservato agli appartenenti alla classe aristocratica.\n\u00c8 probabile che in linea teorica la carica di generale non fosse preclusa ad alcun cittadino ateniese, ma nella realt\u00e0 essa era riservata agli appartenenti all'alta societ\u00e0. La carica di generale era estremamente remunerativa: infatti, anche se essi venivano pagati solo in periodo di guerra, era consuetudine che essi ricevessero una parte del bottino di guerra e che in tempo di pace le ambascerie delle altre citt\u00e0 facessero loro sontuosi regali.\nDurante il V secolo a.C. la carica di strategos ebbe una forte connessione con il comando supremo dello Stato. Molti strateghi influenzarono molto le scelte politiche della citt\u00e0, facendo pesare in modo considerevole il loro potere, pur senza avere le basi giuridiche per farlo. Formalmente durante le assemblee essi esprimevano la loro opinione di privati cittadini. L'esempio pi\u00f9 lampante e famoso \u00e8 quello di Pericle che dal 443 al 430 a.C. tenne strettamente in pugno le redini del governo di Atene, ricoprendo pi\u00f9 volte la carica di stratego. Secondo Tucidide la sua influenza fu cos\u00ec grande che in realt\u00e0 ad Atene si era instaurato un regime monarchico. \u00c8 da notare che Pericle poteva, per\u00f2, essere esautorato dal suo incarico semplicemente con il voto dell'assemblea cittadina: nel 430 a.C. fu temporaneamente sospeso dalla carica e processato.\nNella Grecia classica, nel tardo V secolo a.C., i generali dotati di poteri assoluti in tempo di guerra assumevano il titolo di strat\u0113gos autokrat\u014dr. Nell'Atena classica gli strat\u0113goi autokratores erano in genere svincolati dall'approvazione dell'Assemblea nelle loro decisioni diplomatiche e militari, ci\u00f2 anche per motivi di praticit\u00e0, dal momento che spesso si trovavano a operare lontano dalla madrepatria. Tuttavia erano comunque tenuti a rendere conto del loro operato al ritorno. Simili consuetudini erano comuni a numerosi altri Stati greci, tra questi Siracusa, dove la carica di autokrat\u014dr serv\u00ec come mezzo per raggiungere il potere a numerosi tiranni. Gli strat\u0113goi autokratores erano anche nominati collegialmente dalle leghe di citt\u00e0-Stato per guidare le loro armate coalizzate: Filippo II fu nominato h\u0113gem\u014dn e strat\u0113gos autokrat\u014dr degli Stati greci del sud dalla Lega di Corinto, una posizione che avrebbe occupato anche il figlio Alessandro.\nDopo la vittoria nella battaglia delle Arginuse (406 a.C.), tutti gli otto strateghi in comando nella battaglia furono processati e condannati a morte per non essere riusciti a recuperare i sopravvissuti. Non tutti tornarono in patria non accettando di sottostare alla decisione.\nDurante il IV secolo a.C. non vi fu pi\u00f9 un legame cos\u00ec stretto tra il potere politico e quello militare. Ci\u00f2 fu conseguenza della mutata situazione di Atene e della Grecia, che produsse difficolt\u00e0 sia nella gestione della politica militare, sia nell'amministrazione politica ed economica della citt\u00e0 stessa. In questo periodo Atene ricorse frequentemente a milizie mercenarie e i comandanti di queste potevano essere eletti al grado di generale e avere anche potere civile. Con la perdita del suo impero, le finanze di Atene erano meno solide e una schiera di nuovi politici divent\u00f2 preminente; questi, assieme ad abili oratori, strapparono ai generali il loro ruolo politico. Dal IV secolo molti generali furono eletti dal popolo senza che fossero legati a una delle dieci trib\u00f9 originarie.\nI generali erano frequentemente sottoposti a indagini e processi per il loro operato. Le pene andavano dalla pena capitale al bando.\nLe pene potevano essere veramente enormi, \u00e8 stato riportato che potevano portare alla confisca di tutti i beni anche dei pi\u00f9 ricchi cittadini ateniesi.\nSono stati riportati solo pochi casi di esecuzioni sommarie decise d'autorit\u00e0 dai generali durante le campagne; normalmente i generali, prima di eseguire sentenze nei confronti dei soldati che avevano compiuto gravi trasgressioni, portavano questi ultimi davanti a ci\u00f2 che noi ora chiameremmo corte marziale. I generali stessi erano sottoposti a inchieste sul loro operato l'anno seguente al termine del loro mandato. Queste inchieste potevano portare a processi pubblici nei quali venivano ascoltati anche coloro che avevano combattuto sotto il comando del generale sotto giudizio. In questa situazione i metodi brutali per mantenere la disciplina ben difficilmente avrebbero potuto prosperare.\nPeriodo ellen\u00edstico-romano.\nFilippo II di Macedonia venne eletto strategos autokrator (comandante in capo con pieni poteri) della Lega di Corinto. Il generale macedone Parmenione ostentava il titolo di strategos dell'esercito macedone.\nNella Lega achea lo stratego, suprema autorit\u00e0 politica e militare, veniva eletto di volta in volta dall'assemblea e aveva un mandato annuale e rinnovabile ma che non poteva essere immediatamente successivo a un altro stesso incarico. Dal 190 a.C. in poi fu deciso di eliminare il vincolo sulla consecuzione dei mandati, consentendo a Filopemene di ottenere cinque incarichi senza interruzioni dal 191 al 186 a.C.: complessivamente Filopomene ricopr\u00ec la carica di stratego per otto volte, superato dal solo Arato, che ottenne l'incarico per ben sedici volte. Oltre ad Arato e Filopemene, gli altri strateghi che vennero eletti per pi\u00f9 di una volta furono Arcone con sei mandati, Timosseno con quattro, Lidiada, Aristeno e Dieo di Megalopoli con tre e Cicliada di Fara e Licorta di Megalopoli con due.\nDurante la Repubblica romana e il Principato, gli storici greci si riferivano spesso con il termine \"stratego\" alla carica romana politico-militare di pretore. \nNei regni ellenistici dei di\u00e1docos, specialmente nell'Egitto tolemaico \"stratego\" indicava la carica governativa dei Nomi i distretti in cui era suddiviso l'antico Egitto. In Egitto, all'inizio del II secolo a.C. venne creata la carica e il t\u00edtolo di \"epistratego\" (\u1f10\u03c0\u03b9\u03c3\u03c4\u03c1\u03ac\u03c4\u03b7\u03b3\u03bf\u03c2, \"generale superiore\"), che sopravvisse fino all'epoca romana. Gli epistrateghi erano due (uno per il basso Egitto, ad eccezione di Alessandria, e l'altro per la Tebaide) e operavano come dei vicer\u00e9 che controllavano gli strateghi a capo dei Nomi.\nImpero bizantino.\nNell'Impero bizantino la carica di stratego indicava prima il capo di un reggimento imperiale e poi, a partire dal VII secolo, l'amministratore di un thema che generalmente era la regione assegnata al reggimento. Il termine \"thema\" (in greco antico \u03b8\u03ad\u03bc\u03b1; al plurale \u03b8\u03ad\u03bc\u03b1\u03c4\u03b1, th\u00e9mata) designava le circoscrizioni che furono create nel VII secolo per opera dell'imperatore bizantino Eraclio I al fine di rinnovare l'assetto amministrativo e territoriale di tutto l'impero. Lo stratego deteneva il potere civile e militare nell'ambito del thema. Il termine monostratego indicava uno stratego che aveva la sua autorit\u00e0 su pi\u00f9 thema e sui loro strateghi. La carica, che era una delle pi\u00f9 importanti dell'impero, venne abolita nel 1204, con l'arrivo dei crociati.\nGrecia moderna.\nNell'Esercito greco il grado di \"strategos\" \u00e8 attualmente il pi\u00f9 alto grado della gerarchia militare e viene assegnato al capo di stato maggiore delle forze armate greche se proveniente dall'esercito. Il grado superiore a quello di \"strategos\" era quello di stratarca (\u03a3\u03c4\u03c1\u03b1\u03c4\u03ac\u03c1\u03c7\u03b7\u03c2) equivalente a feldmaresciallo o generale dell'Esercito, che \u00e8 stato usato storicamente, ma non \u00e8 pi\u00f9 esistente. Venne inizialmente assegnato a re Costantino I per il suo comando nelle guerre balcaniche e poi ripristinato nel 1939 per Re Giorgio e i suoi successori fino all'abolizione della monarchia nel 1974. L'unico ufficiale a essere stato insignito di tale grado fu il generale Alexander Papagos il 28 ottobre 1949 come riconoscimento dei suoi servizi durante l'invasione italiana della Grecia nel corso della seconda guerra mondiale e nella guerra civile greca. Anche il grado di Stratigos durante la monarchia era riservato ai membri della famiglia reale ellenica; anche in questo caso l'unico ufficiale a conseguire questo grado fu nel 1947 Alexander Papagos. \nNella gerarchia militare dell'esercito greco i gradi degli ufficiali generali inferiori a \"strategos\" sono antistr\u00e1tigos e ypostr\u00e1tigos, tradotti letteralmente con Vicestratego e Sottostratego e corrispondenti a tenente generale e maggior generale, e tassiarco (\"tax\u00edarchos\"), grado corrispondente a brigadier generale, che venne istituito con decreto reale del 5 giugno 1946 con relativa mostrina stabilita sempre nel 1946."}
{"id": "422342", "revid": "1974457", "url": "https://it.wikipedia.org/wiki?curid=422342", "title": "Tirocinio", "text": "Il termine tirocinio (dal latino \"tir\u00f2nes\" o dal greco \"t\u00e8r\u00e8o\"), anche \"stage\" (pronunciato /'sta\u0292/ in francese), indica un'esperienza presso un ente, pubblico o privato, di durata molto variabile, allo scopo principale di apprendimento e formazione, generalmente finalizzata nell'ingresso del mercato del lavoro.\nPer praticantato si intende un tirocinio obbligatorio per l'accesso a un'abilitazione necessario per esercitare una libera professione, che presuppone per\u00f2 il superamento di un esame di abilitazione per poter esercitare la professione.\nUtilizzo del termine.\nNell'antica Grecia era invece usato per riferirsi ai giovani che dovevano frequentare per un anno il campo di Marte, luogo ove si svolgevano esercizi militari e ginnici. Il popolo durante questo periodo poteva osservare la condotta dei ragazzi e le attitudini di ciascuno e al termine concedere o negare il concorso ai pubblici uffici. Nell'antica Roma, indicava i giovani soldati che facevano la prima campagna o avevano appena indossato la toga virile.\nNell'inglese americano \u00e8 chiamato \"internship\" se identifichi modalit\u00e0 di assunzione riservata a studenti universitari o delle scuole superiori, o \"trainee\" se utilizzato in un ambito professionale. In quest'ultimo caso, lo internship corrisponde al tirocinio o praticantato italiano, dev'essere retribuito con il salario minimo e ha orari di lavoro liberi. Nell'inglese britannico si usa il termine \"placement\", mentre nella lingua tedesca \u00e8 detto \"praktikum\".\nIl termine \"stage\" in questo contesto \u00e8 francese e la sua pronuncia \u00e8 , ma in italiano viene spesso considerato, erroneamente, un termine inglese e pronunciato come tale .\nNel mondo.\nGermania.\nIn Germania lo stage \u00e8 denominato \"praktikum\" e pu\u00f2 essere sia obbligatorio, destinato agli studenti di scuole secondarie, centri di formazione professionale (dai 14 ai 18 anni) e universit\u00e0 tecniche (dai 18 ai 24), sia volontario, rivolto agli studenti e ai neodiplomati di scuola e universit\u00e0 che desiderano integrare il loro percorso di studi con un\u2019esperienza pratica in un'azienda. Questo tipo di \"stage\" \u00e8 particolarmente diffuso nei settori dei media, dell\u2019editoria e della pubblicit\u00e0. I laureati che aspirano ad inserirsi in posizioni manageriali possono inoltre partecipare ad un \"Trainee-Programm\", di solito svolto in grandi aziende multinazionali che propongono tirocini pagati fino ad un massimo di due anni, dove \u00e8 prevista la rotazione in pi\u00f9 settori aziendali. Il praktikum volontario cos\u00ec come il TP sono aperti anche ai giovani laureati dell\u2019Unione Europea anche se \u00e8 necessario conoscere bene la lingua tedesca.\nLa sua durata pu\u00f2 andare dai 3 ai 6 mesi (per il praktikum volontario), fino ad un massimo di 24 mesi per un TP; di solito si chiede allo stagista un impegno a tempo pieno, ma non \u00e8 sempre garantita una remunerazione minima. L'erogazione di un'indennit\u00e0 dipende dalla tipologia di stage e dalla sua durata. Ad esempio, sono esenti da retribuzione i seguenti tirocini: tirocini obbligatori per la scuola, la formazione e lo studio in generale; tirocini di breve durata per l\u2019orientamento sia professionale che formativo e quelli volontari durante la formazione professionale oppure un percorso di studio, se la loro durata non supera i 3 mesi.\nItalia.\nIl tirocinio pu\u00f2 essere di tipo \"formativo\" o \"professionale\"\nFrancia.\nEsso pu\u00f2 essere pi\u00f9 o meno obbligatorio: nel primo caso, in luogo \"stage\", viene detto \"tirocinio\" o \"praticantato\". In Francia, la retribuzione degli stage (obbligatori e non) \u00e8 obbligatoria oltre i due mesi successivi di attivit\u00e0. La legge francese fissa la quota minima di retribuzione a 30% del salario orario minimo (SMIC), ovvero 417,09 euro al mese su una base di 35 ore a settimana (dal luned\u00ec al venerd\u00ec).\nLo \"stagista\" viene nettamente distinto dal lavoratore, i contratti sono determinati dalla contrattazione fra le organizzazioni industriali e tre associazioni di studenti (non sindacali) con la mediazione del governo francese.\nStati Uniti d'America.\nIl \"trainee\" pu\u00f2 essere richiesto da aziende, enti ed organizzazioni statunitensi per un periodo massimo di 12 mesi e pu\u00f2 anche esser a tempo pieno, della durata minima di 32 ore a settimana. Salvo eccezioni, per seguire un tirocinio negli Stati Uniti \u00e8 richiesto uno sponsor accreditato presso uno degli U.S. Department of State, che si occuper\u00e0 di fornire la documentazione necessaria e un supporto programmatico ai propri \"stageur\" (accertandosi anche, per esempio, che il tirocinante possieda un'assicurazione sanitaria).\nGli studenti che gi\u00e0 seguano un corso di studi in U.S.A. in discipline nei campi della scienza, tecnologia, ingegneria e matematica) possono richiedere un periodo addizionale di ulteriori 17 mesi. I corsi di studio interessati sono: \"Computer Science\", \"Chemical Engineering\", \"Engineering\", \"Engineering Technologies\", \"Biological and Medical Sciences\", \"Mathematics and Statistics\", \"Military Technologies\", \"Physical Sciences\", \"Science Technologies\", \"Health Professions and Related Clinical Sciences\", \"Actuarial Science\". L'eventuale rimborso spese e il successivo passaggio al lavoro vero e proprio sono permessi secondo le modalit\u00e0 definite nel DS-2019, il certificato consegnato dagli sponsor designati da un U.S Department of State agli aventi diritto che fanno richiesta per un \"Exchange Visitor Program\". In tutti i casi, per chi non disponesse della cittadinanza statunitense \u00e8 richiesto un visto d'ingresso di tipo J1."}
{"id": "422343", "revid": "121604", "url": "https://it.wikipedia.org/wiki?curid=422343", "title": "Associazione Calcio Libertas", "text": "LAssociazione Calcio Libertas, meglio nota come Libertas, \u00e8 una societ\u00e0 polisportiva sammarinese, con sede a Borgo Maggiore. Si tratta della pi\u00f9 antica associazione sportiva della repubblica, essendo stata fondata il 4 settembre 1928.\nIl club gioca nel Campionato Dilettanti ed i suoi colori sociali sono il granata.\nStoria.\nLa Libertas fu la prima squadra a laurearsi campione nazionale, vincendo l'edizione 1937 della Coppa Titano con tre punti di vantaggio sulla Castellana. Fino al 1961 il club si aggiudicher\u00e0 tutte le edizioni del torneo disputatesi.\nDopo l'interruzione delle attivit\u00e0 causata dalla seconda guerra mondiale, nel 1945 la Libertas viene riorganizzata, tentando poi inutilmente di iscriversi al campionato italiano di Prima Categoria: il CONI motiver\u00e0 la bocciatura dei sammarinesi con l'inadeguatezza del terreno di gioco, il vetusto campo \"Sotto il Monte\".\nNel 1982 la Libertas \u00e8 la prima societ\u00e0 calcistica della repubblica insignita di Medaglia d'oro al valore atletico e sportivo, onorificenza concessa in occasione dei cinquant'anni di attivit\u00e0.\nDopo un lungo periodo di insuccessi, il tecnico che riporta al trionfo i granata \u00e8 Pier Luigi Parenti, gi\u00e0 segretario federale, con cui la Libertas si aggiudica la Coppa Titano nel 1987, 1989 e nel 1991; arrivano anche due Trofei Federali, conquistati nel 1989 e 1992. Nel 1995-1996 i granata si aggiudicano lo scudetto sammarinese per la prima volta nella loro storia, nonch\u00e9 l'unica. Sempre nel 1996 arriva la terza vittoria nel Trofeo Federale, ultimo successo prima di un decennio di piazzamenti. Il giocatore-simbolo di questo decennio di Parenti, \u00e8 senza dubbio Teodoro Bernardini, vincitore della classifica marcatori per ben 6 volte:\nNel 2006 il club si \u00e8 aggiudicato la Coppa Titano per la decima volta nella sua storia. Il 19 luglio 2007 \u00e8 una data storica per il calcio sammarinese: i granata partecipano per la prima volta al primo turno di qualificazione di Coppa Uefa. Incontrano nel sorteggio gli irlandesi del Drogheda United.\nA Serravalle, nel San Marino Stadium, la Libertas pareggia 1-1 con reti di Zayed al 44' e Federico Nanni al 77'. \u00c8 il primo pareggio di una squadra sammarinese nelle competizioni europee.\nNella partita di ritorno al Dalymount Park Dublin, il 2 agosto 2007, il Drogheda United vince per 3-0 sui granata.\nLa Libertas torna nelle competizioni europee il 5 luglio 2012 a Macedonia nel Bashkimi stadium per affrontare il Renova. Finisce 4-0 per i macedoni all'andata e 4-0 al ritorno a Serravalle il 12 luglio 2012.\nL'anno dopo la Libertas ci riprova ma incontra il Sarajevo (BOS). Il 4 luglio 2013 all'Asim Ferhatovic Hase Stadium, la Libertas perde 1-0. L'11 luglio, nella partita di ritorno, i ragazzi di San Marino sfiorano l'impresa: a Serravalle nel San Marino Stadium, dopo la rete bosniaca di Haurdic al 2', Morelli al 28' pareggia momentaneamente. Al 46' del primo tempo \u00e8 Todorovic a siglare il 2-1 del Sarajevo. La Libertas esce fra gli applausi.\nIn seguito alla vittoria dell'edizione Coppa Titano 2013-2014, la Libertas raggiunge quota 11 titoli e si qualifica, per il terzo anno consecutivo, all'Europa League.\nIncontra i bulgari del Botev e il 3 luglio 2014 in Bulgaria finisce 4-0 per il BOTEV. Al ritorno, il 10 luglio 2014 a Serravalle finisce 2-0 per i bulgari.\nIl 17 settembre 2014, la Libertas vince la Supercoppa contro La Fiorita in una partita dalle mille emozioni: 3-3 dopo i tempi supplementari con reti di Bollini al 7' (LF), Rossi al 67' (L), Rocchetti al 70' (L), Petras all'86' (LF), Selva al 96' (LF), Morelli al 113' (L).\nAi rigori vince la Libertas 8-7 e conquista il suo 16\u00b0 trofeo nazionale\nStatistiche e record.\nStatistiche nelle competizioni UEFA.\nTabella aggiornata alla fine della stagione 2019-2020."}
{"id": "422351", "revid": "181699", "url": "https://it.wikipedia.org/wiki?curid=422351", "title": "Litispendenza", "text": "Nel diritto processuale civile italiano, la litispendenza (termine derivante dall'unione delle parole latine \"litis\" e \"pendentia\") delinea due diversi fenomeni: uno fisiologico e l'altro patologico.\nLa litispendenza fisiologica indica la pendenza della lite, cio\u00e8 il momento in cui essa inizia, cominciando quindi a rilevare per le parti o per il giudice. In tale accezione pu\u00f2 costituire litispendenza la data della notifica della citazione, come pure qualsiasi atto che interrompa la prescrizione del diritto.\nLa litispendenza patologica si verifica qualora vi sia pendenza di due o pi\u00f9 azioni identiche esercitate dinanzi a due giudici diversi. Due azioni sono identiche allorch\u00e9 presentano medesimi soggetti (attore e convenuto), \"petitum\" (oggetto della domanda) e \"causa petendi\" (titolo giustificativo della domanda).\nLa giurisprudenza ha chiarito che per \"giudici diversi\" debba intendersi \"diversi uffici giudiziari\".\nCos\u00ec, ad esempio, non sussiste litispendenza nel caso in cui cause identiche pendano davanti a diverse sezioni dello stesso Tribunale (Cass. 14 luglio 1967, n. 1762)\nTale eventualit\u00e0 viene regolata dall'art. 39 del Codice di procedura civile italiano, secondo cui, dei due giudici aditi, quello successivamente adito (cio\u00e8 adito in un momento cronologicamente posteriore), in qualunque stato e grado del processo, anche d'ufficio, dichiara con ordinanza la litispendenza e dispone la cancellazione della causa dal ruolo.\nLa prevenzione (ossia l'ordine cronologico atto a determinare quale sia il giudice successivamente adito) \u00e8 determinata in base alla notifica della citazione o al deposito del ricorso.\nL'istituto della litispendenza, tende ad impedire il simultaneo esercizio della funzione giurisdizionale sulla stessa controversia da parte di pi\u00f9 giudici diversi, al fine soprattutto di evitare la possibilit\u00e0 di un contrasto fra giudicati."}
{"id": "422352", "revid": "61466", "url": "https://it.wikipedia.org/wiki?curid=422352", "title": "Peripato", "text": ""}
{"id": "422353", "revid": "125108836", "url": "https://it.wikipedia.org/wiki?curid=422353", "title": "Vittorio Miele", "text": "Biografia.\nVisse l'esperienza tragica della battaglia di Montecassino in cui vede morire il padre e la sorella ed in seguito, per le ferite riportate, anche la madre.\nDopo la fine del conflitto si trasferisce a Urbino dove comincia la sua attivit\u00e0 artistica.\nNel 1958 \u00e8 presente alla \"Mostra Nazionale Citt\u00e0 di Mantova\", mentre la prima mostra personale avr\u00e0 luogo a Frosinone nel 1966, presso la galleria \u201cLa Saletta\u201d, luogo di incontro e di dibattito dei pittori ciociari e dell\u2019Alta Terra di Lavoro.\nNel 1967 grazie all'opera \"Meriggio\" \u00e8 premiato alla rassegna d'arte \"Avis\" di Jesi. Due anni dopo, nel 1969, con l'opera \"Il Dolore\" riceve il 2\u00ba premio all'Esposizione Internazionale di Pittura di Piervert (Francia) e, nello stesso anno, con l'opera \"Case di Ciociaria\" vince il primo premio alla IV Rassegna Nazionale Arti Figurative a Roma.\nNegli anni settanta partecipa ad esposizioni a San Marino (una mostra personale al Ridotto del Teatro Titano nel 1971), in Giappone (1972, Galleria \"2000\" di Tokyo, per una rassegna collettiva a cui partecipano anche opere di De Chirico, Gentili, Campigli, Greco, Cantatore), in Jugoslavia (1973, Padiglione d'Arte di Sarajevo), Canada (1974, espone a la Place Bonaventure di Montr\u00e9al, al Titanus Inc. di Willowdale, all'Hotel Hilton e alla Fine Arts Gallery di Toronto), Stati Uniti d'America (1976, mostra di oli e tempere alla Mondello Interiors Gallery di Birmingham). Espone anche alla Forsythe Gallery di Ann Arbor, alla Charter Arts di Farmington, alla Coach House Gallery di Detroit ed in altri prestigiosi musei.\nDopo molte altre mostre in Italia viene invitato, sul finire degli anni settanta, nella Colonia Artistica Statale di Po\u010ditelj in Jugoslavia, esperienza che ripercorre in una serie di stupendi pastelli.\nTrentacinque anni dopo la distruzione di Cassino Vittorio Miele commemora quell'anniversario con \"Testimonianza\", un itinerario artistico con le immagini pi\u00f9 crude che erano rimaste nella mente del maestro.\nNel 1991 espone al Parlamento Europeo.\nDopo moltissime altre esposizioni (tra cui nel 1987 alla \"Galleria Il Trittico\" di Roma e nel 1994 mostra personale alla \"Galleria Gagliardi\" di San Gimignano) Vittorio Miele muore nella sua Cassino il 18 novembre del 1999.\nNel 2009, la Fondazione Umberto Mastroianni ed il Comune di Frosinone, in occasione del decennale dalla scomparsa, gli dedicano una mostra personale che ottiene uno straordinario successo di pubblico e di critica. Analoga iniziativa viene presa anche dalla \"Galleria Gagliardi\" a San Gimignano.\nNel 2015, nel corso degli eventi legati alla commemorazione della distruzione di Montecassino, Cassino lo ricorda con una mostra all'interno del Museo archeologico \"G. Carettoni\" dedicata alle opere inedite relative alla Battaglia.\nAmico di Umberto Mastroianni, Alfredo Bonazzi, Kolja Mi\u0107evi\u0107 e Pietro Annigoni, definito da Duccio Trombadori \"il poeta del silenzio\", Miele rimane uno degli artisti italiani pi\u00f9 profondi e significativi del secolo scorso. Attualmente alcune sue opere sono esposte presso il Museo della Fondazione Umberto Mastroianni di Arpino.\nA Frosinone, citt\u00e0 dove ha vissuto molti anni della sua vita, gli \u00e8 stata dedicata una scuola dell'infanzia statale.\nNel gennaio 2020 viene inaugurata presso l' Universit\u00e0 degli Studi di Cassino e del Lazio Meridionale la Donazione Vittorio Miele. A venti anni dalla scomparsa del pittore, la sua famiglia dona all\u2019 Universit\u00e0 trenta dipinti e grafiche realizzati a met\u00e0 degli anni \u201980 del secolo scorso. La raccolta fa parte della serie \u201cTestimonianza\u201d, documentazione artistica di un\u2019esperienza umana che ha visto Miele testimone diretto e protagonista degli eventi bellici che sconvolsero la citt\u00e0 e l\u2019Abbazia nel 1944. In catalogo intervento critico di Marcello Carlino.\nNel 2020 il Museo dell'Abazia di Montecassino acquisisce la sua opera \"Il Cristo\" ospitata oggi nella sezione contemporanea del Museo.\nNel settembre 2021 viene intitolato a Vittorio Miele il Liceo Artistico di Cassino.\nGiudizi critici.\nE caricano gli sguardi delle figure che si cercano disperate, disperando di trovarsi, di un urlo ricacciato in gola, di un grido che non esce: cos\u00ec muto, definitivamente fermato nello smarrito strazio di un volto, \u00e8 l\u2019urlo dell\u2019espressionismo pittorico di Vittorio Miele sul tema originario della guerra e di una ferita non chiusa."}
{"id": "422355", "revid": "110157", "url": "https://it.wikipedia.org/wiki?curid=422355", "title": "H2O Music", "text": "La H2O Music \u00e8 un'etichetta di musica alternativa di propriet\u00e0 della major Sony Music nata nel 2005, ed \u00e8 stata una delle prime etichette specializzate nella produzione di musica concepita per il digitale e la vendita tramite Store digitali e della telefonia.\nStoria della H2O.\nLa prima band a cui l'etichetta decide di dare fiducia \u00e8 la \"crew\" romana dei Cor Veleno seguita dopo qualche mese dagli esordienti The Styles, Trikobalto e Supernova. H2o inoltre \u00e8 distributore digitale dell'etichetta indipendente Aiuola Dischi, la cui prima uscita digitale \u00e8 stato il secondo acclamato disco dei Non voglio che Clara."}
{"id": "422356", "revid": "339392", "url": "https://it.wikipedia.org/wiki?curid=422356", "title": "Partito Comunista Maoista Nepalese", "text": ""}
{"id": "422357", "revid": "1005847", "url": "https://it.wikipedia.org/wiki?curid=422357", "title": "Elezioni presidenziali negli Stati Uniti d'America del 1900", "text": "Le elezioni presidenziali statunitensi del 1900 si svolsero il 6 novembre. La sfida oppose il presidente repubblicano uscente William McKinley e il candidato democratico e William Jennings Bryan. McKinley ottenne la riconferma."}
{"id": "422362", "revid": "1005847", "url": "https://it.wikipedia.org/wiki?curid=422362", "title": "Elezioni presidenziali negli Stati Uniti d'America del 1904", "text": "Le elezioni presidenziali statunitensi del 1904 si svolsero l'8 novembre. La sfida oppose repubblicano Theodore Roosevelt e il candidato democratico Alton Brooks Parker. Roosevelt fu eletto presidente.\nEntrambi i candidati dei partiti principali provenivano dallo stesso Stato (New York). Si trattava della prima volta nella storia degli Stati Uniti."}
{"id": "422364", "revid": "1005847", "url": "https://it.wikipedia.org/wiki?curid=422364", "title": "Elezioni presidenziali negli Stati Uniti d'America del 1908", "text": "Le elezioni presidenziali statunitensi del 1908 si svolsero il 3 novembre 1908. La sfida oppose il candidato repubblicano William Howard Taft e il democratico William Jennings Bryan. Taft fu eletto presidente."}
{"id": "422372", "revid": "1005847", "url": "https://it.wikipedia.org/wiki?curid=422372", "title": "Elezioni presidenziali negli Stati Uniti d'America del 1912", "text": "Le elezioni presidenziali statunitensi del 1912 si svolsero il 5 novembre 1912.\nLa sfida oppose il candidato democratico Thomas Woodrow Wilson, il presidente repubblicano uscente William Howard Taft e l'ex presidente Theodore Roosevelt, candidato per il Partito Progressista (una nuova formazione nata per sua iniziativa dalla scissione del Partito Repubblicano).\nLa particolarit\u00e0 di queste elezioni risiede nel fatto che, per la prima e unica volta, un terzo partito riusc\u00ec a imporsi superando per numero di suffragi uno dei due partiti principali. Inoltre i candidati furono tutti e tre i presidenti della cosiddetta \"et\u00e0 progressista\" (un periodo di radicali riforme negli Stati Uniti compreso tra il 1901 e il 1918).\nWilson fu eletto presidente, ma ottenne una minoranza (41,8%) di voti popolari, che risult\u00f2 vincente proprio a causa della spaccatura dei repubblicani."}
{"id": "422375", "revid": "1005847", "url": "https://it.wikipedia.org/wiki?curid=422375", "title": "Elezioni presidenziali negli Stati Uniti d'America del 1916", "text": "Le elezioni presidenziali statunitensi del 1916 si svolsero il 7 novembre 1916. La sfida oppose il candidato repubblicano Charles Evans Hughes e il presidente democratico uscente Thomas Woodrow Wilson. Wilson ottenne la riconferma."}
{"id": "422376", "revid": "547034", "url": "https://it.wikipedia.org/wiki?curid=422376", "title": "Bradley McGee", "text": "Su pista ha vinto cinque medaglie olimpiche, tra cui quella d'oro nell'inseguimento a squadre ai Giochi di Atene 2004, e due titoli mondiali nell'inseguimento, uno a squadre e uno individuale. Professionista su strada dal 1998 al 2008, vinse due tappe al Tour de France e una al Giro d'Italia, vestendo la maglia di \"leader\" in tutti e tre i Grandi Giri. Dopo il ritiro \u00e8 stato direttore sportivo del team Saxo Bank-Sungard.\nCarriera.\nGli esordi e le vittorie su pista.\nOriginario di Wentworthville, sobborgo di Sydney, quarto di quattro fratelli, inizi\u00f2 a praticare ciclismo a livello agonistico nel 1986, all'et\u00e0 di dieci anni. Come molti connazionali inizi\u00f2 con l'attivit\u00e0 su pista, e presto si specializz\u00f2 nell'inseguimento: tra gli Juniores vinse tre titoli mondiali (uno nel 1993 e due nel 1994), facendo inoltre segnare, nel 1993, il record del mondo Under-19 di inseguimento individuale sulla distanza dei .\nAppena ventenne nel 1996 partecip\u00f2 ai Giochi olimpici di Atlanta, conquistando la medaglia di bronzo sia nell'inseguimento individuale che in quello a squadre. Nel 2000 ai Giochi di Sydney fu medaglia di bronzo nell'inseguimento individuale (con il quartetto fu invece eliminato ai quarti di finale dalla Germania); quattro anni dopo ad Atene conquist\u00f2 finalmente l'oro olimpico nell'inseguimento a squadre, in quartetto con Graeme Brown, Brett Lancaster e Luke Roberts, oltre all'argento nell'inseguimento individuale. L'oro olimpico gli valse nel 2005 la Medaglia dell'Ordine dell'Australia.\nSu pista fece suoi anche il titolo mondiale di inseguimento a squadre nel 1995 a Bogot\u00e0 e quello di inseguimento individuale nel 2002 a Copenaghen; torner\u00e0 sul podio iridato nel 2008 come componente del quartetto australiano medaglia di bronzo mondiale. In evidenza anche ai Giochi del Commonwealth, conquist\u00f2 cinque medaglie d'oro, due nel 1994 a Victoria ancora da Junior, due nel 1998 a Kuala Lumpur (in entrambi i casi sia nell'inseguimento individuale che a squadre) e una nel 2002 a Manchester nell'inseguimento individuale.\n1998-2008: i successi su strada.\nPass\u00f2 professionista su strada a inizio 1998 con la squadra francese Fran\u00e7aise des Jeux, rimanendovi per dieci stagioni, fino a fine 2007. Specialista delle gare a cronometro, nel 1999 vinse le sue prime corse, il cronoprologo al Tour de Normandie e due tappe, di cui una contro il tempo, al Tour de l'Avenir; nel 2001 fu secondo in una tappa in linea del Tour de France, anticipato dal compagno di fuga Jens Voigt. Nel 2002 arriv\u00f2 la consacrazione, quando, dopo aver vinto il prologo del Crit\u00e9rium du Dauphin\u00e9 Lib\u00e9r\u00e9, si aggiudic\u00f2 la settima tappa del Tour de France anticipando Pedro Horrillo e il gruppo allo sprint. Nella \"Grande Boucle\" vinse anche il cronoprologo dell'edizione 2003 a Parigi, vestendo per tre giorni la maglia gialla; sempre nel 2003 fece sue la cronometro del Giro di Svizzera e una tappa in linea al Giro dei Paesi Bassi.\nNel 2004 vinse il prologo del Tour de Romandie, la cronometro iniziale del Giro d'Italia, che gli permise di vestire per un giorno la maglia rosa (concluder\u00e0 la corsa all'ottavo posto in classifica generale, miglior piazzamento per lui in un Grande Giro), e una frazione e la classifica finale della Route du Sud. Nel 2005 si aggiudic\u00f2 il Grand Prix de Villers-Cotter\u00eats e una tappa in linea al Giro di Svizzera; dopo aver corso il Tour de France sfiorando il successo sui Campi Elisi, a fine agosto grazie ai piazzamenti fu per quattro giorni in maglia oro alla Vuelta a Espa\u00f1a, diventando cos\u00ec il primo australiano a vestire la maglia di \"leader\" in tutti e tre i Grandi Giri.\nNel 2006 prese parte al Giro d'Italia, arrivando secondo dietro a Paolo Savoldelli nella prologo di Seraing. Si ritir\u00f2 dall'attivit\u00e0 al termine della stagione 2008, corsa in maglia Team CSC, dopo undici stagioni e diciassette vittorie su strada da professionista.\nDopo il ritiro.\nA partire dal 2009 assunse la carica di direttore sportivo del Team Saxo Bank (ex CSC) affiancando Bjarne Riis. Nel dicembre 2012 ha lasciato la Saxo Bank per assumere il ruolo di Head Coach per il New South Wales Institute of Sports, in Australia; \u00e8 poi divenuto anche Road Director per la Federciclismo australiana. Nel 2017 \u00e8 stato inserito nella Sport Australia Hall of Fame."}
{"id": "422412", "revid": "122711432", "url": "https://it.wikipedia.org/wiki?curid=422412", "title": "Parco nazionale di Ranomafana", "text": "Il Parco nazionale di Ranomafana, inaugurato il 31 maggio 1991, \u00e8 situato nel Madagascar centrale, a 60\u00a0km da Fianarantsoa. Dal 2007 fa parte del complesso delle foreste pluviali di Atsinanana, un patrimonio dell'umanit\u00e0 dell'UNESCO.\nTerritorio.\nSituato in una zona montuosa (600 \u2013 1400 m) occupa una superficie di 410\u00a0km\u00b2 ricoperti da una fitta foresta pluviale.\nFlora.\nLa foresta pluviale \u00e8 caratterizzata da numerose specie arboree delle famiglie delle Apocynaceae, Euphorbiaceae, Rubiaceae e Arecaceae. Tra le essenze di considerevole valore economico vi sono il palissandro (\"Dalbergia\" spp.), il \"maka\" (\"Weinmania bojeriana\" e \"Weinmania proxima\") e il \"varongy\" (\"Ocotea thouvenotii\"). Numerose le specie di piante epifite tra cui la pteridofita \"Asplenium nidus\" e diverse specie di orchidee dei generi \"Bulbophyllum\" e \"Eulophiella\".\nFauna.\nAl suo interno vivono ben 12 specie di lemuri, alcuni con abitudini diurne come l'apalemure dorato (\"Hapalemur aureus\"), l'apalemure grigio (\"Hapalemur griseus\"), il prolemure dal naso largo (\"Prolemur simus\"), il \"sifaka\" di Milne Edwards (\"Propithecus edwardsi\"), il lemure dal ventre rosso (\"Eulemur rubriventer\") e l'\"Eulemur rufus\", ed altri notturni come il microcebo rosso (\"Microcebus rufus\"), l'\"aye-aye\" (\"Daubentonia madagascariensis\"), il lepilemure dal collo chiaro (\"Lepilemur microdon\"), il chirogaleo bruno (\"Cheirogaleus major\") e l'\"Avahi peyrierasi\".\nAltri mammiferi presenti sono il fossa (\"Cryptoprocta ferox\"), il fanaloka (\"Fossa fossana\"), la mangusta dalla coda cerchiata (\"Galidia elegans\"), il tenrec comune (\"Tenrec ecaudatus\") e il rarissimo tenrec acquatico (\"Limnogale mergulus\").\nIl parco ospita numerose specie di uccelli tra cui specie endemiche quali l'astore di Henst (\"Accipiter henstii\"), il forapaglie codapiumosa di Seebohm (\"Amphilais seebohmi\"), il garrulo dalle orecchie gialle (\"Crossleyia xanthophrys\"), la mesena bruna (\"Mesitornis unicolor\"), la falsa nettarinia ventregiallo (\"Neodrepanis hypoxantha\"), la colomba azzurra del Madagascar (\"Alectroenas madagascariensis\") e il vanga di Pollen (\"Xenopirostris polleni\").\nSono presenti numerose specie di rettili (tra cui gechi, camaleonti e boa) e anfibi (\"Aglyptodactylus madagascariensis\", \"Boophis arcanus\", \"Boophis boppa\", \"Boophis bottae\", \"Boophis erythrodactylus\", \"Blommersia blommersae\", \"Heterixalus alboguttatus\", \"Mantella baroni\", \"Mantella bernhardi\", \"Mantella madagascariensis\", \"Mantidactylus\" spp., \"Cophyla grandis\", \"Scaphiophryne marmorata\", \"Scaphiophryne spinosa\").\nLa malacofauna \u00e8 rappresentata da 67 specie differenti, l'85% delle quali \u00e8 endemico. Tra le specie presenti: \"Lissachatina fulica\" e \"Helicophanta farafanga\".\nMolto ricca anche l'entomofauna che annovera numerose specie endemiche tra cui \"Acreaea boya\", \"Argema mittrei\", \"Charaxes cowani\", \"Euxanthe madagascariensis\" e \"Graphium endochus\".\nBibliografia.\nPedroni G. &amp; Riese S., 2020- Contribution aux connaissances faunistiques et biog\u00e9ographique des Col\u00e9opt\u00e8res Elateridae des hautes terres de Madagascar (I contribution). Boletin de la Sociedad Entomologica Aragonesa (SEA), n. 66: 209-223."}
{"id": "422417", "revid": "1005847", "url": "https://it.wikipedia.org/wiki?curid=422417", "title": "Elezioni presidenziali negli Stati Uniti d'America del 1920", "text": "Le elezioni presidenziali negli Stati Uniti d'America del 1920 si svolsero il 2 novembre. La sfida oppose il candidato repubblicano Warren G. Harding e il democratico James M. Cox. Harding fu eletto presidente.\nEntrambi i candidati dei principali partiti provenivano dallo stesso Stato (l'Ohio). Era la seconda volta che questa circostanza si verificava nella storia degli Stati Uniti: l'unico precedente, nel 1904, aveva visto fronteggiarsi il democratico Alton B. Parker e il repubblicano Theodore Roosevelt, entrambi di New York."}
{"id": "422418", "revid": "47767", "url": "https://it.wikipedia.org/wiki?curid=422418", "title": "Winona LaDuke", "text": "Nacque in una famiglia culturalmente variegata: il padre Vincent, nativo americano proveniente dal Minnesota, era un attore di film western divenuto attivista politico mentre la madre Betty, ebrea polacca, insegnava arte alla Southern Oregon University.\nAncor prima di laurearsi ad Harvard nel 1982 in economia ecologica si interess\u00f2 dei problemi ambientali dei nativi americani e nel 1977, a soli diciott'anni, parl\u00f2 di questa questione alle Nazioni Unite.\nSi occup\u00f2 poi della \"White Earth\": nel 1867 il governo degli Stati Uniti costitu\u00ec tale riserva riconoscendo la sovranit\u00e0 del popolo Anishinaabe sulle 1300 e pi\u00f9 miglia quadrate di territorio ricco di pini bianchi, terreni paludosi e molte altre risorse naturali. Successivamente la promessa tuttavia non fu mantenuta e negli anni ottanta LaDuke ha guidato presso le autorit\u00e0 governative statali e federali le azioni legali per riottenere la terra, che hanno avuto un successo solo parziale, dato che ella e gli altri manifestanti chiedevano la restituzione di tutta la terra.\nNel 1989, per la sua difesa dei diritti umani, la Reebok le concesse il finanziamento di 10.000 dollari che ella utilizz\u00f2 per il lancio della \"White Earth Land Recovery Project\", che aveva l'obiettivo di recuperare quanta pi\u00f9 terra possibile: per questa ed altre iniziative, nel 1997 venne nominata \"Donna dell'anno\" da \"Ms. magazine\".\nWinona LaDuke ha scritto vari libri (\"Last Standing Woman\" del 1997 e \"All our Relations: Native Struggles for Land and Life\" del 1999) ed \u00e8 comparsa in numerosi film e documentari nel ruolo di s\u00e9 stessa. \u00c8 stata candidata dai Verdi alla vicepresidenza degli USA nelle elezioni del 1996 e del 2000, ottenendo lo 0,7% dei voti nel primo caso ed il 2.7% dei consensi nel secondo: in tutte e due le occasione, il suo nome compariva come vice di Ralph Nader.\nNelle elezioni primarie del 2004 ha sostenuto il candidato democratico Dennis Kucinich ed alle elezioni susseguenti ha votato per John Kerry. Nel 2008 la sua preferenza \u00e8 andata a Barack Obama."}
{"id": "422419", "revid": "6923", "url": "https://it.wikipedia.org/wiki?curid=422419", "title": "Amancio Ortega", "text": " \nSecondo \"Forbes\", al 17 gennaio 2022 \u00e8 uno degli uomini pi\u00f9 ricchi al mondo, nonch\u00e9 il pi\u00f9 ricco di Spagna, con un patrimonio di 74.1 miliardi di dollari.\nBiografia.\nDi origini modeste e il pi\u00f9 giovane di quattro fratelli, Amancio Ortega nasce a Busdongo, un piccolo paese nella provincia di Le\u00f3n. All'et\u00e0 di soli tre mesi la famiglia si trasferisce a Tolosa dove il padre, ferroviere, \u00e8 nominato capo di quella stazione. Studia al Sacro Cuore, la \"scuola dei francesi\", prima di un altro trasferimento in Galizia, la nuova destinazione del padre. All'et\u00e0 di 14 anni lascia la scuola e inizia a lavorare come fattorino in una sartoria di La Coru\u00f1a.\nNel 1963 crea in un garage di 80 metri quadrati la societ\u00e0 Confecciones GOA (richiamando le iniziali del suo nome al contrario) per la produzione e la vendita di accappatoi trapuntati, pigiami e vestaglie. Lavorano con lui il fratello Andrea, la sorella Josefa. Nel 1975 apre, insieme alla moglie Rosal\u00eda Mera (1944-2013), il primo negozio di abbigliamento Zara nel centro di La Coru\u00f1a. Inizialmente si chiama Zorba, da \"Zorba il greco\", il film preferito dalla moglie. Ma lo cambia in Zara perch\u00e9 un bar delle vicinanze ha gi\u00e0 lo stesso nome. La velocit\u00e0 di consegna e l'approccio orientato al cliente sono i due punti chiave del successo. Nel 1983 i punti vendita nel paese sono gi\u00e0 nove.\nNel 1985 \u00e8, insieme alla moglie, il fondatore e presidente del gruppo Inditex (Industrias de Dise\u00f1o Textil Sociedad An\u00f3nima). Con questa strategia: Zara non ha un magazzino e i capi vengono venduti (a cifre molto accessibili), sostituiti solo dopo 2-3 settimane e sono sempre pronti per essere spediti in altri punti vendita o per essere riproposti con i saldi. Tre anni pi\u00f9 tardi, nel 1988, apre il primo negozio a Porto, in Portogallo, iniziando l'espansione internazionale. Zara non fa nemmeno ricorso alla pubblicit\u00e0: sono i negozi e l'abilit\u00e0 di proporre sempre capi nuovi la pubblicit\u00e0 dell'azienda.\nNel 1995 acquisisce il gruppo Massimo Dutti e crea Pull and Bear; nel 1999 rileva Stradivarius e d\u00e0 vita a Bershka. Nel tempo faranno parte dell'azienda anche i marchi Oysho (intimo femminile), Shkuaban, Uterque, Tempe e Zara Home.\nNel 2001 quota Inditex alla Borsa di Madrid, raccogliendo 2,4 miliardi e mantenendo il 59,3% del capitale. Dall'IPO il prezzo delle azioni \u00e8 salito da 3,6 euro dell'inizio ai 25 euro del maggio 2019 superando i 37 euro nel 2017.\nOltre al tessile, Ortega ha diversificato gli investimenti in altri settori quali immobili, finanza, concessionarie d'auto. Attraverso la societ\u00e0 Pontegadea, la holding del gruppo che controlla oltre il 50% di Inditex, il patrimonio immobiliare \u00e8 concentrato a Madrid e Barcellona, situato sull'asse delle principali strade commerciali di entrambe le citt\u00e0, dove ha pi\u00f9 di venti propriet\u00e0 distribuite lungo il Paseo de la Castellana, Serrano, Recoletos, Ortega e Gasset (Madrid) e sul Paseo de Gracia o via Laietana (Barcellona). Ha acquistato anche il grattacielo Torre Picasso a Madrid per 556 milioni di dollari pagati in contanti e la Cespe Tower. A livello internazionale, possiede propriet\u00e0 in altre cinque principali capitali europee (Parigi, Berlino, Roma, Lisbona e Londra) e negli Stati Uniti (a San Francisco, Los Angeles, Chicago, Washington, New York). Ha rilevato anche l'Epic Residences and Hotel a Miami, in Florida e, per 659 milioni di dollari, parte della sede centrale di Amazon a Seattle. Nel 2019 il valore dell'attivit\u00e0 immobiliare \u00e8 di circa 10 miliardi di euro.\nNel 2011 lascia la presidenza di Inditex. Gli subentra, anche come amministratore delegato, Pablo Isla. Nel 2018 esistono pi\u00f9 di 7.000 negozi Zara diffusi in 50 paesi.\nFilantropia.\nNel 1986 costituisce la Fondazione Paideia, presieduta dalla moglie Rosalia Mera, che si occupa delle persone con disabilit\u00e0 mentali e fisiche in modo che possano ottenere un'istruzione e una formazione. Nel 2001 costituisce un'altra fondazione, la Fondazione Amancio Ortega, una ong privata per promuovere la ricerca, l'istruzione, la cultura.\nNel 2012 Ortega ha donato circa 20 milioni di euro a Caritas Internationalis, un'organizzazione di soccorso cattolica.\nNel 2017 ha anche donato 300 milioni di euro per combattere il cancro in tutta la Spagna, milioni che sono stati investiti nell'acquisto di 440 macchine per rilevare la malattia. Di conseguenza, il numero di ospedali pubblici spagnoli dotati di macchine per radioterapia stereotassica \u00e8 passato da 20 a 70. Tuttavia, queste decisioni non sono state accolte all'unanimit\u00e0 e sono state criticate da alcuni partiti politici come Podemos.\nVita privata.\nMolto riservato sulla sua vita personale, dal 2012 Amancio Ortega ha concesso solo tre interviste. Sposato con Rosalia Mera nel 1966, ha poi divorziato nel 1986. Due i figli da questo matrimonio: Sandra (1968) e Marcos (1971) e affetto da paralisi cerebrale. Nel 2001 Ortega ha sposato la sua seconda moglie Flora P\u00e9rez Marcote; da questo matrimonio una figlia, Marta (1984).\nAppassionato di cavalli, vive con la moglie a La Coru\u00f1a, in Spagna.\nOrtega mantiene un profilo molto basso ed \u00e8 noto per le sue preferenze per uno stile di vita semplice. Fino al 1999, nessuna fotografia di Ortega era mai stata pubblicata. Si rifiuta di indossare una cravatta e in genere preferisce indossare un blazer blu, una camicia bianca e pantaloni grigi, nessuno dei quali \u00e8 un prodotto Zara."}
{"id": "422421", "revid": "121662536", "url": "https://it.wikipedia.org/wiki?curid=422421", "title": "Microscopio elettronico a scansione", "text": "Il microscopio elettronico a scansione, comunemente indicato con l'acronimo SEM dall'inglese \"Scanning Electron Microscope\", \u00e8 un tipo di Microscopio elettronico.\nFunzionamento.\nIl microscopio non sfrutta la luce come sorgente di radiazioni. Il fascio viene generato da una sorgente elettronica, tipicamente un filamento in Tungsteno, che emette un flusso di elettroni primari concentrato da una serie di lenti elettromagnetiche e deflesso da una lente obiettivo. Quest'ultima, oltre a rifocalizzare ulteriormente il fascio, impone allo stesso una deflessione controllata, in modo da permettere la scansione di aree del campione.\nUno dei possibili effetti prodotti dall\u2019interazione fra l\u2019elettrone e la materia \u00e8 rivelato e trasformato in segnale elettrico che, trattato e amplificato, viene modulato in segnale televisivo: 1 pixel di un monitor monocromatico \u00e8 associato ad 1 punto del campione ed \u00e8 tanto pi\u00f9 luminoso quanto pi\u00f9 intenso \u00e8 il segnale. L\u2019ingrandimento \u00e8 dato dal rapporto fra le dimensioni dell'immagine e le dimensioni della regione su cui \u00e8 stata effettuata la scansione\nQuesti elettroni sono catturati da uno speciale rilevatore e convertiti in impulsi elettrici che vengono inviati in tempo reale, ad uno schermo (un monitor) dove viene eseguita simultaneamente una scansione analoga. Il risultato \u00e8 un'immagine in bianco e nero ad elevata risoluzione e grande profondit\u00e0 di campo, che ha caratteristiche simili a quelle di una normale immagine fotografica. Per questa ragione le immagini SEM sono immediatamente intelligibili ed intuitive da comprendere. Il microscopio elettronico a scansione pu\u00f2 ottenere immagini che appaiono quasi tridimensionali anche di oggetti relativamente grandi (come un insetto).\nIl SEM deve operare in vuoto spinto (con pressioni inferiori a 10-3 Pa) per permettere la produzione e il campione deve essere conduttivo e messo a terra, in modo da poter allontanare dalla zona di analisi ogni possibile accumulo di carica che renderebbe impossibile l'osservazione. Campioni non conduttivi possono comunque essere osservati al SEM operando rivestimenti metallici, disidratando i campioni umidi oppure eseguendo l'operazione in maniera rapida in modo tale da evitare che l'accumulo di cariche vada a surriscaldare l'oggetto in questione.\nComponenti fondamentali.\nSorgente elettronica.\nLa sorgente elettronica, definita anche \"Gun\", genera il fascio tramite estrazione di elettroni e accelerazione degli stessi. La quasi totalit\u00e0 delle sorgenti elettroniche funzionano per effetto termoionico, anche se esistono sorgenti che sfruttano fenomeni quantistici come il Field Emission.\nLe sorgenti sono caratterizzate da una serie di grandezze che ne misurano le prestazioni e le capacit\u00e0:\nDi seguito sono elencate alcune sorgenti elettroniche:\nLenti elettromagnetiche.\nNel SEM \u00e8 presente un sistema di lenti elettromagnetiche che come delle lenti ottiche permettono la focalizzazione del fascio, riducendone il diametro. Sono costituite da un traferro toroidale avvolto da spire che creano un campo magnetico in grado di interagire e deflettere gli elettroni del fascio. Tra le lenti sono interposte delle aperture, che filtrano gli elettroni riducendo le dimensioni del fascio.\nL'ultima lente funge da obbiettivo ed \u00e8 caratterizzata da un sistema di bobine che permette la deflessione dell'asse del fascio, realizzando la scansione.\nLa messa a fuoco delle lenti avviene modificando la tensione di eccitazione delle bobine (EHT) e la distanza del campione (WD).\nDopo la focalizzazione, un SEM convenzionale con sorgente termoionica pu\u00f2 arrivare ad avere un fascio del diametro di 5\u00a0- 10\u00a0nm, mentre un SEM con sorgente puntuale anche a 1\u00a0- 2\u00a0nm. La risoluzione \u00e8 intrinsecamente legata al diametro del fascio: fasci molto piccoli portano a risoluzioni elevate.\nRivelatori.\nLe interazioni tra elettrone e campione vengono lette da appositi rivelatori. A seconda della natura, energia e lunghezza d'onda permettono di ricavare informazioni utili all'analisi del campione.\nRivelatore Everhart - Thorley.\nPermette la rivelazione degli elettroni secondari. \u00c8 montato in direzione inclinata rispetto al fascio ed \u00e8 caratterizzato da una gabbia metallica su cui viene applicata una tensione di circa 200\u00a0V. Questa permette di catturare gli elettroni secondari e di condurli in un canale, chiamato \"light guide\", in cui l'energia degli elettroni viene trasferita a dei fotoni che verranno letti da un fotomoltiplicatore. Il segnale, una volta filtrato ed amplificato, viene portato al monitor.\nRivelatore BSE.\nPermette la rivelazione degli elettroni retrodiffusi, definiti anche Back-Scattered Electron. \u00c8 montato in corrispondenza della lente obbiettivo ed \u00e8 costituito da una giunzione p-n rivestita da una lamina d'oro.\nSono spesso montati anche altri tipi di rivelatori che permettono di effettuare analisi differenti. Ad esempio:\nModalit\u00e0 di osservazione.\nNei SEM convenzionale l'osservazione del campione pu\u00f2 avvenire principalmente in due modalit\u00e0: per rilevazione degli elettroni secondari o per rivelazione dei retrodiffusi. \nVolume di interazione.\nL'elettrone \u00e8 molto pi\u00f9 piccolo degli atomi di cui \u00e8 costituito il campione, per cui l'interazione non riguarder\u00e0 solo la superficie colpita dal fascio ma anche gli strati sottostanti. Si definisce perci\u00f2 un volume di interazione. La geometria del volume \u00e8 fortemente influenzata dalla natura degli atomi del campione, in particolar modo dal numero atomico Z: campioni con atomi con Z basso, presenteranno un volume con geometria \"a pera\", stretto in superficie e che tende ad allargarsi in profondit\u00e0. Al crescere di Z gli elettroni penetreranno sempre di meno il campione, portando ad una riduzione del volume di interazione e ad una geometria simile ad una calotta sferica. \nGli elettroni rilevati dai sensori possono provenire da profondit\u00e0 diverse del volume di interazione e di conseguenza riportare informazioni differenti.\nSi distinguono 4 zone principali da cui provengono 4 tipologie di elettroni differenti:\nElettroni retrodiffusi o elettroni di backscattering.\nDate le dimensioni elevate del volume di provenienza degli elettroni retrodiffusi, l'osservazione risulta di scarsa risoluzione. Tuttavia l'interazione stessa permette di differenziare gli elettroni retrodiffusi in funzione del numero atomico Z degli atomi con cui gli elettroni hanno interagito. Elettroni retrodiffusi da atomi con Z alto daranno origine ad un segnale pi\u00f9 intenso. Sul monitor quindi le fasi con Z pi\u00f9 elevato compariranno pi\u00f9 chiare, mentre quelle costituite da atomi con Z pi\u00f9 piccolo pi\u00f9 scure. L'osservazione con gli elettroni retrodiffusi permette quindi di riconoscere le diverse fasi e costituenti del campione, con una perdita rilevante di risoluzione e della tridimensionalit\u00e0 dell'immagine fornita dall'osservazione degli elettroni secondari.\nElettroni secondari.\nLa rivelazione degli elettroni secondari permette un'osservazione ad alta risoluzione del campione. Il ristretto volume di interazione permette di rilevare anche i pi\u00f9 piccoli dettagli con risoluzione fino a 5\u00a0nm. La profondit\u00e0 di campo dell'osservazione con gli elettroni secondari \u00e8 molto elevata, permettendo di mettere a fuoco superfici fortemente rugose e tridimensionali. Ci\u00f2 permette l'osservazione di campioni massivi tridimensionali sia ad alti che a bassi ingrandimenti, creando immagini con una forte tridimensionalit\u00e0. Il rivelatore Everhart - Thorley permette inoltre di catturare anche una quota parte di elettroni retrodiffusi. Questo permette all'osservazione tramite elettroni secondari di poter differenziare fasi con atomi diversi, anche se in misura minore rispetto all'osservazione tramite elettroni retrodiffusi. \nSEM a pressione variabile (\"low vacuum)\".\nIl SEM a pressione variabile \u00e8 una particolare variante al SEM convenzionale. Permette l'osservazione di campioni non conduttivi portando ioni carichi positivamente sulla superficie del campione, per neutralizzare l'accumulo di elettroni sulla superficie causato dal fascio e che non potrebbe essere scaricato a terra. L'apporto di ioni \u00e8 reso possibile tramite piccoli aumenti di pressione (dell'ordine di qualche Pascal) della camera in cui \u00e8 contenuto il campione. \nCon l'utilizzo del SEM a pressione variabile non \u00e8 necessario quindi rivestire i campioni non conduttivi con rivestimenti metallici, limitando cos\u00ec le possibili alterazioni del campione stesso. Tuttavia l'osservazione pu\u00f2 avvenire solamente tramite gli elettroni retrodiffusi, poich\u00e9 la gabbia tensionata del rivelatore Everhart - Thorley causerebbe delle scariche elettriche all'interno della camera con conseguente danneggiamento del campione e della macchina stessa. Inoltre la risoluzione \u00e8 inferiore al SEM convenzionale poich\u00e9 nella camera si forma una nube di elettroni e ioni che disturbano il fascio elettronico."}
{"id": "422422", "revid": "1005847", "url": "https://it.wikipedia.org/wiki?curid=422422", "title": "Elezioni presidenziali negli Stati Uniti d'America del 1924", "text": "Le elezioni presidenziali negli Stati Uniti d'America del 1924 si svolsero il 4 novembre. La sfida oppose il vicepresidente repubblicano uscente John Calvin Coolidge Jr. e il candidato democratico John William Davis. Coolidge fu eletto presidente."}
{"id": "422438", "revid": "1005847", "url": "https://it.wikipedia.org/wiki?curid=422438", "title": "Elezioni presidenziali negli Stati Uniti d'America del 1928", "text": "Le elezioni presidenziali negli Stati Uniti d'America del 1928 si svolsero il 6 novembre. La sfida oppose il candidato repubblicano Herbert Clark Hoover e il democratico Alfred Emanuel Smith. Hoover fu eletto presidente."}
{"id": "422448", "revid": "77358", "url": "https://it.wikipedia.org/wiki?curid=422448", "title": "De Anima", "text": ""}
{"id": "422449", "revid": "219110", "url": "https://it.wikipedia.org/wiki?curid=422449", "title": "Galeon", "text": "Galeon \u00e8 un web browser per GNOME basato sul motore grafico di Mozilla, Gecko.\nIl team di sviluppo iniziale del programma, amministrato da Marco Pesenti Gritti, di Galeon, si divise nel 2002 per disaccordi sul target del programma. Da questa divisione nacque Epiphany, \"fork\" di Galeon. Epiphany divent\u00f2 presto il browser predefinito di GNOME. Il 22 ottobre 2005, gli sviluppatori di Galeon dichiararono l'interruzione dello sviluppo del browser.\nQuando fu creato, i pi\u00f9 popolari browser di quel periodo (Netscape, Mozilla e Internet Explorer) erano programmi multifunzionali, ma ci\u00f2 li rendeva lenti all'avvio e poco duttili poich\u00e9 necessitavano di molta memoria o di un processore potente. Galeon \u00e8 stato il primo browser grafico tradizionale sviluppato appositamente per ridurre le funzioni secondarie, richiedendo un minor quantitativo di RAM rispetto ai concorrenti per poter funzionare."}
{"id": "422452", "revid": "287204", "url": "https://it.wikipedia.org/wiki?curid=422452", "title": "Lloyd Bentsen", "text": "Fu senatore per il Texas dal 1971 al 1993.\nCandidato alla vicepresidenza alle elezioni del 1988 al fianco di Michael Dukakis, ottenne celebrit\u00e0 per la frase \"Senator, you're no Jack Kennedy\" (\"Senatore, lei non \u00e8 Jack Kennedy\"), pronunciata in risposta al candidato vicepresidente repubblicano Dan Quayle, il quale durante un dibattito televisivo aveva comparato la propria carriera politica a quella di John Fitzgerald Kennedy. Tale espressione \u00e8 entrata stabilmente nel lessico politico americano come critica nei confronti di coloro che tendono a sovrastimarsi e avere un'opinione troppo alta di s\u00e9.\nAlla suddetta elezione presidenziale gli fu anche attribuito un voto elettorale che teoricamente sarebbe spettato a Dukakis.\nIn seguito, sotto la presidenza di Bill Clinton, ricopr\u00ec dal 1993 al 1994 la carica di segretario al tesoro."}
{"id": "422453", "revid": "8596", "url": "https://it.wikipedia.org/wiki?curid=422453", "title": "Lloyd Millard Bentsen Jr.", "text": ""}
{"id": "422455", "revid": "22828", "url": "https://it.wikipedia.org/wiki?curid=422455", "title": "Teoria dei Sistemi", "text": ""}
{"id": "422458", "revid": "8596", "url": "https://it.wikipedia.org/wiki?curid=422458", "title": "Lloyd M. Bentsen", "text": ""}
{"id": "422460", "revid": "1442080", "url": "https://it.wikipedia.org/wiki?curid=422460", "title": "Andrea De Litio", "text": "Biografia.\nLa nascita e i dubbi sul luogo d'origine.\nLa data di nascita di Andrea De Litio \u00e8 ipoteticamente circoscritta, secondo Guglielmo Matthiae tra il 1415 e il 1420. L'ipotesi pi\u00f9 accreditata, oggi, \u00e8 quella che il pittore sia nato nel piccolo borgo marsicano di Lecce nei Marsi, visto che il suo cognome \"De Litio\", deriva dalla forma latina \"De Lictio\" che a sua volta \u00e8 una deformazione del nome \"De Leccia\", cio\u00e8 \"nativo di Lecce\". Che il pittore sia nato nella citt\u00e0 di Lecce in Puglia \u00e8 improbabile (infatti, nei documenti cittadini non \u00e8 mai menzionato e questi non ha mai lasciato una sua opera nella regione), e che la sua famiglia fosse originaria di l\u00ec \u00e8 poco convincente, visto che i \"De Lictio\" sono documentati in Abruzzo fin dal XII secolo. Ma l'ipotesi che il pittore sia nato nella Marsica non convince tutti, anzi, solo recentemente \u00e8 stata ipotizzata una nascita a Lecce nei Marsi. Infatti, molte citt\u00e0 abruzzesi rivendicano l'onore di aver dato i natali a questo pittore, sostenute anche da alcuni studiosi che ritengono poco convincente la nascita del De Litio nel paese marsicano (che non avrebbe potuto offrirgli nemmeno una minima opportunit\u00e0 per la sua formazione). Al posto di Lecce nei Marsi molti studiosi propongono Guardiagrele, dove sono documentati dei Litio dal 1107: la famiglia, di origine veneziana, era una famiglia d'arte. Infatti, un tal Bartolomeo Litio esegue per la chiesa di Santa Maria del Riparo di quel borgo un sepolcro (distrutto) nel 1107; un altro Bartolomeo, nel 1258, per la chiesa di San Francesco esegue un monumento gotico in marmo (perduto), e nel 1312 un altro membro della famiglia esegue un affresco nel Duomo di Guardiagrele (scomparso). E Andrea De Litio, nel 1473, esegue un altro affresco per la stessa chiesa. Quest'ipotesi, sostenuta all'inizio del Novecento da storici locali come Giuseppe Iezzi, era accreditata dal solo fatto che, nel XV secolo, Guardiagrele era un piccolo centro del Rinascimento ed era battuto da noti artisti, come Nicola da Guardiagrele. Precedentemente, tra il XIX e il XX secolo altri studiosi avevano proposto altri probabili luoghi di nascita: L'Aquila, dove realizzer\u00e0 molte opere tra il 1450 e il 1470; Atri, dove Andrea prender\u00e0 dimora e aprir\u00e0 bottega dal 1445 al 1481, forse morendo anche in quella citt\u00e0; Chieti, dove della sua prolifica attivit\u00e0 \u00e8 rimasto solo un affresco frammentario; e Sulmona, dove fu attivo in vari cantieri. Tuttavia, nessuna delle ipotesi su luoghi d'origine del pittore diversi da Lecce nei Marsi sono supportate da documenti inconfutabili. Durante i lavori del convegno al museo Paludi di Celano, nel settembre del 2000, sono stati mostrati i contratti di allogagione originali con i quali si stipulava, tra Andrea Delitio e i vari committenti, la realizzazione di affreschi sia per la chiesa di San Francesco della Scarpa di Sulmona che per la chiesa di Sant'Agostino di Norcia, sui quali si rintracciano le prove della provenienza del pittore (cfr. Andreadelitio.com)\nFormazione.\nAncora bambino, Andrea De Litio and\u00f2 a bottega presso il Maestro del Trittico di Beffi, a L'Aquila, massimo pittore tardo gotico dell'Abruzzo.\nSuccessivamente, fece una brevissima sosta nella Marsica (e se si ritiene credibile l'ipotesi che Lecce nei Marsi sia la citt\u00e0 natale, \u00e8 da credere che si sia fermato sicuramente l\u00ec) e quindi, adolescente, se ne part\u00ec per Firenze, dove entr\u00f2 per un breve periodo nella bottega di Masolino da Panicale e venne a conoscenza del linguaggio dei pittori fiorentini (specialmente Masaccio) e di quelli senesi. Successivamente fece ritorno in Abruzzo.\nGli esordi: \"La Madonna di Cese (1439 circa)\".\nIn Abruzzo Andrea De Litio raggiunse nuovamente il territorio marsicano e qui dipinse la sua prima opera: una Vergine con Bambino per la chiesa di Santa Maria a Cese, frazione di Avezzano. Di questa grande tavola, che doveva essere collocata sull'altare maggiore, ci \u00e8 pervenuta a causa del terremoto della Marsica del 1915 solo la parte superiore con il busto della Vergine e parte del trono, la cosiddetta \"Madonna di Cese\". Quest'opera, spostata al Museo di Palazzo Venezia e al Museo Nazionale d'Abruzzo e infine nel Museo d'arte sacra della Marsica di Celano, mostra reminiscenze gotiche unite alla novit\u00e0 della pittura fiorentina e senese, specialmente di Masolino da Panicale: il volto \u00e8 leggermente piegato verso sinistra, lo sguardo \u00e8 severo e malinconico allo stesso tempo; un prezioso manto blu le copre il capo; tutt'intorno all'aureola corre una scritta: \"AVE MARIA GRATIA PL(ENA) D (...)ST\". Il trono, o quello che \u00e8 rimasto visibile, \u00e8 decorato da varie pietre preziose rese con realismo. Da notare come la spalla destra della Vergine sia molto pi\u00f9 grande di quella sinistra, frutto di un errore dovuto al fatto che il pittore era ancora alle prime armi. Genericamente si data l'opera al 1439.\nA Celano, Val Padana e Venezia (1440- 1441).\nSubito dopo la realizzazione della Madonna di Cese, verso il 1440, si spost\u00f2 nella vicina Celano dove collabor\u00f2 con il Maestro del Trittico di Beffi alla realizzazione di un ciclo di affreschi nella chiesa di San Giovanni Battista. La presenza del De Litio accanto alla figura del Maestro di Beffi non vuol dire che dipendesse ancora in qualche maniera dal suo primo maestro, anzi, sembra che la fama di De Litio sia stata raggiunta velocemente, tanto che poco tempo dopo egli stesso apparir\u00e0 con il titolo di \"maestro\". Molto probabilmente si tratt\u00f2 dunque solo di collaborazione, prassi tipica dell'epoca. Andrea De Litio realizzer\u00e0 in quella chiesa di Celano solo una \"Madonna con Bambino\", ancora permeata da influssi gotici, ma pi\u00f9 \"umanizzata\" rispetto alle figure dipinte contemporaneamente dal Maestro del Trittico di Beffi.\nSuccessivamente and\u00f2 in Val Padana (il cui paesaggio \u00e8 riscontrabile in alcuni suoi dipinti), forse alle corti di Ferrara e Mantova, per conoscere lo stile artistico che vi si andava maturando. Alcuni critici degli inizi del Novecento hanno a lungo parlato di una sua opera l\u00ec andata perduta, ipotesi poi screditata. Non \u00e8 certo che salisse fino a Venezia, dove abitavano alcuni parenti e dove avrebbe potuto osservare le opere di Jacopo Bellini.\nNorcia: \"La Madonna del Riscatto (1442)\".\nOrmai la fama di Andrea De Litio era diffusa in tutto l'Abruzzo e nelle limitrofe Umbria e Marche, e sembra che il suo nome fosse arrivato anche alla Corte pontificia di Roma. Lungo la via del ritorno nella regione nat\u00eca, il De Litio si ferm\u00f2 nella citt\u00e0 umbra di Norcia e qui gli venne dato l'incarico, assieme al maggior pittore locale, Nicola Ulisse da Siena, e al suo collaboratore Bartolomeo da Foligno, di affrescare la tribuna della chiesa di Sant'Agostino. Nel contratto di commissione Andrea De Litio viene citato come \"magister\", cio\u00e8 \"maestro\", a evidente conferma non solo della sua notoriet\u00e0, ma ci d\u00e0 un sicuro indizio della sua origine: \"29 aprile 1442: I maestri Bartolomeo di Tommaso da Foligno e Nicola d\u2019Ulisse da Siena si associano con i maestri Luca di Lorenzo \"de Alemania\", Giambono di Corrado da Ragusa e \"Andrea di Giovanni de Leccio\", per dipingere a fresco il coro della chiesa di Sant'Agostino a Norcia.\" Degli affreschi che decoravano quella chiesa, ne \u00e8 rimasto solo uno, proprio di De Litio: la \"Madonna del Riscatto\"; essa raffigura una donna anziana che intercede presso la Vergine per un innocente condannato a morte.\nRitorno in Abruzzo e contatti con Roma.\nDe Litio nel 1443 era gi\u00e0 tornato in Abruzzo (si presume che si sia fermato ancora a Celano) e verso il 1445 esegu\u00ec per la citt\u00e0 di Roma un \"San Pietro\", successivamente andato perduto, che alcuni, senza fondamento, dicono si trovasse nella basilica di San Pietro in Vaticano.\nPeriodo atriano (1445- 1481).\nNel 1445 Andrea De Litio giunse ad Atri, all'epoca un importante centro del Rinascimento grazie all'attivit\u00e0 di mecenati dei duchi di Atri, gli Acquaviva (dal 1477 Acquaviva d'Aragona), e del Vescovo atriano, oltre alla ricca presenza di ordini religiosi, laici e di numerose famiglie nobili e mercantili.\nAd Atri Andrea De Litio dimor\u00f2 e apr\u00ec bottega per un lungo periodo che va dal 1445 al 1481; in questi anni non rest\u00f2 sempre in quella citt\u00e0 ma si spost\u00f2 in varie altre localit\u00e0.\nPrimo soggiorno atriano (1445- 1450).\nAndrea De Litio arriv\u00f2 ad Atri per motivi sconosciuti, ma molto probabilmente fu attratto dalla grande attivit\u00e0 culturale che vi si svolgeva. Appena arrivato, gli giunse subito una commissione: la realizzazione di un affresco nella chiesa di San Nicola. L'affresco in questione, realizzato tra il 1445 e il 1450, \u00e8 la \"Madonna di Loreto tra i santi Rocco e Sebastiano\", un trittico murale presente in fondo alla navata sinistra della chiesa, dietro il battistero. L'opera fu alterata nel XVI secolo quando al di sopra vi fu aggiunto un altro affresco con due angeli che sorreggono un timpano, eseguito forse per rendere pi\u00f9 completo l'affresco. Si presume che alla realizzazione di questo trittico murale abbia preso parte anche la bottega, che aveva appena aperto; un tempo, a causa del cattivo stato di conservazione in cui versava prima del restauro, si pensava che l'affresco fosse totalmente opera della bottega del De Litio. Dal Catasto del 1447 sappiamo che De Litio gi\u00e0 era proprietario di un orto in contrada Porta Sant'Angelo e di una tenuta con vigna, che veniva coltivata da lavoratori stipendiati, presso Mutignano, all'epoca sotto la giurisdizione di Atri, successivamente divenuta frazione di Pineto. Ci\u00f2 testimonia che il pittore aveva gi\u00e0 raggiunto una considerevole fortuna. Non si conosce, invece, l'ubicazione della sua abitazione, dove teneva anche bottega: forse si trovava nel quarto di \"Capo d'Atri\", anche se l'unica prova a favore sono solo gli affreschi di San Nicola (che era la chiesa di riferimento del quartiere, anche se essa amministrativamente rientrava in un altro rione).\nSulmona (1450).\nNel 1450 Andrea De Litio \u00e8 a Sulmona, anch'essa al pari di Atri importante centro del Rinascimento in Abruzzo. Andrea De Litio, su commissione dei frati francescani, realizza nel presbiterio della chiesa di San Francesco della Scarpa un ciclo affrescato con la vita di Cristo e San Francesco d'Assisi; forse dovette dipingere anche la volta. Purtroppo il ciclo di affreschi, gi\u00e0 seriamente danneggiato a seguito di una scossa nel 1456, \u00e8 andato completamente perduto quando il terremoto del 1461 fece crollare la chiesa di San Francesco della Scarpa. Possiamo ben sapere per\u00f2 i soggetti raffigurati e la sua data di realizzazione grazie al contratto di commissione, conservato nell'Archivio Capitolare di Atri. Il contratto recita: \"I procuratori della chiesa di S. Francesco della Scarpa di Sulmona, missere Silvestro, missere Antonio di Aristotile e missere Gregorio di Nicola da Sulmona, commissionano al \"magistro\" Andrea, \"pentore de Leccia\" (che in altre parti del documento viene anche chiamato anche \"de Lictio\" o \"da Leccia\"), la pittura a fresco della cappella grande di detta chiesa. Una copia del documento attestante il contratto di allogagione, redatta nel 1650, fu trovata nel 1897 da Luigi Sorricchio fra le carte dell\u2019archivio privato Sorricchio di Atri, e pubblicata l\u2019anno successivo da Pietro Piccirilli. Il documento originale fu in seguito trovato da Bruno Trubiani nell'Archivio Capitolare di Atri e pubblicato nel 1969. Anche qui c\u2019\u00e8 una nota importante da sottolineare: perch\u00e9 un documento stilato, con tanto di sigilli notarili, a Sulmona, viene ritrovato in un archivio di Atri; \u00e8 stato ipotizzato da molte parti che il maestro Andrea abbia portato con s\u00e9 tale contratto ad Atri (un imprecisato numero di anni dopo il 1450, forse nel 1465) per utilizzarlo come falsariga di un analogo contratto stipulato con i canonici della Cattedrale di Atri (o con gli stessi Acquaviva), onde dipingere il ciclo di affreschi, che lo ha reso universalmente noto, nel coro di quella chiesa. Anche in questo contratto si trae nota dell'origine inconfutabile del pittore, che ora \u00e8 \"magister\", pentore de Leccia, da Leccia e de Lictio.\nA L'Aquila e a Firenze (1450- 1453).\nNel 1449, quando era ancora ad Atri, gli giunge una commissione dall'Aquila, e nel 1450, subito dopo aver ultimato gli affreschi di Sulmona, si reca nel capoluogo abruzzese. Nel Quattrocento L'Aquila era uno dei principali centri italiani del Rinascimento e fino al secolo successivo fu meta battuta da grandi nomi dell'arte. All'Aquila, intorno al 1450, sbriga la sua commissione: una \"Madonna del Latte\" nella chiesa di Sant'Amico.\nQuesto affresco \u00e8 ancora permeato di reminiscenze gotiche (visibili soprattutto negli angeli), ma gi\u00e0 traspaiono novit\u00e0 rinascimentali (negli atteggiamenti del Bimbo e della Madre o nel panneggio blu sullo sfondo). Entro il 1451 il Nostro \u00e8 ritornato a Firenze, e qui diviene collaboratore, presumibilmente, di Beato Angelico, Piero della Francesca, Domenico Veneziano e il Sassetta. Questo nuovo soggiorno fiorentino fu molto importante per il De Litio, e in questo periodo realizza una tavola per la Basilica di Santa Maria Novella, una \"Madonna con Bambino\" oggi in collezione privata fiorentina. Nel 1452, quando era ancora a Firenze, gli giunge una nuova commissione da Atri: la famiglia Arlini, ricchi commercianti lombardi appena trasferitisi ad Atri, chiede di realizzare una Madonna con Bambino con ai piedi il capo famiglia. La tavola, oggi perduta, verr\u00e0 subito iniziata ma completata durante il ritorno ad Atri. Alcuni sostengono che mentre ritornava in Abruzzo si sia fermato a San Severino Marche, dove conobbe l'opera di Lorenzo Salimbeni e diede i primi rudimenti dell'arte al giovane Lorenzo d'Alessandro.\nSecondo soggiorno atriano (1453- 1460).\nTornato nuovamente ad Atri, la confraternita di Santa Reparata ai Macelli gli commissiona per la propria chiesa (distrutta nel XVIII secolo) un ciclo di affreschi con la vita di una santa. Non sappiamo di che santa si trattasse, ma se questo ciclo era collocato nel presbiterio, \u00e8 da intuire che si trattasse di Santa Reparata. Andrea De Litio si mise subito all'opera, ma concluse il tutto solo nel 1481, a causa delle continue e pi\u00f9 importanti commissioni che gli giungevano e che lasciavano spesso sospeso il suo lavoro. Complet\u00f2 la tavola per la famiglia Arlini e verso il 1455 esegu\u00ec due tavole dipinte: un \"dittico\" (con il Matrimonio mistico di Santa Caterina a sinistra e una Crocifissione a destra) per la chiesa di Santa Maria La Nova a Cellino Attanasio (oggi al Museo Nazionale d'Abruzzo) e una \"Madonna con Bambino e santi\" per una chiesa di Firenze e oggi in una collezione privata di quella citt\u00e0. Intorno al 1460, poco prima di un'altra sua partenza, il duca di Atri Giosia I Acquaviva commission\u00f2 al De Litio l'affresco della \"Madonna delle Grazie\" nella chiesa di Sant'Agostino (Atri), restaurato nel 1994. In questo affresco, nella controfacciata della chiesa, la Vergine con il Bambino (che porta una collana di coralli) \u00e8 al centro, mentre ai lati si trovano i santi Giacomo il Maggiore e Giovanni evangelista; ai piedi dei santi, si scorgone cinque figure di devoti in preghiera, molto probabilmente lo stesso Giosia I, sua moglie Margherita Riccardi e i tre figli.\nIn giro per l'Abruzzo (1460).\nIntorno all'anno 1460 Andrea De Litio risulta presente in varie parti d'Abruzzo per realizzare vari affreschi. A Lucoli, nell'abbazia di San Giovanni Battista, realizza un ciclo di affreschi, con larga partecipazione della bottega; di questo ciclo d'affreschi, commissionato dall'abate Giovan Battista Gaglioffi, concluso nel 1461 dalla bottega, non \u00e8 rimasto nulla, se non alcuni affreschi sparsi lungo la chiesa: un \"San Lorenzo\", un \"San Giorgio\", un \"San Francesco\" e un \"ritratto di vecchio\" (frammento di un affresco pi\u00f9 grande).\nVi \u00e8 anche la raffigurazione di un \"santo francescano\", opera per\u00f2 della bottega.\nAll'Aquila, di nuovo nella chiesa di Sant'Amico, realizza un altro affresco, la \"Crocifissione\", che per\u00f2 ci \u00e8 giunta molto alterata a causa dei ritocchi del XIX secolo: l'unica parte originale \u00e8 il volto di Cristo. Il grande affresco fu concluso solo nel 1465, dopo aver sospeso i lavori, molto probabilmente con l'aiuto di un allievo. Mentre era all'Aquila, realizza la pala d'altare del santuario della Madonna d'Appari a Paganica, una tavola oggi giunta frammentaria a causa di un incendio divampato nella chiesa alla fine del XV secolo, conservata al Museo nazionale d'Abruzzo.\nLungo la strada del ritorno ad Atri, si ferma a Castelli (dove, per la chiesa della Madonna delle Lacrime - allora San Rocco - realizza l'Incoronazione della Vergine, di cui oggi \u00e8 rimasto un frammento con il volto di Maria, la cosiddetta \"Madonna delle Lacrime\", cos\u00ec chiamata perch\u00e9 pianse sangue nel 1499; la corona sopra la testa della Madonna \u00e8 aggiunta del XVII secolo) e ad Isola del Gran Sasso d'Italia (sua \u00e8 la \"Madonna con Bambino fra i santi Rocco e Sebastiano\", affresco nella \"cona\" di San Sebastiano, poi dedicata ai Caduti di guerra).\nTerzo soggiorno atriano (1460- 1481).\nRitornato ad Atri, realizza subito due affreschi per la Cattedrale: una \"Madonna di Loreto\" e la \"Madonna d'Alto mare\".\nIl primo, su una delle colonne della navata centrale, fu realizzato forse con l'aiuto di un allievo; la Vergine \u00e8 posta sotto un tabernacolo retto da angeli, secondo un'iconografia lauretana tipicamente gotica. Cos\u00ec come rimandano al gotico le vesti della Vergine e il panneggio dell'abito.\nVi sono per\u00f2 anche delle innovazioni rinascimentali, come il pavimento a scacchiera in prospettiva. Particolari interessanti sono gli angeli che si voltano quasi di scatto verso il fedele, cose se richiamati da qualcuno, e il Bambino Ges\u00f9, molto vispo, che cerca di prendere a tutti i costi un fiore tenuto in mano dalla Madre. La Madonna d'Alto Mare ritrae anch'essa la Madonna di Loreto, ma soprattutto nell'iconografia \u00e8 tipicamente rinascimentale. Infatti, la Vergine con il Bambino, raffigurata a mezzo busto al di sopra di un disco dorato, si mostra sorridente; il Bambino, con una collana di corallo, \u00e8 in piedi sostenuto dalla Madre. Sotto, degli angeli trasportano la Santa Casa a Loreto. Questo affresco contiene molti particolari interessanti; intanto, la raffigurazione della Santa Casa \u00e8 una delle pi\u00f9 attendibili, visto che la raffigura cos\u00ec come era visibile all'epoca prima delle trasformazioni del '500. Inoltre, queste \u00e8 una delle prime raffigurazioni \"ufficiali\" della Vergine di Loreto. Il titolo \"Madonna d'Alto Mare\" nasce dal racconto leggendario del trasporto della Santa Casa da Nazaret alle Marche], per cui gli angeli avrebbero sorvolato anche il mare aperto, \"alto mare\" appunto. Infatti nella parte inferiore del dipinto, prima che essa scomparisse, era visibile una raffigurazione del mar Adriatico, oltre al profilo di una citt\u00e0 identificata con Atri: si narra, infatti, che la notte tra il 7 e l'8 dicembre 1294 gli angeli, durante il trasporto della Santa Casa, si siano fermati proprio ad Atri (e da ci\u00f2 si facevano derivare gli attuali \"Faugni\", anche se ormai \u00e8 accertata la loro origine pagana).\nIntorno al 1460 ad Andrea giunge la commissione, dal capitolo della Cattedrale e dal vescovo Antonio Probi, di affrescare il presbiterio del Duomo di Atri, detto \"Coro dei Canonici\": si trattano di 21 scene, pi\u00f9 una raffigurante un paesaggio montano- rurale (opera questa per\u00f2 di un modesto artista del XVI secolo). Gli affreschi, suo capolavoro, completati poi da altre decorazioni negli anni successivi, lo impegnaranno per circa un decennio. In questo periodo, per\u00f2, nonostante sia tutto preso dagli affreschi del Coro, \u00e8 molto attivo e dipinge anche altre opere.\nNel 1463 vende la sua vigna di Mutignano ma l'anno dopo la ricompra; nello stesso 1464 trasferisce la bottega in un locale nelle immediate vicinanze del duomo, zona pi\u00f9 centrale. Nel 1465, assieme all'allievo Giovanni \"de Varesis\" (secondo altri invece \u00e8 il committente; c'\u00e8 chi interpreta il \"de Varesis\" come cognome, altri invece ritengono il pittore -o il nobile committente- di origini varesine), dipinge la \"Madonna adorante il Bambino\"; l'affresco, nel Duomo di Atri, \u00e8 oggi arrivato frammentario: quasi del tutto perduta la parte inferiore (dove si riconoscono il nome del committente e la data), ben conservato invece il resto con la raffigurazione della Vergine e il Bambino. Sempre in questo periodo lo ritroviamo ancora attivo in altre parti d'Abruzzo per altre opere: a Sulmona completa un affresco sullo scalone di Palazzo Sanit\u00e0, la cosiddetta \"Madonna Sanit\u00e0\"; torna di nuovo a Isola del Gran Sasso d'Italia e interviene nuovamente nella cona di San Sebastiano, sulla cui facciata realizza l\"'Annunciazione\" (ricca di riferimenti a Piero della Francesca, come il volto della Vergine); a L'Aquila nella chiesa della Beata Antonia, tra il 1468 e il 1470, realizza tre affreschi, \"la Madonna e Sant'Ansano\" (probabilmente commissionata da un senese, ritoccata nel '500 da Saturnino Gatti), \"la Madonna con Bambino\" e \"la Nativit\u00e0\".\nNel frattempo, alla data del 1469 De Litio risulta proprietario di una casa situata dietro la chiesa di Sant'Agostino, acquistata da \"Giorgio di Castel del Monte\". Il trasferimento, che forse potrebbe risalire a qualche anno prima, nel \"Quarto di Santa Maria\", ovvero il quartiere dove si trovavano tutte le principali istituzioni religiose e civili e abitavano gran parte delle famiglie agiate, fu deciso dal De Litio per poter meglio controllare i lavori nel duomo, ma prova anche un aumento della ricchezza personale.\nConclusa la prima parte degli affreschi del coro del Duomo di Atri, Andrea De Litio riceve dal vescovo di Atri Antonio Probi il compito di proseguire l'opera affrescando anche le colonne ottagonali del coro con raffigurazioni di santi: conclusa nel 1475, questa decorazione si sviluppa intorno a due colonne e si \u00e8 ben conservata; \u00e8 tipicamente rinascimentale, con i santi ritratti come ricchi paggi e vescovi all'interno di nicchie a conchiglia. Da notare il \"San Gregorio Magno\", probabile ritratto del vescovo Probi.\nPer la vicina Mutignano esegue la \"Pala di San Silvestro\", collocata sull'altar maggiore della parrocchiale di Sant'Ilario, conclusa nel 1480: al centro \u00e8 raffigurata, in posizione ieratica e solenne, il papa, mentre ai lati 4 tavolette con le storie del santo (\"Miracolo del toro\", \"Miracolo del drago\", \"Disputa con i rabbini\" e \"Battesimo di Costantino\"). Le 4 tavolette sono state rubate nel 2006 e sostituite da copie.\nNello stesso torno d'anni \u00e8 a Guardiagrele, dove realizza una tempera su tavola (\"Miracolo di santa Chiara\") oggi perduta, un ciclo di affreschi anch'esso perduto, \"storie di Maria\" per il Duomo di Guardiagrele (pure perduto). \u00c8 arrivato sino a noi, per fortuna, il gigantesco \"San Cristoforo\", affresco lungo il porticato destro del Duomo di Guardiagrele, unica sua opera firmata e datata (1473) tramite il quale si \u00e8 potuto ricostruire il suo iter artistico.\nAd Atri, tra il 1476 e il 1479, su commissione del duca Giulio Antonio I Acquaviva d'Aragona, che ha appena unito al suo cognome quello del re di Napoli (segno della grande stima che godeva alla corte partenopea), realizza vari affreschi nel palazzo ducale, tutti andati perduti. Nel 1477 realizza il ritratto dello stesso duca, una rara tempera su tela, pur esso nel Palazzo ducale e anch'esso perduto. Le entrate aumentano per il pittore, cos\u00ec acquista ancora altre propriet\u00e0: un orto tassato \"8 grani\" all'interno delle mura, una vigna con uliveto di \"6 tareni e 10 grani\" in territorio di Silvi e un terreno arabile di \"11 tareni\" di cui non \u00e8 specificata la collocazione.\nIl soggiorno atriano ormai volge al termine. Degli ultimi periodi (1480-1481) \u00e8 la realizzazione dell'ultima parte degli affreschi del Coro del Duomo di Atri: i dipinti della volta raffiguranti \"I quattro evangelisti con i Dottori della Chiesa\", voluti ancora dal vescovo Probi. Lo stile di De Litio questa volta \u00e8 ancora pi\u00f9 evoluto, seppur sono onnipresenti riferimenti all'arte tardogotica. Agli angoli di ogni crociera della volta dipinse le \"Virt\u00f9 Cardinali e Teologali\".\nGli ultimi anni (1481 - 1495).\nNel 1481 De Litio lascia Atri, poich\u00e9 in quell'anno un documento indica la vendita di tutte le sue propriet\u00e0.\nLa casa viene data al figlio Cola, i due orti alla congrega di San Nicola \"dei Sarti\" (che era sorta proprio in quel periodo e a cui il De Litio forse era affiliato, bench\u00e9 non fosse sarto), mentre tutti gli altri terreni vengono messi all'asta e acquistati da privati. Solo la vigna di Mutignano rimane ancora in suo possesso, ed \u00e8 probabile che di tanto in tanto vi tornasse. Il perch\u00e9 di questo repentino trasferimento potrebbe ricercarsi nella morte del duca Giulio Antonio Acquaviva, che gli atriani tentarono di sfruttare per cacciare definitivamente i duchi e riappropriarsi delle libert\u00e0 comunali. In questo clima torbido di proteste e sommosse, De Litio, ormai anziano, prefer\u00ec andarsene.\nSi stabilisce subito a Chieti, dove realizza una \"Madonna con Bambino fra due santi\" (frammentaria) per la chiesa di San Domenico, oggi alla Pinacoteca Barbella. Passato il clima delle proteste, De Litio riallacci\u00f2 i rapporti con Atri, da dove provengono infatti una \"Madonna con Bambino e santi\" (1480 circa) e il \"Polittico di San Nicola\" (1485), oggi rispettivamente alla Collezione Kisters di Zurigo e al Walters Museum di Baltimora; ancora dall'area del teramano viene la grande tavola con \"San Benedetto e Totila\" (1483-1491), ultimata dalla bottega, gi\u00e0 nel Duomo di Teramo e successivamente a Providence. Di incerta provenienza \u00e8 invece l\"'Annunciazione\" (1480-1484), oggi al Metropolitan Museum of Art ma che fino agli anni cinquanta si trovava nella Collezione Dragonetti- De Torres all'Aquila.\nQuest'ultimo periodo \u00e8 segnato anche da un lutto: la morte del figlio Francesco (1484), sepolto nel duomo di Guardiagrele.\nDi De Litio non sappiamo n\u00e9 l'anno n\u00e9 il luogo della morte: il decesso si pu\u00f2 collocare negli anni compresi tra il 1490 e il 1495 (ma l'impressione \u00e8 che non abbia superato il 1492), anni in cui sembra tornato nella nat\u00eca Marsica come testimoniano due affreschi presenti a Tagliacozzo.\nC'\u00e8 anche chi opta per altri due luoghi: Chieti, che stando ai soli documenti scritti \u00e8 l'ultimo posto dove \u00e8 documentato, oppure Atri, dove comunque era rimasto \"di casa\" e dove manteneva ancora lavoratori nel terreno di Mutignano.\nIl ciclo di affreschi della cattedrale di Atri.\nLa parte pi\u00f9 importante della sua opera \u00e8 costituita dagli splendidi affreschi del Duomo di Atri, iniziati probabilmente verso il 1460 e ultimati in pi\u00f9 fasi nel 1481. Il ciclo pittorico raffigura tra l'altro le \"Storie della Vergine\" (da Gioacchino e Anna sino all'incoronazione di Maria in cielo), la \"Strage degli innocenti\", con una serie di sfondi prospettici che rendono gli affreschi molto interessanti anche nei particolari dei personaggi minori. Non manca la raffigurazione di \"Santa Reparata\", patrona di Atri.\nLa riscoperta di De Litio.\nNegli ultimi tempi si \u00e8 riscontrato molto interesse per quest'artista che fino a poco tempo prima era classificato semplicemente come pittore locale abruzzese. In occasione di un convegno nazionale, a cura di Roberto Mastrostefano, tenutosi al museo Paludi di Celano nel 2000 l'artista \u00e8 stato definitivamente consacrato come uno dei maggiori del Quattrocento per l'Italia centro-meridionale."}
{"id": "422462", "revid": "2163589", "url": "https://it.wikipedia.org/wiki?curid=422462", "title": "Iempsale", "text": "Iempsale \u00e8 la resa italiana del nome \"Hiempsal\" (-\"\u0103lis\") citato dagli storici latini (in greco \u1ffe\u0399\u03b5\u03bc\u03c8\u03ac\u03bb\u03b1\u03c2 o \u1ffe\u0399\u03ac\u03bc\u03c8\u03b1\u03c2) cui corrisponde Iemsal nelle iscrizioni antiche del Nordafrica. Fu nome di due sovrani della Numidia:\nIl nome di persona deve essere considerato teoforico, in quanto coincide con quello di una divinit\u00e0 \"Iemsal\" cui \u00e8 dedicata un'iscrizione latina ritrovata a Tubusuptu (\"C.I.L.\" VIII, 8834).\nMolti secoli dopo, il nome \u00e8 ancora attestato, in pieno periodo islamico, come \"Yamsal\", nome del bisnonno di Ibn Tumart, fondatore della dinastia degli Almohadi (XII secolo)."}
{"id": "422463", "revid": "2181523", "url": "https://it.wikipedia.org/wiki?curid=422463", "title": "Mefistofele (opera)", "text": "Mefistofele \u00e8 un'opera in un prologo e cinque atti, poi ridotti a quattro e un epilogo, scritta e composta da Arrigo Boito ispirandosi al \"Faust\" di Goethe.\nLa prima rappresentazione avvenne a Milano, al Teatro alla Scala, il 5 marzo 1868, direttore lo stesso Boito, ma si risolse in un fiasco clamoroso, a causa forse, oltre che dell'eccessiva lunghezza dell\u2019opera, del contenuto fortemente ideologico di alcuni episodi, poi soppressi. L'opera venne quindi ridotta e rielaborata dall'autore, che tra l'altro traspose per tenore la parte di Faust, originariamente per baritono; inoltre la figura di Margherita assume un rilievo centrale, nel contesto del dramma salvifico di Faust.\nLa nuova versione and\u00f2 in scena con successo al Teatro Comunale di Bologna il 4 ottobre 1875, diretta da Emilio Usiglio alla presenza del compositore.\nFu soprattutto grazie al conte bolognese Agostino Salina che l'opera, nonostante le resistenze legate al fiasco meneghino, fu inserita nel programma del teatro felsineo. Le rappresentazioni bolognesi inaugurarono la stagione autunnale e al successo contribuirono le eccellenti interpretazioni di Romano Nannetti nel ruolo di Mefistofele e di Italo Campanini in quello di Faust. Il giovane soprano Erminia Borghi-Mamo sostenne i ruoli sia di Margherita sia di El\u00e8na.. Da allora l'opera \u00e8 sempre rimasta in repertorio.\nNelle varie rappresentazioni e versioni discografiche, sta alla scelta della produzione e della direzione se affidare o meno alla stessa interprete le parti di Margherita ed El\u00e8na: Boito non ha dato indicazioni specifiche su questo. Anche le parti di Marta e Pantalis (contralto) e Wagner e Nereo (tenore) sono spesso interpretate dagli stessi artisti.\nTrama.\nPrologo in cielo.\n\"Nebulosa\".\nDopo il preludio, echeggiano dietro la nebulosa i cori della prima falange celeste che inneggiano al Signore (\"Ave signor degli angeli e dei santi\"). Compare Mefistofele (\"Ave signor, perdona se il mio gergo\"), che sfida il creatore, affermando altres\u00ec di poter tentare il vecchio Faust. Il \"Chorus Mysticus\" acconsente, e Mefistofele \u00e8 sicurissimo della sua vittoria. Esce successivamente di scena al comparire dei cherubini che, assieme alle penitenti, alle falangi celesti e a tutto il paradiso, rendono una lode finale al Signore, tramite un grandioso inno sinfonico/corale in Mi maggiore.\nAtto I: La domenica di Pasqua.\nScena I: Francoforte sul Meno.\nDurante le celebrazione della domenica della Pasqua, fra parate militari e cori e danze dei popolani, Faust e l'amico/allievo Wagner osservano incuriositi uno strano Frate Grigio.\nScena II: Faust si interroga sull'amore di Dio verso l'uomo (\"Dai campi, dai prati\") e incontra il Frate Grigio, alias Mefistofele (\"Son lo spirito che nega\") al quale concede l'anima in cambio della sapienza e della giovinezza.\nMefistofele otterr\u00e0 l'anima di Faust, se quest'ultimo, appagato dalla vita, dir\u00e0 all'attimo fuggente \u00abArrestati, sei bello!\u00bb.\nAtto II: Il giardino, La notte del Sabba romantico.\nFaust, sotto il falso nome di Enrico, incontra la giovane Margherita, e i due si innamorano (\"Cavaliero illustre e saggio\"), mentre Mefistofele tenta di sedurre Marta. I due discutono sulla religione e Faust, richiesto da Margherita se crede in Dio, le d\u00e0 una risposta ambigua: amore, vita ed estasi sono Dio, \u00e8 solo un modo di definirle con una sola parola. Margherita vorrebbe trascorrere la notte con lui, ma non pu\u00f2 perch\u00e9 la madre \u00e8 in casa, e Mefistofele le d\u00e0 una boccetta contenente sonnifero (in realt\u00e0 veleno). Alla fine le due coppie di amanti si rincorrono per il giardino e si abbracciano.\nNella seconda scena, Mefistofele porta Faust sul monte Brocken (\"Su, cammina, cammina\"), e gli mostra il sabba romantico. Gli stregoni e le streghe rendono omaggio a Mefistofele. Dopo l'aria \"Ecco il mondo\" cantata da Mefistofele in cui scherza sulla generale stupidit\u00e0 del genere umano ma anche sul suo stesso ruolo di Male assoluto e supremo Tentatore, compare l'immagine di Margherita. Faust ne \u00e8 turbato: sembra sia stata decapitata, e il diavolo ironizza paragonandola a Medusa decapitata da Perseo. Mefistofele fa in modo che l'immagine scompaia, e il sabba riprende.\nAtto III: La morte di Margherita.\nMargherita \u00e8 condannata a morte per aver ucciso la madre e il figlio (\"L'altra notte in fondo al mare\"). Faust giunge con Mefistofele e cerca di convincerla a scappare (\"Lontano, lontano\"). Ma la donna, riconoscendo in Mefistofele il Diavolo, rifiuta di scappare con Faust, e l'anima della donna ascende al cielo (\"Enrico, mi fai ribrezzo\").\nAtto IV: La notte del Sabba classico.\nMefistofele mostra a Faust la notte del sabba classico. Le coretidi e le ninfe rendono omaggio alla bella El\u00e8na di Troia, che per\u00f2 ha un'orribile visione della distruzione della citt\u00e0 da parte degli Achei (\"Notte, cupa, truce\"). Faust compare e seduce El\u00e8na (\"Forma ideal, purissima\").\nEpilogo: La morte di Faust.\nFaust, tornato vecchio, \u00e8 intento alla costruzione di un nuovo mondo, e, affascinato dalla prospettiva della propria opera (\"Giunto sul passo estremo\"), non vuole pi\u00f9 concedere l'anima a Mefistofele. Compaiono le schiere angeliche che distolgono Faust dal diavolo. Mefistofele cerca di ipnotizzarlo ancora, ma Faust, davanti alle visioni celesti, pronuncia la fatidica frase: \u00abArrestati, sei bello\u00bb, rivolta all'attimo fuggente.\nMefistofele ha vinto la scommessa, ma una penitente (che \u00e8 Margherita) intercede per Faust presso Dio: mentre risuonano i canti delle schiere angeliche che avevano aperto l\u2019opera, l'anima di Faust \u00e8 salva, Mefistofele sprofonda nella terra, irradiato dalla luce dei cherubini.\nEsecuzioni storiche.\nAl Teatro Rossini di Venezia la prima \u00e8 stata il 13 maggio 1876 diretto da Franco Faccio nella terza versione, al Teatro Regio di Torino il 26 dicembre successivo diretta da Carlo Pedrotti con Romilda Pantaleoni, al Teatro Verdi (Trieste) il 25 settembre 1877 ed al Teatro La Fenice di Venezia l'8 marzo 1879. Nel Regno Unito la prima \u00e8 stata il 6 luglio 1880 al Her Majesty's Theatre di Londra diretto da Luigi Arditi con Christina Nilsson e Campanini. Negli Stati Uniti la prima \u00e8 stata il successivo 16 novembre a Boston, al Gran Teatre del Liceu di Barcellona il 1\u00ba dicembre 1880 ed a Varsavia il 20 dicembre. La versione definitiva va in scena con successo il 25 maggio 1881 alla Scala diretta da Franco Faccio. Al Royal Italian Opera (oggi Royal Opera House, Covent Garden) di Londra la prima \u00e8 stata l'11 luglio 1882 ed al La Monnaie/De Munt di Bruxelles come \"M\u00e9phistoph\u00e9l\u00e8s\" il 19 gennaio 1883. Al Metropolitan Opera House di New York la premi\u00e8re \u00e8 stata il 5 dicembre 1883 diretta da Cleofonte Campanini con Italo Campanini e fino al 2000 ha avuto 67 recite. Al Teatro San Carlo di Napoli la prima \u00e8 stata il 19 marzo 1884 con Ormondo Maini. In Scozia nel 1884 avvengono le prime il 21 novembre al Royal Lyceum Theatre di Edimburgo ed il 28 novembre al Royalty di Glasgow per il Carl Rosa Opera Company nella traduzione di Theophile Marzials. Al Teatro Nazionale di Praga la prima \u00e8 stata il 9 dicembre 1885, al Teatro Regio di Parma il 25 dicembre 1886, a Nantes il 23 aprile 1887, al Teatro Riccardi (oggi Teatro Donizetti) di Bergamo il 21 agosto successivo, al Teatro Costanzi di Roma il 29 ottobre 1887 diretta da Edoardo Mascheroni con Emilio De Marchi (tenore), al Politeama Genovese il 6 novembre 1893 con Antonio Sabellico ed al Grand Th\u00e9\u00e2tre de Monte Carlo il 23 febbraio 1895.\nAncora al Teatro Costanzi va in scena il 22 novembre 1899 con Enrico Caruso ed Emma Carelli ed al Teatro romano di Orange il 7 agosto 1905 con Lina Cavalieri, Amedeo Bassi e F\u00ebdor \u0160aljapin. Al Palais Garnier di Parigi la prima \u00e8 stata il 9 maggio 1912 diretta da Tullio Serafin con \u0160aljapin, al Th\u00e9\u00e2tre de la Ville il 25 dicembre successivo ed al Teatro Metastasio di Prato il 25 dicembre 1914. Al Festival lirico areniano la prima \u00e8 stata nel 1920 e fino al 1979 \u00e8 stata in cartellone per 7 stagioni.\nAl Teatro comunale (Firenze) la prima \u00e8 stata nel 1932 diretta da Antonino Votto con Francesco Merli ed Ezio Pinza ed alle Terme di Caracalla di Roma nel 1938 diretta da Oliviero De Fabritiis con Pia Tassinari e Nazzareno De Angelis. Per il Teatro Verdi (Trieste) va in scena nel 1940 diretta da Votto con Andrea Mongelli ed al Teatro Sociale (Como) con Tancredi Pasero nel 1943. Al San Francisco Opera va in scena nel 1952 diretta da Fausto Cleva con Nicola Rossi-Lemeni, Ferruccio Tagliavini e Bidu Say\u00e3o. A Bilbao va in scena nel 1963 con Angelo Lo Forese e all'Opera di Chicago nel 1965 diretta da Nino Sanzogno con Renata Tebaldi, Elena Souliotis, Alfredo Kraus e Nicolai Ghiaurov.\nAl Wiener Staatsoper la premi\u00e8re \u00e8 stata nel 1997 diretta da Riccardo Muti con Samuel Ramey e fino al 2001 ha avuto 24 recite."}
{"id": "422464", "revid": "1645873", "url": "https://it.wikipedia.org/wiki?curid=422464", "title": "Comuni della Macedonia del Nord", "text": "I comuni della Macedonia del Nord (in lingua macedone: o\u043f\u0448\u0442\u0438\u043d\u0438, trasl. \"op\u0161tini\"; sing. o\u043f\u0448\u0442\u0438\u043d\u0430, trasl. \"op\u0161tina\" //) costituiscono l'unica suddivisione amministrativa del Paese e ammontano a 84.\nL'odierno assetto amministrativo \u00e8 il risultato della riorganizzazione compiuta nell'agosto 2004, quando il numero dei comuni fu ridotto dai 123 gi\u00e0 contemplati a partire dal settembre 1996. Nell'epoca socialista, invece, il governo locale era organizzato in 34 ampi distretti amministrativi.\n\u00c8 tuttavia da considerare il caso particolare dei 10 comuni che costituiscono la \"Citt\u00e0 di Skopje\" (\"\u0413\u0440\u0430\u0434 \u0421\u043a\u043e\u043fj\u0435\", \"Grad Skopje\", o Grande Skopje), un'unit\u00e0 distinta e sovraordinata di autogoverno locale che assorbe competenze sia comunali che statali secondo una legge speciale.\nLa Macedonia del Nord viene considerata ripartita in otto regioni statistiche (\"\u0440\u0435\u0433\u0438\u043e\u043d\", \"region\" //), basate struttura di influenza del principale comuni. Uno di questi, Skopje, include la \"Citt\u00e0 di Skopje\" e l'area circostante."}
{"id": "422465", "revid": "1410423", "url": "https://it.wikipedia.org/wiki?curid=422465", "title": "Presbiterio (collegio)", "text": "Presbiterio, parola derivata da presbitero, nella Chiesa cattolica indica il collegio dei presbiteri (preti) che servono una diocesi insieme al vescovo che \u00e8 capo del presbiterio. \nIn base al decreto del Concilio Vaticano II \"Presbyterorum Ordinis\" sul ministero e la vita sacerdotale, il presbiterio di una diocesi \u00e8 composto dai preti secolari incardinati nella diocesi e da quelli non incardinati, sia secolari che religiosi, che vivono e svolgono il proprio ministero nella diocesi stessa.\nDal presbiterio si differenzia la fraternit\u00e0 presbiterale, che lega tutti i preti in forza del sacramento dell'ordine.\nLa formula sacramentale dell'ordinazione dei presbiteri fa espresso riferimento all'aggregazione del neo-consacrato al presbiterio chiedendo a Dio la \"presbyterii dignitatem\" per l'ordinando.\nSoprattutto con la \"Pastores Dabo Vobis\" Giovanni Paolo II ha dato un contributo decisivo: definire il presbiterio \"mysterium-sacramentum\" significa collocarlo tra le realt\u00e0 essenziali alla struttura stessa della Chiesa. Per i presbiteri l'esperienza di comunione che \u00e8 il presbiterio costituisce il fondamentale luogo di esperienza di Chiesa che con il Vescovo essi sono chiamati ad edificare proprio in quella carit\u00e0-comunione che sperimentano insieme.\nD'altra parte essi contribuiranno alla vita del presbiterio anche attraverso l'esperienza di comunione trinitaria che vivranno nelle diverse comunit\u00e0 alle quali sono inviati dal Vescovo e che, quindi, sono chiamati a presiedere. "}
{"id": "422470", "revid": "633", "url": "https://it.wikipedia.org/wiki?curid=422470", "title": "National Football Board", "text": ""}
{"id": "422471", "revid": "400694", "url": "https://it.wikipedia.org/wiki?curid=422471", "title": "Eric Bana", "text": "Ha cominciato la sua carriera come comico nella serie Sketch Comedy \"Full Frontal\" prima di ottenere il riconoscimento critico nel film \"Chopper\" nel 2000. Dopo un decennio di ruoli in Australia, spettacoli televisivi e film, Bana ha guadagnato l'attenzione di Hollywood, interpretando il ruolo di un sergente americano Delta Force di nome Norm \"Hoot\" Hooten in \"Black Hawk Down\" nel 2001, il ruolo principale di Bruce Banner nel film \"Hulk\" nel 2003, del principe Ettore, nel film \"Troy\" del 2004, il ruolo del protagonista Avner Kaufman nel film di Steven Spielberg \"Munich\" nel 2005, del villain capitano Nero nel film-fantascienza di \"Star Trek\" e nel film drammatico, sentimentale e fantasy \"Un amore all'improvviso\" nel 2009.\nBiografia.\nBana nasce a Melbourne, in Australia, secondogenito dei due figli di Ivan Banadinovi\u0107, un responsabile logistico per la \"Caterpillar\" croato originario di Zagabria, e di Eleanor, una parrucchiera tedesca originaria d'una cittadina nei pressi di Mannheim (nel Baden-W\u00fcrttemberg). Suo fratello maggiore, Anthony, \u00e8 un dirigente bancario. \u00c8 cresciuto a Tullamarine, un sobborgo sito nella periferia settentrionale di Melbourne, nei pressi della zona dell'aeroporto internazionale, frequentando le scuole presso la \"Penleigh and Essendon Grammar School\".\nIl padre insistette nel fargli continuare gli studi, quando a quattordici anni voleva lasciare la scuola per fare il meccanico.\nDopo gli studi si ciment\u00f2 in svariati lavori come operaio, lavapiatti e barista presso il Melbourne's Castle Hotel, dove inoltre intratteneva i clienti con le sue imitazioni. Venne incoraggiato a coltivare il suo talento artistico, e spronato a fare il comico e si esib\u00ec quindi in vari locali della sua citt\u00e0. In un'intervista a Vanity Fair ha confessato che da piccolo il suo sogno era quello di diventare un pilota di auto da corsa.\nLa sua carriera ha inizio nel 1991 quando la sua performance gli fece guadagnare l'attenzione dei produttori; fu invitato a partecipare allo show televisivo \"Full frontal\", e nel 1996 ebbe un programma tutto suo il \"The Eric Bana Show Live\" che gli permise di diventare uno dei migliori comici australiani.\nNel 1997 fa il suo esordio sul grande schermo, con un piccolo ruolo nella commedia \"The castle\".\nMa fu nel 2000 che la sua carriera cinematografica cominci\u00f2 a decollare, nel ruolo del criminale Mark Brandon \"Chopper\" Read nel film \"Chopper\", dove ingrass\u00f2 circa 15 chili. Il film fu presentato negli Stati Uniti al Sundance Film Festival del 2001, intanto Bana ricevette il premio come miglior attore protagonista dall\"Australian Film Critics\" e dall\"Australian Film Institute\", definendo la sua interpretazione in puro stile Actors Studio (infatti per prepararsi al ruolo Bana ingrass\u00f2 molti chili e studi\u00f2 a fondo il personaggio vivendo, per un breve periodo, a stretto contatto con il vero criminale).\nNotato da Hollywood, Ridley Scott lo volle nel film \"Black Hawk Down\", per prepararsi al meglio fu sottoposto a un duro esercizio fisico, per perdere i chili presi nel film Chopper, e si allen\u00f2 con gli operatori della Delta Force per imparare a sparare e a utilizzare le armi. Seguirono altri impegni tra cui il film australiano \"The Nugget - Tre uomini e una pepita\" e il doppiaggio di uno dei personaggi della versione originale del film d'animazione Pixar \"Alla ricerca di Nemo (Finding Nemo)\".\nLa grande opportunit\u00e0 gli venne data dal regista Ang Lee, che lo volle nella versione cinematografica del fumetto Marvel Hulk. Il film ricevette un discreto successo ma la sua prestazione \u00e8 stata elogiata. Nel 2004 ricopr\u00ec il ruolo di Ettore nel kolossal di Wolfgang Petersen \"Troy\", spettacolare trasposizione dell'Iliade di Omero; lo stesso Brad Pitt ha voluto Eric Bana nel ruolo di Ettore dopo aver visto il film Chopper e apprezzando la sua interpretazione. Per il film si \u00e8 dovuto sottoporre a un duro allenamento fisico, e si \u00e8 prestato a un severo regime di esercizi e addestramenti per le scene a cavallo e i duelli con spada e lance.\nNel 2005 Steven Spielberg lo ha voluto nel film \"Munich\", dove interpreta un agente del Mossad, incaricato di rintracciare e uccidere i terroristi ritenuti responsabili del massacro degli atleti israeliani alle Olimpiadi estive 1972. Nel 2006 prende parte al film \"Le regole del gioco\", diretto da Curtis Hanson, in cui interpreta il ruolo di un abile giocatore di poker.\nNel 2007 \u00e8 co-protagonista, assieme a Natalie Portman e a Scarlett Johansson, della pellicola \"L'altra donna del re\", dove interpreta Enrico VIII d'Inghilterra. Nel 2009 fa parte del cast di \"Star Trek\" diretto da J. J. Abrams, 11\u00b0 film della saga, in cui ricopre per la prima volta nella sua carriera il ruolo dell'antagonista, il capitano romulano Nero, ed esordisce alla regia, realizzando il documentario \"Love the Beast\", dove ripercorre il suo intenso legame con la sua prima auto, una XB Falcon Coup\u00e9 del 1974, acquistata dall'attore all'et\u00e0 di 15 anni per 1100 dollari.\n Nel 2011 ricopre il ruolo di un ex agente della CIA nel film di Joe Wright \" Hanna\", con Cate Blanchett e Saoirse Ronan, mentre l'anno successivo \u00e8 protagonista di \"Legami di sangue - Deadfall\" con Olivia Wilde. Nel 2013 diventa il volto del profumo \"Man Extreme\" di Bulgari, e recita nel thriller diretto da John Crowley, \"Closed Circuit\", con Rebecca Hall, nei panni di due ex-amanti e avvocati. Nello stesso anno prende parte al film \"Lone Survivor\", incentrato su quattro Navy SEAL, che, in missione in Afghanistan con l'obiettivo di neutralizzare un talebano, vengono assaliti da forze nemiche.\nNel 2014 \u00e8 protagonista del thriller soprannaturale \"Liberaci dal male\", diretto da Scott Derrickson, dove interpreta il detective Sarchie che, insieme con il collega Griggs, si trova ad affrontare una serie inspiegabile di atti di follia da parte di tre ex marine\nNel 2016 \u00e8 nel cast di \"L'ultima tempesta\" la pellicola, diretta da Craig Gillespie, narra l'operazione di salvataggio di una guardia costiera, verso membri dell'equipaggio di due petroliere, utilizzando soltanto due scialuppe di legno. Inoltre \u00e8 protagonista della commedia \"Special Correspondents\", scritta, diretta e interpretata dal comico inglese Ricky Gervais, dove i due si spacciano per corrispondenti dal fronte, trasmettendo false notizie di guerra.\nNel 2015 incomincia le riprese del film \"Il segreto\", accanto a Vanessa Redgrave e Rooney Mara, la pellicola \u00e8 stata presentata in anteprima mondiale il 10 settembre 2016 al Toronto International Film Festival. Inoltre entra nel cast di \"Knights of the Round Table\", basato sulla storia di re Art\u00f9, dove interpreter\u00e0 Uther, il padre del leggendario re, che avr\u00e0 il volto di Charlie Hunnam. L'uscita del film \u00e8 avvenuta nel maggio 2017. Nel mese di ottobre \u00e8 stato membro della giuria del \"BFI London Film Festival\", nella sezione ufficiale, presieduta dalla regista Andrea Arnold.\nNel 2018 \u00e8 protagonista, assieme a Connie Britton, della miniserie TV \"Dirty John\", tratta dall'omonimo podcast del 2017 e dove ricopre anche il ruolo di produttore esecutivo. Nella miniserie interpreta un anestesista dall'oscuro passato.\nVita privata.\nDal 2 agosto 1997 \u00e8 sposato con Rebecca Gleeson, una pubblicitaria figlia di un giudice australiano, da cui ha avuto due figli: Klaus (agosto 1999) e Sophia (aprile 2002). \u00c8 un appassionato di corse automobilistiche, e partecipa a vari concorsi di automobilismo in Australia. Nel 2007 partecip\u00f2 a un rally in Tasmania dove si schiant\u00f2 con la sua XB Falcon Coupe del 1974, ma n\u00e9 lui n\u00e9 il copilota riportarono ferite.\nBeneficenza.\n\u00c8 un ambasciatore per Father Chris Riley's charity, che si occupa dei giovani senzatetto, ed \u00e8 apparso in pubblicit\u00e0 per sostenere l'appello annuale dell'organizzazione. \u00c8 apparso anche in pubblicit\u00e0 per aumentare la consapevolezza della malattia mentale in Australia. Dal 1995 ha partecipato al Motorcycle Riders Association per raccogliere fondi e giocattoli per i bambini bisognosi.\nPremi e candidature.\nAustralian Film Institute (AFI Award)\nBoston Society of Film Critics Awards\nChicago Film Critics Association Awards\nFilm Critics Circle of Australia Awards\nMTV Movie Awards\nPhoenix Film Critics Society Awards\nScream Awards\nTeen Choice Awards\nDoppiatori italiani.\nNelle versioni in italiano dei suoi film, Eric Bana \u00e8 stato doppiato da:\nNei film d'animazione \u00e8 sostituito da:"}
{"id": "422472", "revid": "599013", "url": "https://it.wikipedia.org/wiki?curid=422472", "title": "Web (browser)", "text": "Web (precedentemente noto come Epiphany) \u00e8 il browser ufficiale del desktop environment GNOME. \u00c8 disponibile anche per macOS.\nStoria.\nL'applicazione informatica nacque come la naturale evoluzione del \"web browser\" \"Galeon\", che aveva come obiettivo lo sviluppo di un programma che fungesse solo da browser. \nIl passaggio alla versione 2 delle librerie GTK+ ha portato molte novit\u00e0 (e incompatibilit\u00e0), cos\u00ec il codice di \"Galeon\" venne gradualmente inglobato nel nuovo programma. in Epiphany. Un anno dopo il passaggio alla versione 3 di GTK+, il browser \u00e8 stato rinominato in \"Web\".\nCaratteristiche.\nPrecedentemente il browser usava per il \"rendering\" il motore Gecko di Mozilla ma dalla versione 2.26 usa per default il nuovo motore WebKitGtk+, la portabilit\u00e0 su GTK+ di WebKit della Apple. L'interfaccia utente \u00e8 basata sulle librerie GTK+, a differenza di altri browser come Konqueror (che usa le librerie Qt). Questo consente una maggiore integrazione con l'ambiente di GNOME rispetto agli altri browser tra cui lo stesso Firefox.\nTra le caratteristiche ci sono la funzione di navigazione a schede per la navigazione contemporanea in pi\u00f9 siti (cosiddetta navigazione a schede), un filtro integrato contro le finestre popup ed un sistema di estensioni che permette di aggiungere nuove funzionalit\u00e0 al programma. Dalla versione 3.0 \u00e8 inoltre stata aggiunta la geolocalizzazione. Dalla versione 3.2 pu\u00f2 anche creare \"web app\" dalle pagine web e inoltre, al contrario di altri browser che usano un sistema di segnalibri gerarchico basato su cartelle, categorizza i collegamenti e ognuno di essi pu\u00f2 avere pi\u00f9 categorie. Alcune, come quella con i segnalibri pi\u00f9 usati, sono trattate in modo speciale e non permettono l'assegnazione di ulteriori categorie."}
{"id": "422482", "revid": "1104133", "url": "https://it.wikipedia.org/wiki?curid=422482", "title": "Eva contro Eva (album)", "text": "Eva contro Eva \u00e8 il sesto album di canzoni inedite di Carmen Consoli, pubblicato il 12 maggio 2006 per la Universal.\nDescrizione.\nL'album \u00e8 stato pubblicato a pi\u00f9 di tre anni e mezzo di distanza dal precedente \"L'eccezione\" (2002, Universal).\nAnticipato nelle radio dal singolo \"Signor Tentenna\", l'album \u00e8 prevalentemente acustico, con alcune influenze etniche.\nContiene un duetto con la cantante beninese Ang\u00e9lique Kidjo nel brano \"Madre Terra\" e un pezzo scritto con Goran Bregovi\u0107, \"Il pendio dell'abbandono\", gi\u00e0 nella colonna sonora del film \"I giorni dell'abbandono\" di Roberto Faenza. In \"La dolce attesa\", storia di una donna che, ossessionata dal desiderio di avere un figlio, ha una gravidanza isterica, c'\u00e8 un campionamento della voce di Rosa Balistreri; la musica \u00e8 scritta a quattro mani con il chitarrista Santi Pulvirenti.\nL'intero album \u00e8 permeato da certi temi che si ripresentano pi\u00f9 volte, primo tra tutti la femminilit\u00e0 ed il disagio della situazione femminile, ma anche il potere ed i suoi abusi ed il sogno.\nAl primo tema si riferiscono \"Maria Catena\", storia di un'adultera emarginata dalla societ\u00e0 (si respira il profumo amaro dell'entroterra siciliano), \"La dolce attesa\", \"Tutto su Eva\", vivido affresco dell'incertezza e dell'incapacit\u00e0 di rimediare ai propri errori di una donna chiamata Eva (con ovvi riferimenti biblici), \"Preghiera in gola\", ritratto dell'angoscia di una madre che ogni giorno aspetta una qualche notizia del figlio partito per il fronte.\nAl secondo tema si riferisce \"Piccolo Cesare\", allegoria di un potere legittimato dalla sola violenza (forse con qualche riferimento ad alcune attuali situazioni).\nInfine il tema del sogno \u00e8 nettamente presente in \"Sulle rive di Morfeo\", storia di un onirico incontro tra due amanti (tra l'altro narrato dalla donna), e \"Il sorriso di Atlantide\", sogno del raggiungimento di una situazione ideale identificata con la mitologica citt\u00e0 sommersa.\nL'album si \u00e8 classificato al primo posto all'esordio in hit-parade, vendendo circa 80.000 copie, ed aggiudicandosi il disco di platino.\nIl titolo del disco \u00e8 lo stesso di un film diretto nel 1950 dal regista statunitense Joseph L. Mankiewicz.\nOltre all'edizione in CD, il disco \u00e8 stato pubblicato anche in vinile.\nL'album \u00e8 stato pubblicato anche negli Stati Uniti nel 2007."}
{"id": "422483", "revid": "3831", "url": "https://it.wikipedia.org/wiki?curid=422483", "title": "Semonide d'Amorgo", "text": ""}
{"id": "422489", "revid": "1269275", "url": "https://it.wikipedia.org/wiki?curid=422489", "title": "Football Club Fiorentino", "text": "Il Football Club Fiorentino, meglio noto come Fiorentino, \u00e8 una societ\u00e0 calcistica sammarinese con sede nel castello di Fiorentino.\nLa squadra fu fondata nel 1974 con il nome di Montevito, ma dovette fermare l'attivit\u00e0 sportiva dal 1977 al 1979 e dal 1982 al 1984.\nIn seguito il nome cambi\u00f2 da Montevito all'attuale Fiorentino e i colori sociali passarono dal verde e bianco agli odierni rosso e blu."}
{"id": "422490", "revid": "198277", "url": "https://it.wikipedia.org/wiki?curid=422490", "title": "Luca Mondini", "text": "Carriera.\nGiocatore.\nHa iniziato la carriera nelle giovanili dell', prima di essere dirottato allo , in serie C1 all'inizio della stagione 1990-1991, dove \u00e8 subito titolare della formazione ligure, disputando due campionati con 67 presenze. Passa poi al , dove fa 32 apparizioni. Passato in Serie B all'inizio del 1993, alla Fidelis Andria, disputa tutte e 38 le partite di campionato e ritorna alla base; secondo di Pagliuca nella stagione 1994-1995, non vede mai il campo.\nAcquistato dal neopromosso nel 1995, Mondini debutta in Serie A. Nella seconda stagione gioca, come nel campionato precedente, 32 partite. Portiere di riserva, alle spalle di Pierluigi Brivio, nella vittoria della Coppa Italia 1996-1997, all'inizio della stagione seguente, con il mister Guidolin che gli preferisce Brivio come titolare in campionato, passa al , neopromosso in Serie B, dove gioca 27 partite.\nDa allora \u00e8 un lungo peregrinare per l'Italia: nel 1998 \u00e8 nel , in Serie B (21 presenze), la stagione seguente alla , terzo portiere dopo Luca Marchegiani e Marco Ballotta, dove non scende mai in campo; la squadra vince lo scudetto nel 1999-2000, e la Coppa Italia nella stessa stagione. Ritornato al Napoli, in Serie A, \u00e8 nuovamente secondo di Francesco Mancini, e gioca solamente 3 partite, retrocedendo con la squadra in Serie B. Rimase celebre, in quella travagliata stagione, l'aggressione che sub\u00ec dal compagno di squadra Edmundo: durante un allenamento Mondini critic\u00f2 \"O Animal\" che, per tutta risposta, gli rifil\u00f2 un calcio allo stomaco.\nNel 2001 passa alla collezionando 33 presenze. Svincolato, viene ingaggiato dalla , formazione di serie C1, dove resta due stagioni (45 presenze in totale in campionato), prima di approdare alla , con cui conquista la promozione in Serie B (25 presenze per lui). Nella stagione 2005-2006 \u00e8 inizialmente titolare (17 le sue partite), ma le pessime prestazioni della squadra lombarda gli fanno perdere il posto a favore del compagno Giorgio Bianchi.\nA gennaio 2007, dopo 2 sole presenze, passa allo Spezia come portiere di riserva. Nell'agosto dello stesso anno \u00e8 ingaggiato dal , dove rimane per una stagione sempre da riserva. Svincolato, il 14 dicembre 2008 passa al , e chiude la carriera nel campionato successivo in Lega Pro Seconda Divisione con il .\nAllenatore.\nNel 2010 diventa allenatore dei portieri delle formazioni giovanili del . Nel 2018 si trasferisce al , come allenatore dei portieri della prima squadra.\nNel 2019 diventa allenatore dei portieri nel settore giovanile del Sassuolo, ritrovando tutta lo staff di Palmieri ai tempi del Parma calcio: Turrini Francesco, Neri Maurizio, Bucchioni Roberto, Milone Dario, Morrone Stefano, Altamirano Matthias, Petrungaro Francesco."}
{"id": "422495", "revid": "125840208", "url": "https://it.wikipedia.org/wiki?curid=422495", "title": "Societ\u00e0 Polisportiva Tre Penne", "text": "La Societ\u00e0 Polisportiva Tre Penne, meglio nota come Tre Penne, \u00e8 una societ\u00e0 calcistica sammarinese, fondato nel 1956 da alcuni sportivi della Repubblica. I due fondatori pi\u00f9 ricordati dalla societ\u00e0 sono Giorgio Micheloni e Giorgio Pancotti.\nAttualmente il club ha sede a San Marino, ed i suoi colori sociali sono il bianco e l'azzurro. Il nome della societ\u00e0 deriva invece dalle tre guglie del Monte Titano.\nStoria.\nNel 1959 uno dei due fondatori Giorgio Pancotti, con altre persone, si diede da fare presso la FIGC e ottenne il riconoscimento della squadra nella federazione italiana; la societ\u00e0 appena nata prese quindi il nome di \"Societ\u00e0 Libertas/Tre Penne\".\nNel 1966 arriv\u00f2 un secondo posto dal Torneo dei Dilettanti dei Piccoli Stati, svoltosi a Breganzona, in Svizzera. I biancazzurri, dopo aver inanellato varie vittorie, si ritrovarono in finale con l'Austria; anche se persero la finale, quei giocatori entrarono nella storia del calcio sammarinese.\nNella stagione 2011-2012 ha vinto per la prima volta il campionato: decisiva la rete di Matteo Valli nella finale contro la Libertas di Borgo Maggiore. Come campione di San Marino, il club ha partecipato al primo turno preliminare della Champions League 2012-2013, perso per 7-0 in trasferta e 0-4 in casa dai lussemburghesi dell'F91 Dudelange.\nIl 9 luglio 2013, nel ritorno del primo turno preliminare di Champions League 2013-2014, la societ\u00e0 sammarinese ottiene una vittoria per 1-0 in casa contro la squadra armena dello Shirak: tale risultato passa alla storia come la prima vittoria di un club di San Marino in una competizione UEFA per club. La squadra partecipa alla prima edizione della UEFA Conference League, ma perde al primo turno con uno 0-7 totale, contro il Dinamo Batumi .\nStatistiche e record.\nStatistiche nelle competizioni UEFA.\nTabella aggiornata alla fine della stagione 2021-2022.\nOrganico.\nRosa.\nAggiornata al 15 giugno 2021"}
{"id": "422496", "revid": "35813", "url": "https://it.wikipedia.org/wiki?curid=422496", "title": "Scultore", "text": ""}
{"id": "422497", "revid": "124031696", "url": "https://it.wikipedia.org/wiki?curid=422497", "title": "Eudimorphodon", "text": "L'Eudimorphodon ranzii \u00e8 una specie di pterosauro vissuta in Italia nel Triassico (circa 220 milioni di anni fa). Il suo nome deriva dal greco, attraverso i prefissoidi e suffissoidi \"eu\" (bene, molto), \"di\" (due), \"morfo\" (forma) e \"odonto\" (dente), che significa quindi \"dai denti di forma ben diversa\", mentre \"Ranzii\" \u00e8 il genitivo latino, \"di Ranzi\", in onore di Silvio Ranzi, zoologo dell'Universit\u00e0 di Milano, grazie al quale i reperti di \"Eudimorphodon\" restarono al Museo Civico di Bergamo.\nAnatomia.\nAveva un'apertura alare di circa 80\u00a0cm ed era lungo circa 70\u00a0cm; le grandi ali erano sostenute dal quarto dito della mano, molto sviluppato, e dal lungo braccio. La coda costituiva circa la met\u00e0 della lunghezza totale dell\"'Eudimorphodon\", e terminava con una formazione di pelle a forma di diamante, che probabilmente serviva a virare durante il volo. Aveva 114 denti 56 nell'arcata superiore e 58 nell'arcata inferiore. Essi avevano due forme diverse: quelli anteriori erano lunghi e appuntiti, quelli posteriori a cuspidi, molto probabilmente i piccoli avevano una sorta di denti da latte che servivano per catturare insetti. Il tipo di dentatura sarebbe segno di una dieta piscivora; tutto questo sembra essere confermato dal ritrovamento di squame di pesce come resto di un pasto. Per catturare i pesci probabilmente si immergeva, proprio come fa la sula, e sott'acqua imprigionava la preda con il becco, dove avere una buona vista e, soprattutto, dei muscoli molto forti per risollevarsi in aria. Esso era un volatore perfetto, possedeva una cassa toracica ampia e aveva i muscoli collegati allo sterno carenato; per pi\u00f9 \"' aerodinamicit\u00e0 '\" aveva una forma romboidale.\nStoria dell'Eudimorphodon ranzii.\nL\"'Eudimorphodon ranzii\" \u00e8 stato il primo pterosauro del Triassico di cui sono stati ritrovati i fossili. Fu scoperto nel 1973 a Cene, vicino a Bergamo, in una lastra del calcare di Zorzino, da due ricercatori del museo civico di scienze naturali della citt\u00e0.\nNello stesso museo si pu\u00f2 osservare una ricostruzione artistica del fossile. Il becco \u00e8 stato raffigurato con i colori giallo e rosso in onore ai colori dello stemma della citt\u00e0 di Bergamo. Un altro pterosauro giovanile di questa specie \u00e8 stato ritrovato, in Valle Imagna, e donato al museo di scienze naturali di Bergamo. Questo esemplare conserva la pi\u00f9 antica testimonianza fossile al mondo delle membrane alari."}
{"id": "422499", "revid": "111915623", "url": "https://it.wikipedia.org/wiki?curid=422499", "title": "Sinfonia n. 32 (Mozart)", "text": "La Sinfonia n. 32 in Sol maggiore K 318 di Wolfgang Amadeus Mozart fu composta a Salisburgo nell'aprile del 1779, pochi mesi dopo il ritorno del compositore da Parigi.\nLa partitura autografa \u00e8 conservata alla New York Public Library.\nStruttura.\nLa strumentazione prevede due flauti, due oboi, due fagotti, quattro corni, due trombe, timpani e archi. Il brano \u00e8 ricco di crescendi e diminuendi e sono presenti parecchi interrelazioni tra i fiati e gli archi.\nLa sinfonia \u00e8 costruita nella forma dell'ouverture italiana, anche se non si pu\u00f2 definire tale. Consta perci\u00f2 di tre movimenti, che si susseguono senza interruzione tra l'uno e l'altro:\nLa sinfonia come ouverture.\nIn passato l'opera \u00e8 stata identificata come ouverture del dramma \"Thamos, re d'Egitto\" o di \"Zaide\"., ma ci\u00f2 \u00e8 improbabile in quanto le date di quelle opere non coincidono con quella del manoscritto autografo della sinfonia. Inoltre, generalmente, l'ouverture era l'ultimo brano di un'opera ad essere composto.\nNel 1785 Mozart utilizz\u00f2 la \"Sinfonia n. 32\" come ouverture dell'opera di Francesco Bianchi \"La villanella rapita\" nella sua rappresentazione a Vienna."}
{"id": "422500", "revid": "1745361", "url": "https://it.wikipedia.org/wiki?curid=422500", "title": "Raggamuffin", "text": "Il Raggamuffin (spesso abbreviato in Ragga, o chiamato Digital dancehall) \u00e8 un sottogenere della musica reggae e in particolare del Dancehall reggae. In termini semplici, il ragga rappresenta quella parte della dancehall con basi musicali sintetizzate, una variante sviluppatasi verso la met\u00e0 degli anni ottanta.\nIl primo brano di genere raggamuffin \u00e8 \"Under Me Sleng Teng\" di Wayne Smith, realizzato nel 1985. Il pezzo in questione era eseguito da un cantante e non da un dj, e questo lascia intendere che, come per il resto del dancehall reggae, anche il ragga si suddivide in quello dei cantanti tradizionali e quello dei dj. Altro personaggio di rilevanza per il genere fu il produttore King Jammy, al quale viene attribuito il merito di aver inventato questo suono producendo il brano in questione. Egli venne riconosciuto come il padrino del primo ragga, e contribu\u00ec all'ascesa del genere collaborando con molti dei suoi primi esponenti.\nAlcuni esempi di artisti raggamuffin possono essere rappresentati da Ini Kamoze, Mad Cobra, Beenie Man, Dennis Brown, Sizzla, Sean Paul, Capleton.\nStoria.\nOrigini.\nTutto ebbe inizio da un produttore discografico chiamato Prince Jammy (nato Lloyd James, e in seguito rinominato King Jammy). Molte delle produzioni di successo di Jammy erano state registrate con la backing band High Times Band, il cui sound era caratterizzato dalla tipica dancehall strutturata su vecchi ritmi rocksteady ereditati dai decenni precedenti.\nQuesta sonorit\u00e0 tuttavia inizi\u00f2 a essere rivoluzionata dal famoso duo strumentale composto da Sly &amp; Robbie (Sly Dunbar e Robert Shakespeare), tutt'oggi tra i produttori e session player pi\u00f9 ricercati in Giamaica, nonch\u00e9 proprietari dell'etichetta discografica Taxi Records. La coppia aveva gi\u00e0 contribuito all'evoluzione della musica giamaicana negli anni settanta, visto che fu responsabile, assieme ad Augustus Pablo, alla nascita dello stile rockers reggae, che domin\u00f2 la scena giamaicana durante la seconda met\u00e0 degli anni settanta. Le sperimentazioni di Sly &amp; Robbie con ritmi elettronici nella met\u00e0 degli anni ottanta furono un chiaro segnale del cambiamento radicale che stava subendo la musica dancehall, come anche i produttori iniziarono a evolversi passando dalla registrazione analogica a quella digitale. La rivoluzione nella tecnologia della musica digitale favor\u00ec l'introduzione di nuove sperimentazioni e sonorit\u00e0, che iniziarono a essere adottate da produttori ed etichette. Questo provoc\u00f2 anche il declino delle famose session band (o backing band); ora gli apparecchi digitali permettevano di potersi avvalere di solo uno o due musicisti per formare una band.\n1985: la nascita.\nLa prima registrazione raggamuffin fu il singolo di Wayne Smith \"Under Me Sleng Teng\" del 1985, che venne prodotto proprio da King Jammy e costruito attorno a un ritmo che poi si scopr\u00ec era stato pre-programmato su una tastiera della Casio (Casio MT-40). Questo venne riconosciuto come il primo brano reggae dai ritmi elettronici, dando inizio all'era della dancehall elettronica o del raggamuffin. \"Sleng Teng\" fu anche accreditato come il primo brano reggae senza linee di basso ad aver ottenuto successo. Un altro importante artista per l'ascesa del raggamuffin fu Junior Delgado, che con l'album \"Raggamuffin Year\" del 1986 contribu\u00ec alla diffusione del termine per definire questa nuova musica. Il termine venne poi spesso abbreviato in ragga, e adottato per definire generalmente la nuova musica dancheall.\nL'impatto di questo nuovo genere fu immediato, provocando una schiera di imitatori. Ci\u00f2 permise a King Jammy di divenire uno tra i maggiori produttori del periodo lavorando con i migliori talenti di quell'epoca, e diventando il padrino del primo ragga. Agli albori di \"Sleng Teng\" e di queste innovazioni digitali, emerse una seconda ondata di produttori e dj durante i tardi anni ottanta e primi novanta. Alcuni erano veterani le quali carriere iniziarono gi\u00e0 negli anni settanta, altri erano semplicemente nuovi talenti la quale emersione coincideva con il sorgere dell'era dei sintetizzatori e delle drum machine. Geni della produzione come Bobby Digital, Dave Kelly, Patrick Roberts, Steely &amp; Cleevie e molti altri meno conosciuti (tra cui molti iniziarono con lo stesso King Jammy) furono il tramite che port\u00f2 all'esplosione di queste nuove sonorit\u00e0. Evitando la qualit\u00e0 sonora della prima dancehall (Early dancehall), questo nuovo sound era semplice ed eclettico, ed era caratterizzato da una moltitudine di nuovi ritmi e vibrazioni, create grazie all'uso di una tecnologia pi\u00f9 avanzata e sofisticata, piuttosto che ricreare elettronicamente le versioni di vecchi ritmi (riddim) reggae. Il dilagare di questo nuovo stile di produzione e di nuove atmosfere, richiedeva anche un nuovo approccio vocale, che permise l'escesa e la quasi completa dominanza dei dj piuttosto che dei cantanti. Questi ultimi vennero infatti messi in ombra come schiere di nomi sconosciuti dal ruolo secondario, mentre la scena dancehall venne colta dal sopravvento dei dj che, durante questa fase, sostituirono radicalmente il ruolo dei cantanti nella musica dancehall. La musica perse volontariamente l'uso degli strumenti convenzionali, introducendo un sound completamente computerizzato. I ritmi accelerati e le sonorit\u00e0 aspre fecero apparire il genere pensato per tenere lontani i cuori deboli, mentre la forma di espressione dei dj raggiunse un picco nel quale venne rimossa ogni traccia di reggae classico.\nL'esplosione.\nI costi relativamente bassi nel comporre ritmi sintetizzati, grazie anche al fatto di non dover pi\u00f9 pagare i diritti per riprendere vecchi riddim, permisero al ragga di divenire la musica favorita per molti produttori giamaicani, che riuscivano a pubblicare migliaia di singoli all'anno. L'utilizzo di ritmiche digitali inoltre ravviv\u00f2 il genere, dato che da ora i produttori avevano a disposizione pi\u00f9 fonti sonore sperimentando nuovi ritmi, invece di adoperare le vecchie basi ska, rocksteady e early reggae come nella prima dancehall. Questo port\u00f2 anche all'esplosione del \"rhythm album,\" nel quale diversi artisti registravano i propri testi e melodie sopra la stessa base ritmica (riddim). Nonostante il ragga sia per molti associato al cantato rappato, molti cantanti potevano citare riferimenti al romanticismo o al rastafarianesimo, e i due stili vocali, cantato e parlato, venivano frequentemente mescolati tra loro, come accedeva per la prima dancehall (in particolare nel rub-a-dub). Si pass\u00f2 per\u00f2 a un sound molto pi\u00f9 duro, e veniva accettato qualsiasi stile vocale estremo se accolto positivamente dalle dancehall e se incrementava le vendite. Questo periodo rappresent\u00f2 uno dei pi\u00f9 prolifici per la scena musicale giamaicana: musica genuina e funzionale, animata da un'intesa tra gli artisti e il loro pubblico e mirata al successo commerciale.\nQuesta improvvisa esplosione (attorno ai 5 000 singoli pubblicati durante l'anno del picco massimo) ebbe un grande impatto globale, sia sull'emergente scena Jungle e Drum and bass britannica, sia sulla scena commerciale rap e contemporary r&amp;b statunitense. Si iniziarono infatti a introdurre campionamenti usati nella musica hip-hop, e molti di questi artisti riuscirono a raggiungere le classifiche americane.\nRaggamuffin e rap.\nIl primo artista in assoluto a creare definitivamente un genere di fusione tra raggamuffin e rap fu Shinehead (Edmund Carl Aitken), dj nativo britannico di origine giamaicana ma residente a New York. Il suo singolo \"Who the Cap Fit\" nel 1986, contenuto inizialmente nell'album \"Rough And Rugged\" (1986) fu il primo esempio di raggamuffin rap, assieme ad altri brani contenuti nel disco in questione. Nella musica di Shinehead, il dancehall reggae e l'hip hop riuscivano a sposarsi ed entrare in conversazione a livello ritmico, e in questo modo il rap afro-americano e il toasting nel patois giamaicano trovavano un punto d'intersezione. Tuttavia l'invenzione del genere viene spesso accreditata al dj dancehall/ragga giamaicano Daddy Freddy, che per\u00f2 cronologicamente giunse un anno pi\u00f9 tardi; nel 1987, Freddy si sposto nel Regno Unito, dove firm\u00f2 un contratto con l'etichetta discografica Music of Life e inizi\u00f2 a lavorare con il produttore e rapper britannico Asher D. Grazie a questa collaborazione, anch'egli cre\u00f2 un esempio di fusione tra la musica dancehall/ragga e l'hip hop. Nel 1987 infatti Daddy Freddy pubblic\u00f2, in coppia con Asher D, l'album \"Ragamuffin Hip-Hop\", opera che coniugava i due generi, e che gli permise di raggiungere il successo internazionale. Shinhead e Asher D &amp; Daddy Freddy contribuirono quindi a stabilire un nuovo stile che sar\u00e0 molto diffuso negli anni novanta.\nSar\u00e0 proprio da questo periodo che nascer\u00e0 il connubio tra reggae e rap, nonostante le affinit\u00e0 tra i due generi siano state sempre presenti sin dalle origini, visto che il rap stesso si svilupp\u00f2 proprio grazie al contributo di una forma di reggae, il dj style, nei primi anni 1970.\nLe tematiche e le critiche.\nCon questa nuova ondata musicale, vennero raggiunti nuovi picchi di volgarit\u00e0 nei testi quando i deejay iniziarono a porsi in modo offensivo toccando argomenti scottanti come le armi, le donne e la marijuana. Infatti, nonostante gi\u00e0 la prima dancehall irritasse molto i puristi e i sostenitori del roots, era relativamente innocua se paragonata a ci\u00f2 in cui si sarebbe evoluto nel periodo raggamuffin. Tra le tematiche trattate nel ragga spiccavano, come spesso accadeva anche nell'Early dancehall, il sessismo, l'omofobia, la misoginia e altri linguaggi volgari e osceni. Temi di questo genere non erano proprio una novit\u00e0, essendo gi\u00e0 stati trattati in passato nella musica caraibica come il calypso. Nel ragga spiccavano anche allarmanti tendenze al teppismo che riflettevano la malavita nei ghetti Kingston. Shabba Ranks sub\u00ec un calo di popolarit\u00e0 quando approv\u00f2 il singolo di Buju Banton \"Boom Bye Bye\" (1992), un brano che incitava a sparare ai gay; Bounty Killer incitava all'uso delle armi; i riferimenti di Capleton verso le donne non erano mai politicamente corretti. Ironicamente il ragga, la variante pi\u00f9 dura ed estrema del reggae, ma anche quella pi\u00f9 soggetta a critiche, fu anche quella dal maggior successo commerciale.\nAnni 90: l'avvento del Hardcore ragga e del New Roots.\nDurante gli anni novanta, il ragga rimase fortemente radicato come uno dei generi di reggae pi\u00f9 popolari suonati nelle dancehall giamaicane: Shabba Ranks, General Trees, Tiger, Lieutenant Stitchie, Capleton, Mad Cobra e Supercat furono solo alcuni degli artisti che conclusero dei contratti con grosse major discografiche, anche se gran parte di questi verranno gradualmente scaricati dalle stesse etichette con l'avanzare degli anni novanta.\nNel bel mezzo dei furiosi dibattiti nel quale veniva discusso se i temi osceni e volgari del ragga effettivamente riflettessero la realt\u00e0 nei ghetti giamaicani, la scena reggae cominci\u00f2 a dimostrare un ammirabile gesto di ripresa e autocontrollo, con lo sviluppo del \"revival\" del roots reggae, il cosiddetto \"new roots\", fenomeno che ribad\u00ec a gran voce il rifiuto per le oscenit\u00e0 sostenute dagli artisti dancehall e ragga, sostituendo quelle tematiche con valori pi\u00f9 morali, in linea col vecchio roots reggae degli anni settanta. Lo stile di produzione digitale non scomparve mai completamente (e infatti \u00e8 in corso un \"revival\" in Europa), e nei primi anni novanta il ritorno del roots venne guidato dall'enorme popolarit\u00e0 di Garnet Silk. D'improvviso dj come Buju Banton e Capleton videro la luce, si fecero crescere i dreadlock e mutarono i loro valori in positivo, mantenendo comunque le sonorit\u00e0 caratteristiche del genere. Anche Beenie Man mise da parte il vecchio materiale del suo repertorio mentre questi dj new roots vennero raggiunti da Anthony B e Sizzla, due esponenti della setta rasta Bobo Ashanti, che si unirono per denunciare la moda dei dreadlock degli anni ottanta. Inoltre, seguendo la scia di Garnett Silk, diversi cantanti roots cominciarono a combinare la sensitivit\u00e0 e spiritualit\u00e0 di Bob Marley con un approccio moderno alla loro musica. Luciano, Tony Rebel e Morgan Heritage furono tra i primi a presentare questa novit\u00e0, mentre Cocoa Tea sembrava essersi adattato ai ritmi moderni.\nTempi recenti.\nRecentemente, Beenie Man, Sizzla e Capleton, tre degli artisti dancehall/raggamuffin pi\u00f9 famosi in Giamaica e nel mondo, hanno firmato un documento, il \"Reggae Compassionate Act\", in cui affermano l'impegno nel cessare di divulgare il messaggio omofobico, sia per quanto riguarda le nuove pubblicazioni, sia per la ripubblicazione di canzoni precedenti, contenenti liriche contro gli omosessuali.\nSignificato.\nPer convenzione enciclopedica il termine raggamuffin o ragga \u00e8 riferito a quella parte del dancehall reggae nel quale la strumentazione ritmica \u00e8 digitale. \"Ragga\" \u00e8 l'abbreviativo di \"raggamuffin\", originariamente un termine usato per descrivere la giovent\u00f9 del ghetti di Kingston; secondo alcune fonti la musica assunse questo nome poich\u00e9 divenne lo stile alternativo delle nuove generazioni di giovani durante la seconda met\u00e0 degli anni ottanta. Il termine era gi\u00e0 usato nello slang all'interno della scena reggae prima della sua nascita: ad esempio l'artista DJ Style Jah Stitch, nel 1976 pubblic\u00f2 il brano \"\"Ragga Muffin Style\" contenuto nel disco \"No Dread Can't Dead\". Questo stile \u00e8 di fatto un sottogenere della musica dancehall reggae, pertanto quest'ultima risulta una categoria pi\u00f9 generica ed estesa, nel quale la musica, in origine, non era digitale. Il raggamuffin quindi rappresenta un sottogenere specifico della musica dancehall, ed \u00e8 chiaro che questo si distingue dall'early dancehall per le basi digitali o sintetizzate che iniziarono fortemente a prendere piede negli anni ottanta.\nIl primo brano riconosciuto come raggamuffin \u00e8 \"Under Me Sleng Teng\"\" di Wayne Smith, realizzato nel 1985. Sebbene nel raggamuffin spesso spicchino i disc jockey, come il resto del dancehall reggae non tutto il ragga \u00e8 cantato in toasting, dato che proprio \"Under Me Sleng Teng\" era stato realizzato da un vero e proprio cantante, non un dj. Come ulteriore conferma, anche Junior Delgado, il quale aveva contribuito alla diffusione del termine raggamuffin con il suo album \"Raggamuffin Year\" del 1986, non era un dj ma un cantante tradizionale, che per altro veniva da una carriera come artista roots nei fine anni settanta. Mentre pu\u00f2 essere possibile che il nome del genere ragga venne proposto in origine come una tattica di marketing dalle etichette discografiche britanniche come Greensleeves, Fashion e Charm, era anche necessario ricercare un nome che identificasse questa nuova variante, la quale simboleggi\u00f2 una grande esplosione di creativit\u00e0 durante quel periodo, e segn\u00f2 inoltre il distacco dall'early dancehall.\nEsistono alcuni controversie al riguardo del significato del termine \"ragga\": sebbene sia convenzionalmente accreditata come principale definizione per riconoscere generalmente la dancehall digitale, spesso il termine viene erroneamente usato per definire il connubio tra reggae e rap. Un errore comune commesso anche da molte bibliografie \u00e8 infatti quello di scambiare il raggamuffin come una fusione tra dancehall e rap: tutto ci\u00f2 entra per\u00f2 in conflitto con la storia della musica e i vari dati cronologici, dato che il primo pezzo in assoluto riconosciuto come ragga, \"Under Me Sleng Teng\", era cantato da Wayne Smith, ovvero un cantante, che nel brano non accenn\u00f2 ad alcuna presenza n\u00e9 di toasting n\u00e9 di rap. L'unica caratteristica che inizialmente distingueva il ragga dal resto del dancehall reggae era solo la base sintetizzata. In realt\u00e0 fu solo dopo la completa nascita del raggamuffin, che una parte del genere inizi\u00f2 a essere contaminata dalla musica rap dando alla luce il sottogenere raggamuffin rap, che sorse solo dopo - tra il 1986 e il 1987 - grazie a DJ come Shinehead e la coppia Asher D &amp; Daddy Freddy. Altri ancora hanno sostenuto che il raggamuffin fosse una versione estrema della dancehall, ma questa ipotesi entra ancora in conflitto con la storia del genere e le varie sottocategorie riconosciute. In realt\u00e0 la versione estrema del raggamuffin viene riconosciuta come hardcore ragga, una variante sviluppatasi svariati anni dopo l'effettiva nascita del raggamuffin, nei primi anni novanta, grazie ad artisti dell'epoca come Shabba Ranks, Capleton, Bounty Killer e Buju Banton. Effettivamente \"Under Me Sleng Teng\" - il primo pezzo raggamuffin del 1985 - non presentava sonorit\u00e0 estreme, e si distingueva nettamente dal pi\u00f9 rencente hardcore ragga dei primi anni novanta."}
{"id": "422503", "revid": "4711", "url": "https://it.wikipedia.org/wiki?curid=422503", "title": "Mohammed Kallon", "text": ""}
{"id": "422504", "revid": "547034", "url": "https://it.wikipedia.org/wiki?curid=422504", "title": "Nuclei comunisti territoriali", "text": "I Nuclei comunisti territoriali erano collettivi di operai e proletari a Torino nel 1979 nell'ambito dell'autonomia operaia lontani da Prima Linea. Suoi dirigenti erano Guido Borio, Luciano Del Medico, Guido Mihalic. I militanti dei Nuclei comunisti territoriali erano principalmente operai ed infatti la fabbrica fu uno dei loro pi\u00f9 importanti campi d'azione. Obiettivo strategico dei NCT era il controllo del territorio e la costituzione di un esercito proletario.\nNel 1979 i NCT compirono vari attentati contro beni e propriet\u00e0 di diversi impiegati e dirigenti Fiat.\nNel gennaio del 1980 attuarono un grosso sabotaggio alla fabbrica Framtek del gruppo Fiat. Quattro terroristi entrarono e neutralizzarono, radunandoli nella guardiola, due guardiani, un autista e una guardia giurata. Successivamente entrarono altri due terroristi e lanciarono alcune bombe incendiarie. Lanciate le bombe i terroristi tornarono nella guardiola dello stabilimento dove avevano radunato prigionieri i guardiani. Quindi fecero sdraiare a terra i due guardiani, Carlo Ala e Giovanni Pegorin, e li bersagliarono con 10 colpi. Carlo Ala mor\u00ec dissanguato mentre arrivava in ospedale, lasciava la moglie e tre figlie.\nGiovanni Pegorin, ferito, fu salvato.\nGli arresti che seguirono nell'estate misero fine all'attivit\u00e0 del gruppo.\nGuido Borio, dopo aver scontato la sua pena, lavora nel campo delle cooperative sociali; nel 2005 ha pubblicato il saggio \"Futuro Anteriore\" in cui analizza le istanze operaiste dagli anni '70 ai no-global.\nI Nuclei comunisti territoriali furono presenti solo in Piemonte e per la loro azione sono state inquisite 42 persone.\ni nuclei comunisti territoriali erano un'area di movimento, una serie di collettivi operai e proletari che non condividevano la linea dei gruppi terroristi, tanto \u00e8 vero che le azioni fatte dai Nuclei Proletari erano o dovevano essere puramente dimostrative. Erano i singoli gruppi spesso con posizioni diverse che si fissavano gli obiettivi nelle loro zone, quello che qui viene presentato come gruppo dirigente altro non era che un coordinamento non sempre funzionante. Non \u00e8 possibile leggere un'area di movimento come una sorta di partito organizzato e centralizzato, questa \u00e8 la negazione stessa del movimento reale. I fatti successi alla FramteK non dipesero quindi da decisioni prese dal coordinamento.\ne dai suoi componenti"}
{"id": "422512", "revid": "599013", "url": "https://it.wikipedia.org/wiki?curid=422512", "title": "Mastermind", "text": "Mastermind o Master Mind \u00e8 un gioco da tavolo astratto di crittoanalisi per due giocatori, in cui un giocatore, il \"decodificatore\", deve indovinare il codice segreto composto dal suo avversario, detto \"codificatore\".\nStoria.\nIl gioco moderno con pioli \u00e8 stato inventato nel 1970 da Mordecai Meirowitz, un esperto di telecomunicazioni israeliano. Esso si rif\u00e0 al precedente gioco di carta e matita \"Bulls and cows\" (\"Tori e mucche\").\nRegolamento.\nNella versione originale di Mastermind, il codice segreto \u00e8 di quattro cifre e il codificatore ha a disposizione, per comporlo, le dieci cifre del sistema decimale standard (0,1,2,3,4,5,6,7,8,9). Esistono numerose versioni successive, la pi\u00f9 famosa \u00e8 quella in cui al posto dei numeri si usano dei pioli di 6 colori differenti. Mastermind \u00e8 uno dei giochi utilizzati all'interno del Mind Sports Olympiad, competizione multidisciplinare per promuovere giochi di abilit\u00e0 mentale.\nDopo che il codificatore ha composto il codice, il decodificatore fa il suo primo tentativo, cercando di indovinare il codice. Il codificatore, appena il suo avversario ha completato il tentativo, fornisce degli aiuti comunicando:\nNon bisogna comunicare quali cifre sono giuste o sbagliate ma solo quante. Se il decodificatore riesce ad indovinare il codice entro il numero di tentativi predeterminati (solitamente i tentativi sono 9) allora quest'ultimo vince la partita, altrimenti vince il codificatore.\nVersioni per computer.\nNelle versioni per computer, Mastermind conserva le proprie regole originali, ma molto spesso vengono usati colori al posto dei numeri e il ruolo del codificatore viene operato dal software, perci\u00f2 spetta quasi sempre al giocatore il compito di indovinare il codice.\nVersione con carta e penna.\nSi pu\u00f2 giocare a Mastermind utilizzando solo carta e penna con i numeri al posto dei colori.\nDenominato nella versione americana \"Bulls and Cows\".\nDue giocatori, a turno, tentano di indovinare il numero scelto dell'avversario comunicandogli una serie di cifre.\nIl punteggio si compone di due tipi di punti che sono segnati sul foglio di gioco con dei quadratini (o anche triangoli) e con dei cerchietti.\nSi ottiene un punto se nel numero comunicato c'\u00e8 una cifra che \u00e8 presente nel numero segreto dell'avversario. Si ha un quadrato (o un triangolo) se la cifra indovinata occupa precisamente la stessa posizione, mentre si ha un cerchio se la cifra \u00e8 presente nel numero segreto dell'avversario, ma in una posizione diversa.\nAd esempio se il numero comunicato \u00e8 1234 ed il numero segreto \u00e8 1543, il punteggio \u00e8 di un quadrato (o un triangolo) e due cerchi in quanto la cifra 1 \u00e8 stata indovinata proprio nella sua effettiva posizione, mentre le cifre 3 e 4, pur essendo presenti nel numero segreto, si trovano in posizioni diverse.\nRagionando sui risultati ottenuti il giocatore pu\u00f2 dedurre quale sia il numero dell'avversario e, naturalmente, vince chi lo indovina prima."}
{"id": "422521", "revid": "158913", "url": "https://it.wikipedia.org/wiki?curid=422521", "title": "Zara (azienda)", "text": "Zara \u00e8 un marchio di abbigliamento e accessori di propriet\u00e0 del gruppo spagnolo Inditex che ha sede ad Arteixo in Galizia, nel nord della Spagna ed \u00e8 stato fondato nel 1975 da Amancio Ortega e sua moglie Rosal\u00eda Mera.\nZara \u00e8 il marchio di vendita e distribuzione pi\u00f9 noto del gruppo, le filiali sono 2.232 in 93 paesi.\nStoria.\nIl primo negozio venne aperto nel 1975 da Amancio Ortega e Rosalia Mera ad A Coru\u00f1a (in Spagna), inizialmente il nome scelto per il negozio era Zorba (in onore del film \"Zorba il greco\") ma un bar pi\u00f9 avanti nella stessa strada aveva gi\u00e0 scelto quel nome per cui decisero un nome che fosse molto simile e la scelta cadde sul nome Zara.\nNell'agosto del 2005 \u00e8 entrata per la prima volta nella lista dei 100 maggiori marchi del mondo, situandosi al 77\u00ba posto, secondo la classifica annuale della rivista BusinessWeek, e nel 2006 ha superato le vendite di uno dei suoi maggiori concorrenti, la svedese Hennes &amp; Mauritz, il pi\u00f9 grande rivenditore di abbigliamento a basso costo in Europa. Nel 2016 Forbes pubblic\u00f2 la lista degli uomini pi\u00f9 ricchi del mondo e Amancio Ortega era il secondo dopo Bill Gates con un patrimonio di 67 miliardi di dollari.\nControversie.\nNel corso degli anni Zara \u00e8 stata ripetutamente oggetto di inchieste giudiziarie per lo sfruttamento di lavoratori in condizioni analoghe alla schiavit\u00f9.\nNel 2013 a Dacca in Bangladesh avviene il Crollo del Rana Plaza di Savar dove aveva sede una delle fabbriche tessili a cui Zara (controllata dal gruppo Inditex) appalta i suoi lavori e dove sono morti almeno 381 operai. L'associazione Campagna Abiti Puliti ha accusato Inditex di non controllare le condizioni di sicurezza delle aziende cui affida la gestione dei loro prodotti."}
{"id": "422535", "revid": "212348", "url": "https://it.wikipedia.org/wiki?curid=422535", "title": "Zuccheri", "text": ""}
{"id": "422537", "revid": "31465", "url": "https://it.wikipedia.org/wiki?curid=422537", "title": "Idrati di carbonio", "text": ""}
{"id": "422548", "revid": "38802", "url": "https://it.wikipedia.org/wiki?curid=422548", "title": "K 318", "text": ""}
{"id": "422576", "revid": "125757124", "url": "https://it.wikipedia.org/wiki?curid=422576", "title": "Inditex", "text": "Inditex S.A. (Industria de Dise\u00f1o Textil Sociedad An\u00f3nima) \u00e8 una multinazionale spagnola dedicata all'abbigliamento e alla moda con sede a Arteixo, in Galizia. Fondata da Amancio Ortega, ex presidente della societ\u00e0 e uno degli uomini pi\u00f9 ricchi del mondo e dalla prima moglie, Rosal\u00eda Mera, \u00e8 quotata dal 2001 alla Borsa di Madrid.\nStoria.\nFiglio di un ferroviere, Amancio Ortega ha iniziato negli anni sessanta quando, ancora ragazzo, lavora come fattorino in un negozio di abbigliamento e sartoria a La Coruna. Poi si sposa con Rosalia Mera Goyenecha, modellista nello stesso negozio. Nel 1963 Ortega si fa dare un prestito da una banca, si mette in proprio fondando la Goa (il suo acronimo alla rovescia) e insieme alla moglie realizza i vestiti in casa vendendo inizialmente i capi all'ex datore di lavoro. L'attivit\u00e0 cresce ma solo nel 1975 Ortega apre, nella strada centrale di La Coruna, il primo negozio Zara che produce abiti femminili a basso prezzo.\nNel 1976 Ortega si rende conto della crescente importanza del computer, apre l'azienda ad Arteixo (dove attualmente c'\u00e8 la sede della societ\u00e0) e affida ad un professore del luogo, Jos\u00e9 Maria Castellano (sar\u00e0 poi l'amministratore delegato dell'azienda nel 1984), di studiare il modo per ridurre i tempi di progettazione e distribuzione dei capi di abbigliamento. Sar\u00e0 poi adottato il modello di controllare tutta la filiera in modo da portare il momento della produzione sempre pi\u00f9 vicino a quello della vendita: producendo piccole quantit\u00e0 e utilizzando il \"feedback\" dei clienti, riesce a rifornire settimanalmente i negozi grazie ad una efficiente rete produttiva. Intanto nel 1978 apre il primo negozio a Madrid, negli anni seguenti la catena si diffonde in tutta la Spagna. Nel 1984 \u00e8 inaugurato il primo centro di distribuzione della logistica, nel 1985 nasce Inditex come holding per Zara e i suoi impianti di produzione. Negli anni seguenti esce fuori dai confini spagnoli, aprendo negozi a Oporto (1988), New York (1989) e Parigi (1990).\nNel 1991 Inditex crea Pull and Bear e acquisisce una parte di Massimo Dutti. L'espansione poi con Bershka (1998) e Stradivarius (1999). Nel 2001 la quotazione in Borsa, nello stesso anno lancia un negozio di intimo femminile chiamato Oysho, nel 2003 \u00e8 aperta Zara Home, nel 2008 \u00e8 inaugurata la catena di negozi esclusivi Uterq\u00fce. Nel 2005 Pablo Isla, classe 1964 e laurea in legge, \u00e8 nominato CEO di Inditex. Portando i negozi Zara nei paesi asiatici e nelle vie pi\u00f9 esclusive di Pechino e Shanghai. Cos\u00ec, quando nel 2011 Ortega decide di lasciare l'incarico di presidente, Pablo Isla diventa nello stesso tempo chairman e CEO della societ\u00e0. Suscitando qualche sorpresa perch\u00e9 c'era chi scommetteva sulla figlia di Ortega, Maria, nata in seconde nozze e in azienda gi\u00e0 da pi\u00f9 di dieci anni.\nNel 2015 la societ\u00e0 ha registrato un fatturato di 20,9 miliardi di euro e un utile di 2,87 miliardi. Varato da Ortega e Isla anche un piano di condivisione degli utili con i dipendenti. Nel 2016 i ricavi hanno toccato i 23,3 miliardi e gli utili i 3,16 miliardi. I risultati sono tali da indurre la rivista \"Harvard Business Review\" ad indicare Isla nell'aprile 2017 come il numero uno tra 898 amministratori delegati analizzati in 31 paesi. Nel 2017 il fatturato ha superato i 25 miliardi (25,3 miliardi con un aumento del 9%) mentre gli utili hanno toccato i 3,3 miliardi (aumento del 7%): in entrambi i casi la crescita perde il vecchio segno a due cifre. Le vendite online sono state il 10% con una crescita del 41%.\nDal 2005 \u00e8 operativo un piano, voluto da Ortega, di condivisione degli utili con i dipendenti pari al 10% dei profitti.\nControversie.\nNel 2013 a Dacca in Bangladesh avviene il Crollo del Rana Plaza di Savar dove aveva sede una delle fabbriche tessili a cui Inditex appalta i suoi lavori e dove sono morti almeno 381 operai. L'associazione Campagna Abiti Puliti ha accusato Inditex di non controllare le condizioni di sicurezza delle aziende cui affida la gestione dei loro prodotti.\nI marchi.\nIl gruppo Inditex gestisce oltre 7200 negozi in 93 mercati. La maggior parte sono di propriet\u00e0. I marchi:"}
{"id": "422581", "revid": "1494169", "url": "https://it.wikipedia.org/wiki?curid=422581", "title": "Autodaf\u00e9 (disambigua)", "text": ""}
{"id": "422607", "revid": "110157", "url": "https://it.wikipedia.org/wiki?curid=422607", "title": "Rosal\u00eda Mera", "text": "Carriera.\nInizi\u00f2 disegnando lingerie.\nFond\u00f2, insieme al marito Amancio Ortega, il gruppo Inditex e la linea di abbigliamento Zara di cui, anche dopo il divorzio, mantenne una quota di propriet\u00e0 del 7%.\nI suoi interessi spaziarono anche nel settore delle attrezzature per il rilevamento delle impronte digitali, in un'azienda specializzata nella ricerca di cure per il tumore attraverso organismi marini; fu presidente della fondazione Paideia, un'organizzazione caritatevole.\nFu una tra le donne pi\u00f9 ricche del mondo, la prima in Spagna, con un patrimonio personale stimato di 6,1 miliardi di dollari, e venne inserita al 66\u00ba posto nella classifica delle donne pi\u00f9 potenti del mondo nel 2013.\n\u00c8 deceduta a 69 anni per emorragia cerebrale. \u00c8 sepolta nel cimitero della chiesa di Santa Eulalia dei Li\u00e1ns, in Oleiros (La Coru\u00f1a).\nVita personale.\nEra divorziata da Amancio Ortega dal 1986. Aveva due figli, di nome Sandra e Marcos.\nNel maggio 2013 si \u00e8 detta contraria alla riforma della legge sull'aborto in Spagna promossa dal ministro Alberto Ruiz-Gallard\u00f3n, membro del Partito Popolare guidato da Mariano Rajoy, che cercava di modificare i limiti di legge approvati sotto il governo di Jos\u00e9 Luis Rodr\u00edguez Zapatero nel 2010.\nPatrimonio.\nLa sua attivit\u00e0 principale era 6,99% del capitale di Inditex, valutato a 2,4 miliardi di euro."}
{"id": "422628", "revid": "599013", "url": "https://it.wikipedia.org/wiki?curid=422628", "title": "Alex Pinardi", "text": "Carriera.\nClub.\nAtalanta.\nCresce nelle giovanili dell'Atalanta, con cui totalizza una presenza nella serie B 1998-1999. L'anno dopo realizza 2 gol in 14 presenze in serie cadetta, prima di collezionare 11 presenze nel suo primo anno di serie A (esordio il 1\u00ba ottobre 2000 in Atalanta-Lazio 2-2). Proprio in quella stagione si afferma come uno dei talenti emergenti del calcio italiano. In maglia nerazzurra gioca altri tre campionati di massima divisione, mettendo assieme 74 gare e 14 reti.\nLecce.\nNell'estate 2004 \u00e8 ceduto in compropriet\u00e0 al Lecce, con cui disputa un'ottima stagione e viene impiegato con continuit\u00e0 dall'allenatore Zden\u011bk Zeman. Alla fine raggiunge quota 32 presenze, segnando anche 3 gol. Nella stagione 2005-2006 \u00e8 spesso relegato in panchina e il suo rendimento cala come quello di tutta la squadra salentina, retrocessa in Serie B con due giornate di anticipo rispetto alla fine del torneo.\nModena.\nA giugno 2006 la risoluzione della compropriet\u00e0 con l'Atalanta, avvenuta a seguito dell'apertura delle buste, ha esito positivo per il Lecce, che cede Pinardi in prestito con diritto di riscatto della met\u00e0 al . Dopo una prima met\u00e0 di stagione difficile, con l'arrivo di Bortolo Mutti sulla panchina della squadra emiliana diviene il leader della formazione, conducendola alla salvezza con 10 reti (pi\u00f9 1 in coppa Italia) segnate, 3 delle quali su calcio di rigore. Nell'estate seguente il Modena riscatta dal Lecce la met\u00e0 del cartellino del giocatore.\nA settembre 2007 \u00e8 diventato testimonial della onlus F.D.G. (Federazione Nazionale Diabete Giovanile).\nCagliari.\nNel giugno 2010 firma un biennale con il Cagliari tornando cos\u00ec a giocare in Serie A. &lt;br &gt;\nEsordisce con la nuova maglia l'11 settembre, nella vittoriosa partita casalinga contro la (5-1). Conclude la sua esperienza nella squadra sarda con 7 presenze e nessuna rete all'attivo.\nNovara.\nIl 21 gennaio 2011 firma con il Novara un contratto che lo lega al club piemontese fino al 2013,nella stagione della retrocessione va a segno una sola volta su punizione.\nVicenza.\nIl 30 gennaio 2012 passa in prestito al in Serie B fino al termine della stagione, disputando 16 incontri complessivi (comprese le due gare dei play-out) con 1 gol.\nIl 29 agosto dello stesso anno va a titolo definitivo al Vicenza, in cambio di Alain Baclet.\nCremonese.\nIl 31 gennaio 2013 passa in prestito alla fino al termine della stagione. Esordisce il 3 febbraio 2013 in occasione della partita -.\nFeralpiSal\u00f2.\nIl 17 luglio 2013 passa alla FeralpiSal\u00f2, con cui firma un contratto annuale. Il 22 maggio 2015, dopo due stagioni con la squadra bresciana, con cui ha collezionato 7 reti in 58 partite di campionato, rinnova per un altro anno il contratto in scadenza.\nGiana Erminio ed Adrense.\nIl 25 luglio 2016, rimasto senza squadra, firma con la Giana Erminio.\nDopo due stagioni in terza serie (la prima delle quali da titolare) lascia il club della Martesana e si trasferisce ai bresciani dell'Adrense, neopromossi in Serie D.\nNazionale.\nVanta alcune presenze in nazionale Under 16, Under 20 e Under 21.\nStatistiche.\nPresenze e reti nei club.\n\"Statistiche aggiornate al 24 settembre 2019.\""}
{"id": "422642", "revid": "406204", "url": "https://it.wikipedia.org/wiki?curid=422642", "title": "Sinfonia n. 34 (Mozart)", "text": "La Sinfonia n. 34 in Do maggiore K 338 di Wolfgang Amadeus Mozart \u00e8 l'ultima delle sinfonie composte a Salisburgo prima della rottura con il principe arcivescovo Hieronymus von Colloredo. Fu completata il 29 agosto 1780.\nSembra che sia stato proprio il grande successo della prima del 3 aprile 1781 nel K\u00e4rntnertortheater che questa ottenne alla sua esecuzione ad aver indotto Mozart ad abbandonare la citt\u00e0, diventata troppo inadatta alle sue ambizioni, per trasferirsi a Vienna.\nIl 26 maggio 1782 venne eseguita ancora a Vienna.\nStruttura.\nLa strumentazione prevede due oboi, due fagotti, due corni, due trombe, timpani e archi.\nNonostante la maggior parte delle sinfonie prevedano quattro movimenti, nella \"Sinfonia n. 34\" ne sono presenti tre. Ci\u00f2 era ancora comune nel periodo del primo Classicismo.\nLa questione del minuetto K 409.\nIl musicologo Alfred Einstein ha avanzato una teoria, nella terza edizione del catalogo K\u00f6chel, secondo cui il \"Minuetto in Do maggiore\" K 409, scritto a Vienna da Mozart nel maggio 1782, sarebbe stato composto per questa sinfonia. Tuttavia, non esiste alcuna prova a sostegno di questa tesi. Inoltre, il \"minuetto\" richiede due flauti nell'organico, cosa che non \u00e8 invece prevista nel resto della sinfonia.\nIl \"minuetto\" in questione \u00e8 eseguito di rado e si avvale della sonorit\u00e0 dei fiati, in particolare nel trio."}
{"id": "422646", "revid": "38802", "url": "https://it.wikipedia.org/wiki?curid=422646", "title": "K 338", "text": ""}
{"id": "422714", "revid": "154893", "url": "https://it.wikipedia.org/wiki?curid=422714", "title": "Tasca da pasticciere", "text": ""}
{"id": "422739", "revid": "177967", "url": "https://it.wikipedia.org/wiki?curid=422739", "title": "Elca Sound", "text": "La Elca Sound \u00e8 una casa discografica calabrese che ha sede a Reggio Calabria, fondata nel 1975 da Calogero Centofanti, venuto a mancare nel settembre 2006.\nNel 1977 sono incise le prime canzoni folcloristiche calabresi. Si inizia produrre dischi 45 giri poi stereo 8 e musicassette stere 7. All'inizio degli anni ottanta riscuote i primi successi nazionali grazie ai prodotti innovativi sulla satira politica. Vende in Italia ed all'estero milioni di copie. La \"Elca Sound\" in questo periodo organizza e gestisce la vendita anche all'estero: Europa, America e Australia.\nNegli anni novanta vengono prodotti dalla \"Elca Sound\" artisti calabresi come Otello Profazio, Enzo Laface, Mino Reitano, i Calabruzi e Micu u pulici.\nNel 1995 rileva la \"Said Records\" di Palmi, etichetta nata nel 1960, acquisendo cos\u00ec canzoni del panorama folcloristico abruzzese, pugliese e siciliano. Si inizia cos\u00ec a stampare sul supporto attuale dell'epoca ed ancora in uso il CD. \nAttualmente possiede oltre 10000 brani in CD o musicassetta."}
{"id": "422763", "revid": "117143700", "url": "https://it.wikipedia.org/wiki?curid=422763", "title": "La bella addormentata (balletto)", "text": "La bella addormentata (in russo, \u0421\u043f\u044f\u0449\u0430\u044f \u043a\u0440\u0430\u0441\u0430\u0432\u0438\u0446\u0430, \"Spja\u0161\u010daja krasavica\") \u00e8 il secondo, per cronologia di composizione, dei tre balletti di P\u00ebtr Il'i\u010d \u010cajkovskij. Il libretto fu scritto interamente dal principe e sovrintendente dei Teatri Imperiali di San Pietroburgo, Ivan Vsevolo\u017eskij, la coreografia venne affidata a Marius Petipa. La prima rappresentazione ebbe luogo il 15 gennaio 1890 presso il Teatro Mariinskij di San Pietroburgo, Russia: il successo fu immediato.\nStoria del balletto.\nIl 13 maggio 1888, l'allora direttore dei teatri imperiali Ivan Vsevolo\u017eskij scrisse a \u010cajkovskij riguardo alla propria idea di allestire un nuovo balletto, basato sulla fiaba di Charles Perrault de \"La bella addormentata\", proponendo al compositore di scriverne la musica.\nLa passione di Vsevolo\u017eskij per l'epoca di Luigi XIV, port\u00f2 il direttore a concepire lo scenario nello stile dei balletto di corte del XVII secolo: la coreografia del balletto dunque, che secondo Vsevolo\u017eskij doveva divenire l'opera pi\u00f9 importante dei teatri imperiali e del repertorio pietroburghese, fu affidata al pluridecorato Marius Petipa, gi\u00e0 coreografo di numerosi e famosi balletti. Questi divenne poi anche coautore del libretto, insieme appunto al direttore.\nLa prova generale avvenne in presenza dello zar Alessandro III e la prima ebbe luogo il 15 gennaio 1890 presso il Teatro Mariinskij di San Pietroburgo: la direzione orchestrale fu di Riccardo Drigo, protagonista l'italiana Carlotta Brianza (nel ruolo di \"Aurora\") accanto al russo Pavel Gerdt (nel ruolo del \"Principe Desir\u00e9\").\nBisogna aspettare per\u00f2 il 1896 perch\u00e9 il balletto giunga in Italia, al Teatro alla Scala di Milano: l'allestimento milanese fu anche il primo allestimento ad essere eseguito al di fuori della scena pietroburghese. Solo nel 1899 arriv\u00f2 al Teatro Bol'\u0161oj di Mosca.\nStoria delle esecuzioni.\nSan Pietroburgo prima (prima mondiale)\nMosca, prima\nAltre produzioni degne di nota\nRuoli e cast originale.\nLa prima del balletto ricevette riconoscimenti pi\u00f9 favorevoli de \"Il lago dei cigni\" da parte della stampa, ma \u010cajkovskij non ebbe mai la soddisfazione di vedere il suo lavoro diventare un successo immediato nei teatri al di fuori della Russia. Mor\u00ec nel 1893. Nel 1903, \"La bella addormentata\" \u00e8 stato il secondo balletto pi\u00f9 popolare nel repertorio del Balletto Imperiale (\"La figlia del Faraone\" di Petipa/Pugni era il primo), essendo stato eseguito 200 volte in soli 10 anni.\nLa produzione montata alla Scala di Milano nel 1896 ebbe pi\u00f9 di ventiquattro repliche e anche quella prodotta dai Balletti Russi nel 1921 a Londra ottenne ampi consensi. Nel 1999 il Balletto del Mariinskij ricostru\u00ec la produzione del 1899 curata da Aleksandr Gorskij, con le riproduzioni di scene e costumi. Anche se la produzione di Kirov del 1951 di Konstantin Sergeev \u00e8 disponibile su DVD/Video, la versione del 1999 \"autentica\" \u00e8 disponibile solo in brevi estratti a partire dal 2007.\n\"La bella addormentata\" \u00e8 il balletto pi\u00f9 lungo di \u010cajkovskij, della durata di quasi quattro ore a piena lunghezza - contando anche gli intervalli. Senza pause (come appare su diversi set di CD), dura quasi tre ore. \u00c8 quasi sempre tagliato.\nAlla premi\u00e8re lo zar Alessandro III convoc\u00f2 \u010cajkovskij nel palco imperiale. Lo Zar fece la semplice osservazione \"Bellissimo\", che sembra abbia irritato il compositore, che probabilmente si aspettava un responso pi\u00f9 favorevole.\nRuoli.\n\"La corte del re\":\n\"Le Fate\":\n\"I quattro pretendenti\":\n\"La festa per la Caccia del Principe\":\n\"Personaggi fiabeschi\":\nIl soggetto.\nPrologo.\nAlla corte del re Florestano viene indetta una festa per il battesimo della principessa Aurora: vengono invitati cavalieri, dame e le fate buone del regno, che portano con loro doni per la principessa. Tra gli invitati per\u00f2 manca la malvagia fata Carabosse, non presente nella lista; per vendicarsi, nonostante le suppliche della corte, la fata getta una maledizione alla piccola: al sedicesimo anno di et\u00e0, la principessa morir\u00e0 pungendosi con un fuso. La fata dei Lill\u00e0 per\u00f2, non avendo ancora fatto il suo regalo, decide di modificare la maledizione: questa infatti alla puntura non morir\u00e0, ma sprofonder\u00e0 solamente in un lunghissimo sonno, che coinvolger\u00e0 tutta la corte e che avr\u00e0 fine solamente grazie al bacio di un giovane principe.\nAtto I.\nNel castello si festeggia il sedicesimo anno di et\u00e0 della principessa, dopo che ogni fuso \u00e8 stato bandito dal regno e il suo uso vietato severamente.\nAurora appare e, corteggiata da quattro pretendenti che arrivano da quattro rispettivi continenti, balla con i quattro principi (il famoso \"Adagio della Rosa\"): le varie danze di corte distolgono l'attenzione del pubblico e cos\u00ec la fata Carabosse, travestita da vecchia mendicante, porge un fuso alla principessa.\nIncuriosita dall'oggetto mai visto, Aurora tocca la punta del fuso e sviene: la fata dei Lill\u00e0 interviene e ricordando il suo dono, trasforma la morte in sonno.\nGli invitati si addormentano e il castello viene avvolto da rovi e circondato da un fitto bosco.\nAtto II.\nScena Prima: trascorrono cento anni e, in una radura nei pressi del castello ancora avvolto dai rovi, una compagnia di nobili \u00e8 presa in una battuta di caccia, allietandosi nel fitto bosco con pic-nic e danze.\nTra questi \u00e8 presente anche il principe Desir\u00e9. A un certo punto, l'atmosfera cambia e appare la fata dei Lill\u00e0, che in un sogno conduce il principe da Aurora, avvisandolo dell'accaduto. La visione di questa splendida principessa fa innamorare il giovane principe. Finito il sogno, il principe si dirige al castello incantato.\nScena Seconda: il principe riesce ad entrare nel castello e, trovata la principessa, le d\u00e0 un bacio, spezzando l'incantesimo; la corte allora si risveglia e le danze ricominciano; il principe potr\u00e0 ora sposare la principessa Aurora.\nAtto III.\nC'\u00e8 una grande festa al castello e tra gli invitati compaiono l'Uccello azzurro e la principessa Florine; compaiono anche molti dei personaggi delle fiabe di Perrault (Il gatto con gli stivali e la gatta bianca, Cenerentola e il Principe Fortun\u00e9, Cappuccetto rosso e il lupo).\nI due promessi sposi danzano, in un celebre \"passo a due\", alla reggia di Florestano, e con loro anche tutti gli invitati in onore del futuro re e della futura regina."}
{"id": "422768", "revid": "974994", "url": "https://it.wikipedia.org/wiki?curid=422768", "title": "Palazzo Leoni Montanari", "text": ""}
{"id": "422776", "revid": "1745361", "url": "https://it.wikipedia.org/wiki?curid=422776", "title": "Khorasan", "text": "Il Khor\u0101s\u0101n (in persiano: \u062e\u0631\u0627\u0633\u0627\u0646) (anche trascritto nella forma araba Khur\u0101s\u0101n o Khorassan) \u00e8 una regione storico-geografica, corrispondente oggi alla parte nordorientale dell'Iran. Fino al 2004 era anche una delle province dell'Iran. Il centro principale \u00e8 Mashhad, seconda citt\u00e0 dell'Iran per numero di abitanti. Il nome \"Khorasan\" in persiano significa \"dove origina il sole\", e fu dato alla regione pi\u00f9 orientale dell'impero persiano durante la dinastia sasanide. \nStoria.\nL'antica regione persiana del Khorasan (nota tra gli studiosi come \"Grande Khorasan\") includeva aree che oggi fanno parte non solo dell'Iran ma dell'Afghanistan, del Tagikistan, del Turkmenistan e dell'Uzbekistan. Nel suo territorio si trovano alcune citt\u00e0 storiche dell'impero persiano: N\u012bsh\u0101p\u016br (in Iran), Merv e Sanjan (in Turkmenistan), Samarcanda e Bukhara (in Uzbekistan), Herat, Kabul, Ghazni e Balkh (in Afghanistan). Nella storia la regione del Khorasan fu conquistata da diversi popoli e appartenne a diversi imperi, Greci, Arabi, Selgiuchidi, Safavidi e altri ancora.\nIl Khorasan \u00e8 noto a livello storico oltre che turistico per il fatto di ospitare le tombe del grande poeta epico Firdusi; del discendente del profeta Maometto e Imam sciita duodecimano, \u02bfAl\u012b al-Ri\u1e0d\u0101; del grande teologo e filosofo al-Ghazali.\nEconomia.\nLa regione \u00e8 celebre per la produzione di zafferano e di berberis (\"zereshk\" ) - anch'esso assai usato nella gastronomia persiana e ricco di vitamina C - entrambi prodotti nelle citt\u00e0 pi\u00f9 meridionali dell'area, nota anche per i tappeti ed il grano Khorasan.\nSuddivisione amministrativa.\nIl Khorasan \u00e8 stata anche la pi\u00f9 vasta regione dell'Iran fino al 29 settembre 2004, quando il suo territorio \u00e8 stato suddiviso in tre parti costituendo le attuali regioni di:"}
{"id": "422791", "revid": "46291", "url": "https://it.wikipedia.org/wiki?curid=422791", "title": "Lithops optica", "text": "Lithops optica \u00e8 una pianta succulenta della famiglia delle Aizoaceae, appartenente al genere \"Lithops\", che comprende quelle piante comunemente chiamate \"pietre viventi\". \u00c8 una specie endemica della Namibia.\nL'epiteto specifico \"opticus\" deriva dal latino \u00e8 significa occhio.\nDescrizione.\nLe foglie sono di colore grigio-argilla, la pagina fogliare superiore \u00e8 sferica, con una grande finestra trasparente; i fiori sono bianchi con sfumature rosa.\nConservazione.\nLa Lista rossa IUCN classifica \"Lithops optica\" come specie prossima alla minaccia di estinzione (\"Near Threatened\")."}
{"id": "422800", "revid": "31465", "url": "https://it.wikipedia.org/wiki?curid=422800", "title": "Quetzalco\u00e0tl", "text": ""}
{"id": "422808", "revid": "36426", "url": "https://it.wikipedia.org/wiki?curid=422808", "title": "Pasticceria", "text": "La pasticceria \u00e8 la parte dell'arte culinaria dedicata alla preparazione di alimenti dolci (pasticcini, torte dolci, biscotti, praline, cioccolatini, canditi e simili). Suddivisa in due grandi settori (\"pasticceria dolce\", che include la gelateria e la confetteria, e \"pasticceria salata\", che aggiunge tutto il settore della panificazione e della produzione di torte salate e tartine), \u00e8 un'arte che appartiene specificamente alla tradizione culinaria europea e alle tradizioni da essa derivate, come quella statunitense e creola.\nNascita del concetto di portata dolce.\nQuesta arte ha visto una notevole espansione negli ultimi quattro secoli e in concomitanza con una maggiore reperibilit\u00e0 di alcuni ingredienti sul mercato, primo fra tutti lo zucchero. L'elemento dolce, infatti, rimase per secoli derivato dalla frutta, dal mosto e soprattutto dal miele, che veniva aggiunto come ingrediente di complemento a molti altri. Il miele viene affiancato intorno all'anno 900 d.C. dallo zucchero di canna, importato come spezia dai territori arabi. Solo a partire dal 1500 lo zucchero viene importato dalle Americhe divenendo un ingrediente pi\u00f9 comune. Lo zucchero di barbabietola render\u00e0 l'Europa autonoma nella preparazione di dolci rispetto alle importazioni. Questo taglier\u00e0 nettamente i costi e dar\u00e0 un impulso considerevole alla produzione dolciaria, che conobbe una vera e propria esplosione definendo la propria autonomia rispetto alla gastronomia globalmente intesa.\nFonti storiche.\nTrattare l'argomento cucina (e con esso la pasticceria) da un punto di vista storico presenta notevoli problemi determinati dalle fonti. Gli scritti che riguardano la cucina sono pochi e l'argomento fu considerato minore nelle epoche passate. Con l'avvento del Cristianesimo, inoltre, sulla buona tavola grav\u00f2 la disapprovazione del peccato di gola e questo contribu\u00ec a limitare la produzione di testi in merito, spesso visti come l'oziosa perdita di tempo di ghiottoni sfaccendati. In particolare troviamo un vuoto dalla caduta di Roma sino all'anno 1000 e le poche indicazioni reperite trattano soprattutto dell'aspetto morale del cibo (digiuni e astensioni nei giorni di magro) o dell'aspetto dietistico: quali ingredienti assumere o meno per restare in salute e curarsi. Ricette, tuttavia, non sono riportate o ci sono pervenute. Solo attorno all'XI secolo, nei monasteri, si inizia a stilare ricettari veri e propri, il primo dei quali ci risulta essere quello della badessa Ildegarda di Bingen, figura di spicco dell'epoca e molto famosa per la sua cultura, la sua morale e i suoi manuali di medicina.\nRicostruire ricette tanto antiche nel dettaglio \u00e8, tuttavia, oggettivamente molto complesso sia per la mancanza di uniformit\u00e0 di termini e soprattutto per quella di unit\u00e0 di misura: zone diverse parlavano lingue diverse e misuravano in modi del tutto differenti, che talvolta convivevano persino nel medesimo territorio. Oltre a queste poche fonti sono giunti a noi rari testi nei quali la cucina fosse analizzata come strumento di salute e di cura, piuttosto che di piacere. Queste opere, di medici europei o arabi e talvolta di monaci contribuiscono a darci uno spaccato della dietistica nei secoli.\nL'argomento comincia a venire trattato con una certa cura e metodo solo a partire dal 1200 e conoscer\u00e0 un interesse particolare dal 1400-1500. Tuttavia si deve tenere presente che l'analfabetismo era la norma per la maggior parte della popolazione e persino tra i professionisti di alto livello cui molti cuochi e pasticceri appartenevano. Questo aspetto sar\u00e0 destinato a perdurare anche in epoche pi\u00f9 recenti, limitando ulteriormente i testi che trattano di cucina e pasticceria. In tal senso i testi in nostro possesso furono scritti da persone colte e benestanti quando non decisamente ricche, pertanto trattano in larga parte di cucina per ricchi. La tradizione culinaria delle popolazioni \u00e8 sopravvissuta solo in via empirica passando, diciamo cos\u00ec, da cuoco o cuoca al suo successore.\nVa, inoltre, ricordato che le cene e i banchetti solenni erano occasioni mondane, in cui andava ostentata la ricchezza e la potenza del signore: le portate erano nell'ordine delle decine e, poich\u00e9 molte non venivano quasi toccate, la festa si allargava anche alla servit\u00f9 che dimorava presso il Signore e che mangiava ci\u00f2 che era avanzato. Per contro il cibo quotidiano era sobrio e molto moderato; scendendo di classe sociale dal sobrio passava rapidamente al misero. Da tutto questo consegue che i dolci erano effettivamente una portata di lusso, quasi sconosciuta tra la gente comune, se non nelle forme pi\u00f9 rustiche. Oggi sono in corso diversi studi filologici sulla cucina delle diverse zone europee che cercano di rintracciare l'origine e sviluppo di alcune preparazioni, perch\u00e9 facenti parte della cultura, dello sviluppo e della storia delle popolazioni.\nAntichit\u00e0.\n\u00c8 improbabile che si possa parlare di \"dolci\" nel senso moderno del termine, e questo perch\u00e9 i dolcificanti come lo zucchero non avevano ancora fatto la loro comparsa. Tuttavia, venivano utilizzati in sua vece prodotti naturali come il miele e la frutta. Nelle epoche antiche le pietanze contenevano spesso una nota dolce, mischiata ad arte con il salato, l'affumicato e l'agro. In tal senso frutti molto comuni, come i fichi e le pere, venivano cotti, fermentati o ridotti in salsa per condire pietanze molto spesso in abbinamento con uova, formaggi, carne arrosto e persino pesce. Un tocco sontuoso veniva fornito dall'aggiunta di spezie come il pepe, i ceci, le ghiande e i comuni frutti di bosco.\nTuttavia possiamo rintracciare preparazioni pi\u00f9 vicine al nostro gusto attuale. Cicerone cita, a proposito della Sicilia, di avervi mangiato un \"Tubus farinarius, dulcissimo, edulio ex lacte factus\", e cio\u00e8 un \"rotolo di pastella di farina, molto dolce, preparato con latte buono da mangiare\", descrizione che fa pensare al diretto antenato del cannolo siciliano.\nLucullo presenta una ricetta di \"ova sfongia ex lacte\", un'omelette aromatizzata di pepe e spalmata di miele, non diversa dalle omelette dolci al miele, marmellata o panna del nord Europa, in uso tutt'oggi.\nTra la gente comune erano reperibili focacce con i fichi e \"obleidos\", cialde simili ai nostri biscotti cotte al momento, frequentemente spalmate di miele. Inoltre si mangiavano quotidianamente i semi dolci come corniole, nocciole, noci, datteri; i semi venivano spesso canditi con miele caramellato in modo non diverso da quanto oggi si fa con lo zucchero per preparare il croccante.\nLa frutta (uva, prugne, bacche, mele, pere, melegrane) veniva cotta e usata come salsa, come \u00e8 ancora in uso nei paesi anglosassoni per accompagnare la carne, o spalmata sulle focacce di farina, come oggi spalmiamo la marmellata.\nI dolcetti casalinghi pi\u00f9 frequenti sembrano essere stati i datteri ripieni di noci o mandorle, che tutt'oggi si regalano nel sud Italia e nel bacino del mediterraneo specie in occasione del Natale. Questi venivano rifiniti da una caramellatura di miele cotto. Altre ricette riportano preparati inequivocabilmente vicini alla crema pasticciera e a flan o budini, dove si mischiavano uova, latte, miele, noci e spezie, prima fra tutte il pepe. Il composto, talvolta con aggiunta di farina, veniva poi cotto sino a addensarsi.\nIl dolce, inoltre compariva frequentemente nelle bevande. Una delle pi\u00f9 comuni, infatti, era l'idromele. Composto da acqua e miele e variamente fermentato rimase in uso per secoli, tanto da essere bevuto ancora oggi in alcune zone. Presso Etruschi e Germani era in uso il vino di frutta. Ottenuto da una leggera fermentazione di frutti vari (bacche, pere, mele) fu, di fatto, il diretto antenato del sidro dolce, tutt'oggi comunemente prodotto e bevuto in paesi quali Germania, Francia, Belgio, Paesi Bassi, Inghilterra che lo esportano in molti paesi.\nNascita gelato.\nUn discorso a parte merita, invece, una preparazione che si ritiene usualmente recente ed \u00e8 invece molto antica: il sorbetto, da cui deriver\u00e0 il gelato odierno. L'uso di mescolare neve fresca o ghiaccio tritato e frutta o latte \u00e8 noto da secoli, persino a popolazioni che non sempre avevano facilit\u00e0 a reperire le materie prime. L'Antico Testamento riporta che Isacco dicesse ad Abramo di ristorarsi dal sole violento mangiando un misto di latte di capra e neve.\nNumerose testimonianze riportano come fosse diffuso nei banchetti di Cina, India e Giappone.\nDiffuso massicciamente in Asia Minore, si ritrova in antichi documenti che riportano come lo stesso Alessandro Magno ne fosse molto goloso. In Egitto e Palestina era in uso sia tra i nobili, che servivano coppe di neve o ghiaccio tritato e succhi di frutta. In Palestina, tuttavia, veniva offerto in versione pi\u00f9 rustica anche ai braccianti che lavoravano nei campi. Di l\u00ec giunse in Grecia e in Italia, dove divenne un piatto fondamentale dei banchetti romani, e del quotidiano della gente comune: veniva infatti venduto in bancarelle per le strade grazie alle nevi che si ricavavano dall'Etna e dal Terminillo.\nNon sappiamo con certezza se davvero questo dolce sia, come sembra, scomparso durante i secoli delle invasioni, per la gi\u00e0 citata mancanza di fonti. Sappiamo per\u00f2 con certezza che rimase in uso nei territori arabi, dove si cominci\u00f2 a gelare non pi\u00f9 solo acqua (per poi aggiungervi frutta in pezzi), ma direttamente frutta in purea o in succhi.\u00c8 altamente probabile che il sorbetto sia ritornato in Italia grazie ai contatti commerciali con quei paesi. Infatti il termine sorbetto deriva dal turco \"\u015ferbat\", a sua volta derivato dall'arabo. Alcuni studiosi ne indicano il significato in \"dolce neve\", altri lo fanno derivare dal verbo \"sorbire\".\nPu\u00f2 destare curiosit\u00e0 il fatto che popoli tanto antichi potessero ovviare alla deperibilit\u00e0 di ingredienti come la neve fresca o il ghiaccio. Diversi documenti, tuttavia, riportano le tecniche utilizzate per l'approvvigionamento. La neve veniva raccolta nei mesi invernali e conservata, anche molto a lungo, in sotterranei, ben avvolta nella paglia. In mancanza di neve si provvedeva a tritare finissimamente acqua che si fosse fatta ghiacciare in sotterranei profondi o si usava vapore acqueo condensato in luoghi gelidi, che erano comunque gi\u00e0 in uso per la conservazione dei cibi.\nSecoli XI-XIII.\nDalle fonti in nostro possesso si delinea, a partire da questo periodo, un'abitudine che rester\u00e0 invariata per diversi secoli: i banchetti, tutti di numerose portate, iniziavano con pietanze e bevande dolci, e proseguivano con il salato, al contrario di ci\u00f2 che accade oggi. Si riteneva infatti che il dolce \"allargasse lo stomaco e l'animo\" dei commensali, ben disponendoli verso gli altri presenti e verso le altre portate. Tra il 1000 e il 1200 i piatti dolci sembrano essere stati pochissimi e estremamente rustici.\nNelle zone del nord Italia, della Francia e in parte dell'Inghilterra, ad esempio, si aprivano banchetti con \"Ippocrasso\", vino dolce speziato accompagnato da frittelle di castagne e nespole cotte sotto le braci. I cibi, inoltre, assumevano una valenza simbolica religiosa e mitologica. Il pane e il vino, in particolare, commemoravano la passione di Cristo, ma la simbologia si estendeva anche alla frutta, che veniva cotta sotto le braci per ricordare la rinascita del sole dopo il lungo buio dell'inverno. Rimangono in certa misura ricette di derivazione romana, quali budini e creme, cialde accompagnate da frutta o miele, sformati di farina di castagna in tutto simili al nostro castagnaccio.\nIl pane, a differenza che in epoca romana, era un alimento diffusissimo e con infinite varianti anche dolci. Veniva ingentilito con spezie, aromi vari, uva, miele, noci dolci. \u00c8 l'epoca del Panpepato, del Buccellato, del Pandiramerino, preparazioni aromatiche, decisamente non soffici, destinate a durare a lungo e a poter venire trasportate o inviate senza problemi come regalo a nobili e potenti. Con una certa frequenza si trovano, inoltre, riferimenti a frutta come le pere, cotte in infusioni di rose e vino dolce. Frittelle, ravioli, cialde morbide o croccanti e crispelle fritte si riporta siano state guscio di frutta, formaggi freschi e miele, accompagnate da spezie nei giorni di festa e sulle mense dei ricchi. In particolare le frittelle si ritiene siano di derivazione araba: diversi documenti riportano come fossero in uso presso i crociati di Gerusalemme e come questi le resero comuni e famose, specie in Inghilterra, al loro ritorno in patria.\nSi noti che, in questo periodo, il concetto di dolce soffice (come il Pan di Spagna), sembra essere stato del tutto assente. Compare soltanto in riferimento ai pani dolci: \u00e8 probabilmente di quest'epoca l'antenato del famoso Panettone. Il gelato vede in questo periodo una rinascita in grande stile, grazie ai traffici commerciali con i paesi arabi. Il dolce, che loro addizionavano di spezie e di zucchero di canna, risal\u00ec l'Italia a partire dalla Sicilia. Questa era ricca di frutta, specie di agrumi, e il connubio delle due cose ebbe una enorme fortuna, diffondendosi in breve nelle corti. I crociati, all'incirca nello stesso periodo, portarono analoghe ricette scoperte a Gerusalemme nei paesi del nord Europa, primi fra tutti la Normandia e le contee inglesi. Marco Polo porter\u00e0 a Venezia una variante nella preparazione per cui la refrigerazione veniva controllata mescolando acqua e salnitro, secondo l'uso orientale.\nSecoli XIII-XIV.\nIl Basso Medioevo rappresenta un passo fondamentale verso il concetto di pasticceria nel senso oggi comune, grazie ai fiorenti traffici che portavano alcuni ingredienti fondamentali alle corti dei nobili. Tra questi zucchero di canna, cannella, zenzero, riso, sesamo, noce moscata, chiodo di garofano.\nIn particolare il periodo che va dal 1300 al 1400 vede nascere le basi dell'arte culinaria che, evolvendosi, giunger\u00e0 sino a noi. In questo periodo vengono scritti diversi ricettari che, sebbene non esaurienti e lacunosi su molti punti, evidenziano che mangiare cominciava a diventare un'arte codificata in tutta Europa e non un semplice \"mettersi a tavola\". Viene recuperata l'attenzione alla dietetica recuperando la teoria degli umori di Galeno, riportata in Europa dagli Arabi, attenzione che garant\u00ec una buona diffusione alle varie opere culinarie giunte sino a noi.\nIl primo ricettario dell'epoca sembra essere stato il \"Libro della Cocina\", di un anonimo fiorentino, che riporta una sessantina di ricette di uso comune, da cui si nota ancora una notevole commistione di dolce con salato. Le ricette dell'epoca cominciano ad essere per noi pi\u00f9 decifrabili, grazie all'evoluzione della lingua volgare che accenna i caratteri che la porteranno a diventare lingua nazionale. I dolci assumono tipologie e caratteristiche che manterranno per i secoli a venire e che verranno non pi\u00f9 sostituite, quanto integrate dalle novit\u00e0 che andranno via via a formarsi grazie anche all'apporto di nuovi ingredienti.\nUna suddivisione semplificata ci porta a delineare alcune famiglie principali:\nSi noti che non si presentano ancora preparazioni deperibili e molto raramente soffici: i dolci restano beni di lusso fatti per durare e venire trasportati senza problemi dalle carovane o inviati come doni tra i potenti. Gli unici dolci soffici sono, come nei secoli precedenti, i pani lievitati.\nRinascimento.\nSuccessivo al Libro della Cocina \u00e8 il \"De Arte Coquinaria\" di un tale Mastro Martino, che testimonia il passaggio della gastronomia dell'alto Medioevo a quella Rinascimentale. Si ritiene che Martino si sia formato a Napoli, ma abbia operato a Roma presso diversi nobili. Qui il libro avrebbe visto la luce attorno al 1465. Martino fu citato da numerosi intellettuali e il suo ricettario ebbe immensa fortuna: l'autore era, cosa rara, un cuoco raffinato ed istruito. Il libro, scritto in lingua volgare, \u00e8 diviso in capitoli e tra essi si comincia a delineare una maggior identit\u00e0 delle pietanze dolci rispetto a quelle salate.\nTra le ricette troviamo numerosi dolcetti fritti: il famoso krapfen, le frittelle dolci, simili ai moderni doughnuts americani, i bign\u00e8 di carnevale fritti in uso in Italia e Francia, le \"Offelle de lo Palio\", ravioli dolci ripieni di noci, nocciole e mandorle tritate legate con miele e spezie, che si friggevano in abbondante grasso. Fiori, frutta, spezie e bacche, infine, erano ingrediente privilegiato per numerosi sciroppi, come quello di biancospino o per liquori variamente fermentati, come il Rosolio.\nL'arte di candire.\nUn posto di rilievo occupano i canditi. La pasticceria, in questo periodo, veniva spesso chiamata \"confetteria\" dall'azione di \"conficere\", candire di zucchero fiori, frutti, semi o frutta passa. I canditi di fiori rimasero in largo uso fino a tutto l'Ottocento. Quelli di frutta, come meloni, agrumi, albicocche, pesche, sono in uso ancora oggi nelle zone del Mar Mediterraneo. Trovano un posto fondamentale in dolci come la cassata alla siciliana, il panforte di Siena o il panettone. I canditi di semi quali noci e mandorle erano diffusissimi in dolci come e il \"nucato\", croccante di noci.\nQueste preparazioni hanno sfidato i secoli e sono diffusissime ancora oggi nelle forme pi\u00f9 varie: confetti di mandorle, croccante di noci, nocciole, sesamo, torroni e praline. In particolare la mandorla occupa un posto di assoluto rilievo nella pasticceria medioevale con il marzapane, che veniva preparato in dolcetti di varie fogge quali \"bocconotti\", \"morselletti\", \"calicioni\". La pasta di mandorla veniva modellata in forme varie, come oggi \u00e8 ancora usanza nel periodo pasquale dove si modella l'agnellino. Tuttavia nei secoli passati le forme potevano essere monumentali e rappresentare persino edifici, come il castello del signore che ospitava il banchetto. Le mandorle entrano in numerosissime paste, talvolta giunte sino a noi. Tra queste i \"mostaccioli\", ovali o a forma di dito con miele e mandorle.\nAi pinoli veniva riservato un ruolo importante in dolci come la \"pignoccata\" o \"pinoccata\" che si pu\u00f2 gustare tuttora in Umbria. La frutta secca, inoltre, entrava in molte ricette di crostate dolci, come la \"Rocciata di Assisi\", dolce a ciambella formato da un guscio di pasta ripieno di uvetta, uva, canditi e spezie varie. Una curiosit\u00e0: il termine \"Rocciata\" non indica la consistenza, ma la forma \"roccia\", cio\u00e8 tonda, secondo il dialetto locale.\nLa rivoluzione dalle Americhe: cacao, caff\u00e8, zucchero, vaniglia.\nA partire dalla met\u00e0 del Cinquecento inizia quella che si configurer\u00e0 come una rivoluzione del gusto. Paesi come la Spagna, la Francia, l'Inghilterra iniziano l'esplorazione e lo sfruttamento di territori noti inizialmente come \"Indie\", che solo dopo qualche anno si compresero essere, invece, le Americhe.Di qui gli Europei portano molti ingredienti del tutto nuovi, tra cui il cacao destinato a trovare un posto di assoluto rilievo nella pasticceria moderna.\nIl Gelato diviene pi\u00f9 facile da fare con la scoperta che miscelando ghiaccio e sale o ghiaccio sale e ammoniaca o ghiaccio e salnitro si potevano ottenere temperature sino a -25\u00a0\u00b0C.Questo permette di usare per la preparazione alimenti come uova crude, panna o mascarpone, che senza un'adeguata conservazione nel freddo avrebbero sviluppato batteri letali come la salmonella o il botulino.\nGrazie a questa scoperta il gelato si modifica, diventando molto simile a quello attuale. Passa infatti da neve o ghiaccio addizionato di ingredienti dolci a diversi ingredienti dolci in forma liquida che vengono congelati per contatto del contenitore con ghiaccio. Gelando vengono girati continuativamente per incamerare aria e divenire soffici, esattamente come avviene oggi.\nQuesta epoca, ricchissima di scambi commerciali e diplomatici, vede inoltre la nascita di una preparazione nuova, destinata ad avere immensa fortuna: la P\u00e2te G\u00e9noise. Con essa si diffonde il dolce soffice, che vedr\u00e0 un connubio molto fortunato con ingredienti come il gelato, le creme, il cacao, le vaniglia. I dolci che derivano da questo incontro vengono spesso sviluppate in forme elaborate o addirittura monumentali nei banchetti di gala, ma sono, sostanzialmente, in tutto simili a quelle attuali."}
{"id": "422823", "revid": "486946", "url": "https://it.wikipedia.org/wiki?curid=422823", "title": "Presidente della Repubblica di Macedonia", "text": ""}
{"id": "422852", "revid": "121754214", "url": "https://it.wikipedia.org/wiki?curid=422852", "title": "Etica DIY", "text": "Con etica DIY (acronimo di Do It Yourself, equivalente dell'italiano fai da te) ci si riferisce ad un'etica anticonsumista dell'autosufficienza che prevede lo svolgimento di attivit\u00e0 senza l'aiuto di un esperto pagato. L'etica del fai-da-te promuove l'idea che chiunque sia in grado di acquisire le conoscenze richieste per svolgere una certa variet\u00e0 di compiti invece di affidarsi a dei tecnici. Il termine pu\u00f2 riferirsi a una variet\u00e0 di discipline, tra cui il miglioramento della casa, il primo soccorso, alcune attivit\u00e0 politiche o i lavori creativi.\nPiuttosto che sminuire o mostrare disdegno per coloro che si dedicano al lavoro manuale o ai mestieri qualificati, il fai-da-te sostiene l'individuo medio alla ricerca di tali conoscenze e competenze. Al centro dell'etica \u00e8 l'empowerment degli individui e delle comunit\u00e0, incoraggiando l'impiego di approcci alternativi di fronte a ostacoli burocratici o sociali per raggiungere i loro obiettivi.\nCultura punk.\nIl DIY \u00e8 un'etica nata e diffusa all'interno della cultura punk, che propugna il rifiuto per le major della distribuzione musicale, ritenute capitaliste, espresso nello slogan \"DIY not EMI\", e la formazione di etichette indipendenti con cui pubblicare i propri album. Tra le etichette pi\u00f9 importanti nate da quest'etica Flat Earth Records, Loony Tunes Records, Profane Existence e Crass Records, mentre tra i gruppi pi\u00f9 noti si segnalano Black Flag, Crass e Fugazi. \nQuest'etica \u00e8 diffusa principalmente nell'anarcho punk e nell'hardcore punk, e l'e etichette \"simbolo\" possono essere considerate la SST Records e la Crass Records, che ha pubblicato moltissimi gruppi anarcho punk degli anni '80 fra cui Flux of Pink Indians, Rudimentary Peni e Conflict. Dall'autoproduzione dei dischi poi l'etica del DIY si \u00e8 anche espansa, per abbracciare sempre pi\u00f9 aspetti della vita quotidiana e della commercializzazione. \nUn altro aspetto importante del DIY \u00e8 la produzione e distribuzione di fanzine, ossia giornali autoprodotti, che cercavano di diffondere notizie e idee della scena punk. Col tempo poi si \u00e8 arrivati anche a magliette, toppe, spille e beni di consumo materiali, quali saponi e oggetti per la cura del corpo.\nGrazie all'hardcore americano dei primi '80, il DIY ha avuto una larghissima diffusione tra i gruppi e i giovani, fino a diventare una vera e propria scelta non solo musicale, ma anche di vita."}
{"id": "422857", "revid": "1543377", "url": "https://it.wikipedia.org/wiki?curid=422857", "title": "Castello di Blois", "text": "Il castello di Blois (in francese: \"Ch\u00e2teau de Blois\", IPA: ) \u00e8 uno dei principali castelli della Valle della Loira; la citt\u00e0 da cui prende il nome, Blois, \u00e8 il capoluogo del dipartimento francese del Loir-et-Cher e si trova lungo il fianco di una collina sulla riva destra della Loira. \u00c8 stato la residenza di numerosi sovrani di Francia e Giovanna d'Arco vi fu benedetta dall'arcivescovo di Reims prima della spedizione destinata a liberare Orl\u00e9ans assediata. Il castello reale di Blois raccoglie intorno ad un singolo cortile una rassegna di architettura francese dal Medioevo al periodo classico, il che lo rende un edificio importantissimo per comprendere l'evoluzione dell'architettura nei secoli.\nStoria.\nDalle origini ai Conti di Blois.\nIl castello sorge su un promontorio sulla riva destra della Loira, in una posizione ben difendibile, protetta su un lato dal fiume e sugli altri da una falesia scoscesa. Lo sperone si sviluppa da nord-est a sud-ovest con una lunghezza di circa 250 metri e una larghezza di circa 100, per una superficie di 23000 m2. Il luogo era abitato sin dal Neolitico, come testimoniano tracce di palizzate, frammenti di ceramica e utensili in selce ritrovati durante alcuni scavi archeologici sotto alla \"Salle des Ma\u00e7ons\", all'angolo sud-ovest del palazzo attuale; in epoca carolingia sullo stesso luogo era presente una rocca, citata come \"Blisum castellum\" negli \"Annales Bertiniani\", risalenti al 834 circa. Durante il regno di Carlo il Calvo, nell'854, il castello insieme a tutta la citt\u00e0 venne attaccato e distrutto dai Vichinghi. La fortezza fu ricostruita e viene citata nell'atto di fondazione dell'abbazia di Saint-Laumer di Blois, risalente al 924. Il castello si trovava al centro della regione governata prima dai Robertingi e poi dai conti di Blois, potenti feudatari dei secoli X e XI i cui possedimenti si estendevano dalla regione di Blois e Chartres allo Champagne. Nel X secolo Tebaldo I di Blois, figlio di Tebaldo il Vecchio, primo conte di Blois, apport\u00f2 importanti modifiche al palazzo, facendo costruire la \"grosse tour\" (\"grande torrione\") grazie alle rendite provenienti dalla Bretagna, che amministrava insieme a Folco II d'Angi\u00f2 in seguito alla morte del cognato Alano II di Bretagna. Si ritiene che la torre, probabilmente in pietra, si trovasse sotto l'attuale ala sud-ovest del castello. Oddone II espanse ulteriormente il castello intorno al 1030. Un documento del 1080 mostra Tebaldo III intento ad amministrare la giustizia \"nella fortezza di Blois, nel cortile dietro al palazzo, vicino alla torre, sullo spiazzo tra le camere del palazzo\". Nel XII secolo fu costruita la collegiale di San Salvatore nel cortile antistante, che si aggiungeva alla cappella di Saint-Calais, presente sul sito gi\u00e0 da prima dell'873, e ad altre due cappelle, una nel torrione e una nella residenza dei conti. Alla morte di Tebaldo IV di Blois nel 1152, i possedimenti della famiglia vennero divisi tra i suoi due figli, e Blois pass\u00f2 a Tebaldo V. Tebaldo VI fece aggiungere intorno 1210 un edificio all'angolo nord del castello, che comprendeva la \"Grande salle\" o \"Salle de la justice\", conosciuta in seguito come Sala degli Stati, le cui imponenti dimensioni erano indicative della potenza dei conti di Blois. La nipote di Tebaldo VI, Maria d'Avesnes, port\u00f2 in dote la contea e il castello alla famiglia Ch\u00e2tillon attraverso il suo matrimonio con Ugo di Ch\u00e2tillon nel 1226.\nLa fortezza medioevale.\nI Ch\u00e2tillon, originari della Borgogna, fecero rafforzare e ampliare il castello, sostituendo la palizzata che lo circondava con delle mura in pietra. Il cronista Jean Froissart nel 1388 lo descrive come \"grande e bello, forte e imponente, uno dei pi\u00f9 belli nel regno di Francia\"; era protetto da un muro lungo 650 metri che cingeva tutto lo sperone roccioso, in cui erano presenti nove torri rotonde e tre porte. La torre Foix \u00e8 ancora esistente, mentre altre tre torri sono ancora parzialmente inglobate nell'ala nord-ovest del palazzo; sul lato occidentale della cortina muraria sorgevano due torri a pianta rettangolare, come mostrato dagli scavi archeologici eseguiti nel 1906, e un'altra circolare. Oltre a queste, erano presenti altre due torri, la torre di Saint-Calais e la torre della Viscontea, ma non se ne conosce l'ubicazione precisa. La pi\u00f9 grande delle porte, la porta dei Campi, dava sulla campagna ed era l'unica che permetteva il transito di cavalli e carri. Si apriva sulle mura subito a nord della Sala degli Stati ed era dotata di una saracinesca e di una fila di piombatoie; dopo essere stata rimaneggiata nel XVI secolo, fu completamente distrutta nel 1860. Da questa porta si dipartiva un camminamento che, costeggiando la Sala degli Stati, passava attraverso una seconda porta nel punto in cui le mura cittadine si saldavano con quelle del castello, dove ora \u00e8 presente la giunzione tra l'ala Francesco I e la Sala degli Stati; anche questa era dotata di una saracinesca e possedeva un ponte levatoio e un ponte fisso che scavalcava il fossato. Questa porta fu demolita nel XVIII secolo. La porta dei Giacobini, distrutta all'inizio del XIX secolo, si apriva sul lato che dava sulla Loira, in prossimit\u00e0 del convento dei Giacobini; data la ripidit\u00e0 del pendio si trattava di un passaggio pedonale ed era composta da due porte in successione, una delle quali dotata di saracinesca e ponte levatoio. Un'ultima porta, detta di San Martino, \u00e8 di pi\u00f9 difficile collocazione in quanto fu distrutta gi\u00e0 durante il regno di Luigi XII: si trovava probabilmente nei pressi della collegiale di San Salvatore ed era una porta di piccole dimensioni, accessibile solo ai pedoni, che metteva in comunicazione il castello con la citt\u00e0.\nAll'interno delle mura lo spazio era diviso in due parti da una cortina di mura su cui si apriva una porta. Il cortile esterno, che ricalcava la disposizione dell'attuale \"Place du Ch\u00e2teau\", conteneva la collegiale di San Salvatore, la cappella di Santa Costanza, risalente a prima del 1352 e le cui ultime notizie si hanno nel 1576, un frutteto, le scuderie e le abitazioni dei canonici della collegiale e degli ufficiali dei conti di Blois. La residenza signorile vera e propria, invece, occupava il rimanente terzo della superficie dell'altura e conteneva l'antico torrione dei conti di Blois, che dominava l'intero palazzo ed era stato dotato di una campana da suonare in caso di attacco, la Sala degli Stati, con annessa una cappella intitolata alla Vergine demolita nel XVII secolo, due edifici addossati alla parte ovest delle mura, sul luogo in cui oggi si trova l'ala Francesco I, chiamati \"Nouveau logis\", un'ala sul versante sud-ovest, che fu ricostruita gi\u00e0 nel XV secolo, e un'ala addossata alle mura tra il cortile esterno e quello interno, che nel XVI secolo fece spazio all'ala di Luigi XII. Intorno alla corte inoltre sorgeva la cappella di Saint-Calais, probabilmente sullo stesso luogo dove \u00e8 presente quella attuale che risale al XVI secolo.\nPassaggio alla dinastia dei Valois-Orl\u00e9ans.\nL'ultimo discendente della famiglia Ch\u00e2tillon, Guido II, trovandosi in cattive situazioni finanziarie, in seguito alla morte di suo figlio vendette nel 1391 Blois e il Dunois a Luigi d'Orl\u00e9ans, fratello di Carlo VI, per 200000 corone francesi. Il nuovo proprietario prese possesso di Blois nel 1397, alla morte di Guido, ma non frequent\u00f2 assiduamente il castello. Quando fu assassinato a Parigi nel 1407 per ordine di Giovanni di Borgogna, la sua vedova, Valentina Visconti, si ritir\u00f2 a vivere a Blois, dove mor\u00ec l'anno seguente, dopo aver promosso alcuni lavori di restauro delle fortificazioni.\nNel 1429, prima della partenza per l'assedio di Orl\u00e9ans, Giovanna d'Arco venne benedetta nella collegiale di San Salvatore da Renault de Chartres, arcivescovo di Reims. Il figlio di Luigi d'Orleans, Carlo, era stato fatto prigioniero dagli inglesi nel 1415 durante la battaglia di Azincourt; in quel periodo il castello era stato amministrato dal suo fratellastro, Jean de Dunois. Al suo ritorno dopo 25 anni di prigionia, nel 1440, il castello di Blois divenne un grande centro culturale; \u00e8 in occasione di un concorso di poesia che vi si svolse nel 1458 che Fran\u00e7ois Villon compose ed espose la sua \"Ballade des contradictions\", detta anche \"Ballade du concours de Blois\". Intorno alla met\u00e0 del secolo furono svolti importanti lavori di ampliamento: si distrussero alcune parti del vecchio castello per rendere il palazzo pi\u00f9 confortevole e furono aggiunti degli edifici, tra cui un'ala nella parte sud-ovest del promontorio, che fu distrutta nel XVII secolo per far spazio all'ala Gastone d'Orl\u00e9ans. Quest'ala, che si sviluppava su due piani, era racchiusa tra gli edifici medioevali sul lato ovest del castello e una torre a pianta quadrata che conteneva una scala e terminava con un terrazzo. Il suo stile era simile a quello visibile tutt'ora nella galleria Carlo d'Orl\u00e9ans, costruita per collegarlo con la parte pi\u00f9 antica del castello e parzialmente demolita nel XIX secolo: anch'esso aveva un colonnato al piano terra e un tetto con abbaini ed era caratterizzato dall'uso alternato di pietra e mattoni nella facciata. Alle estremit\u00e0 dell'ala erano presenti due avancorpi sormontati da un tetto appuntito e di fronte alla facciata era presente un terrazzamento chiuso da una balaustra in bronzo dorato. Alla morte di Carlo d'Orl\u00e9ans, avvenuta tra il 4 e il 5 gennaio 1465, i lavori si interruppero. Della fortezza di questo periodo rimangono attualmente solo la Sala degli Stati, la galleria di Carlo d'Orl\u00e9ans, la cilindrica Torre Foix e alcune tracce del muro di cinta sul lato nord del promontorio, oltre ai resti delle fortificazioni inglobate dall'ala Francesco I.\nIl regno di Luigi XII.\nIl figlio di Carlo d'Orl\u00e9ans, Luigi, divenne re di Francia nel 1498 con il nome di Luigi XII; il castello medievale dei conti di Blois divenne allora residenza reale e il re ne fece la sua sede principale togliendo importanza al castello di Amboise. Nei primi anni del Cinquecento, tra il 1498 e il 1503, Luigi XII inizi\u00f2 insieme ad Anna di Bretagna (sua moglie dal 1499) la ricostruzione del castello in stile tardo gotico, senza fortificazioni, sotto la direzione dell'architetto Fran\u00e7ois de Pontbriand e dei capimastri Colin Biard e Jacques Sourdeau (che lavorarono qui anche pi\u00f9 tardi, durante la costruzione dell'ala Francesco I). In particolare fu aggiunta una nuova ala a nord-est dell'edificio originale, chiamata in seguito ala Luigi XII, con un portale d'accesso al complesso, sormontato da una nicchia con una statua equestre del re a grandezza naturale, forse opera dello scultore Guido Mazzoni. Fece anche ricostruire la cappella di Saint-Calais, che fu consacrata nel 1508, e pi\u00f9 tardi fece aggiungere un'ala verso sud, costituita da cinque piani e addossata alle mura medioevali, che fu completamente distrutta nel XVII secolo. Il cronista Jean d'Auton nel 1502 descrive il palazzo come \"tutto nuovo e tanto sontuoso che sembrava opera da re\". L'edificio costruito da Carlo d'Orl\u00e9ans, che si trovava di fronte alla nuova ala di Luigi XII, inizi\u00f2 ad essere chiamato \"Perche aux Bretons\" (Salto dei Bretoni) quando il terrazzamento ad esso antistante fu occupato dalla guarnigione bretone giunta al seguito di Anna di Bretagna. Nel cortile esterno del castello, intorno alla collegiale di San Salvatore, furono costruite numerose abitazioni per ospitare il seguito del re.\nLuigi XII fece anche aggiungere un frutteto e un orto nel fossato del castello, chiamati \"Vergers des foss\u00e9es\", che si aggiungevano al frutteto gi\u00e0 presente nel cortile esterno. A nord-ovest di quest'ultimo, all'esterno del fossato, era stato realizzato intorno al 1470 un giardino ornamentale chiamato \"Jardin de Bretonnerie\", di modeste dimensioni, al centro del quale fu aggiunta una fontana nel 1502-03; il giardino era chiuso da un\"'orangerie\", presente ancora oggi. Luigi XII fece ampliare il giardino esistente dal paesaggista Pacello da Mercogliano sfruttando uno spazio ad ovest dello stesso, acquistato nel 1499. Il nuovo giardino era disposto su due grandi terrazze leggermente al di sopra del vecchio giardino ornamentale. La terrazza inferiore era chiamata \"Jardin de la Reine\" (Giardino della Regina): misurava circa 200 metri per 90 ed era costituita da quattro \"parterre\" regolari con al centro un padiglione ottagonale di 14 metri di diametro, decorato con bronzi dorati e sormontato da una statua di San Michele in bronzo che raggiungeva i 18 metri; all'interno del padiglione era presente una fontana in marmo del 1502-03 di fattura italiana. Il giardino era circondato su tre lati da un porticato, alla cui estremit\u00e0 orientale Luigi XII fece costruire nel 1506 un padiglione che, tramite i sotterranei, metteva in comunicazione il nuovo giardino con quello pi\u00f9 antico, situato pi\u00f9 in basso. Questo edificio fu progettato dagli stessi architetti dell'ala Luigi XII, con cui condivideva lo stile, e a partire dal XIX secolo fu chiamato Padiglione Anna di Bretagna, nonostante non ci siano evidenze che sia stato effettivamente costruito per la regina. A sud-ovest del \"Jardin de la Reine\", su un terreno acquistato tra il 1505 e il 1510, fu realizzato il grande \"Jardin du Roi\" (Giardino del Re), che fu sistemato su un terrazzamento pi\u00f9 alto del precedente. Questo giardino conteneva un orto e un pozzo profondo 30 metri che, tramite un sistema di irrigazione, forniva l'acqua a tutti i giardini del palazzo, e due padiglioni che furono costruiti nella seconda met\u00e0 del XVI secolo. Le tre terrazze erano collegate al \"Nouveau logis\" tramite la \"Gal\u00e9rie des Cerfs\" (Galleria dei Cervi), un passaggio chiuso che terminava in un padiglione all'ingresso del \"Jardin de la Reine\". Il nome della galleria era dovuto alle numerose statue in legno dipinto che vi erano esposte, raffiguranti cervi, cani e falchi; erano presenti anche una statua in terracotta raffigurante un cervo con corna vere e una in cera che raffigurava una cerva.\nFavorito da Luigi XII come residenza invernale, il castello di Blois divenne teatro di numerosi incontri diplomatici: il matrimonio di Cesare Borgia nel 1499; il ricevimento dell'arciduca Filippo I d'Asburgo e di sua moglie Giovanna di Castiglia nel 1501; il matrimonio di Guglielmo IX, marchese di Monferrato, e Anna, figlia del duca Renato d'Alen\u00e7on nel 1508; il fidanzamento tra Margherita d'Angoul\u00eame e il duca Carlo IV di Alen\u00e7on nel 1509; i due soggiorni di Nicol\u00f2 Machiavelli nel 1501 e nel 1510. Anna di Bretagna vi mor\u00ec il 9 gennaio 1514. Il suo funerale fu celebrato nella vicina collegiale di San Salvatore.\nResidenza reale nel Rinascimento.\nClaudia di Francia, figlia di Luigi XII e Anna di Bretagna, spos\u00f2 nel 1514 il cugino Francesco d'Angoul\u00eame, pronipote di Luigi d'Orl\u00e9ans. Alla morte di Luigi XII, nel 1515, questo sal\u00ec al trono con il nome di Francesco I e Claudia, molto legata alla residenza di Blois, la rimodern\u00f2 per installarvi la corte. Quello stesso anno Francesco diede il via alla costruzione di una nuova ala in stile rinascimentale e commission\u00f2 una delle pi\u00f9 importanti biblioteche dell'epoca. Non \u00e8 chiaro se Fran\u00e7ois de Pontbriand abbia avuto un ruolo anche nella progettazione di quest'ala; sicuramente la direzione dei lavori fu affidata a Jacques Sourdeau, almeno fino al 1519, quando questo prese parte alla costruzione del castello di Chambord. Lo stile italianeggiante delle facciate lascia inoltre supporre che siano state consultate anche maestranze italiane, come l'architetto Domenico da Cortona, anche se non \u00e8 attestato un loro coinvolgimento diretto nella progettazione dell'ala. Gli edifici del \"Nouveau logis\" dell'ala nord-ovest furono abbattuti e al loro posto furono costruiti due palazzi che rispecchiavano la disposizione dei precedenti; in seguito la costruzione fu raddoppiata al di l\u00e0 della cortina muraria medioevale. La facciata ovest dell'ala fu dotata di logge di ispirazione italiana che davano sui giardini del palazzo, che furono risistemati. La costruzione si blocc\u00f2 bruscamente dopo la morte della regina, avvenuta nel castello nel 1524, anno in cui tra l'altro Francesco I fu impegnato nella campagna d'Italia durante la guerra dei quattro anni; Francesco abbandon\u00f2 Blois a favore di Fontainebleau, dove fu trasferita la grande biblioteca, che costitu\u00ec il nucleo della Biblioteca nazionale di Francia; Il castello venne anche spogliato di mobilio e arazzi, che furono trasferiti a Parigi e in altre parti del regno. Tuttavia la residenza di Blois non venne dimenticata, in quanto Claudia di Francia vi aveva lasciato i suoi sette figli educati da Caterina de' Medici; la futura regina madre fece aggiungere all'ala Francesco I una galleria porticata con colonne doriche sul lato del cortile, distrutta tra il XVII e il XVIII secolo, e l'abbaino all'ultimo piano della facciata delle logge. Il 18 ottobre 1534 il castello fu teatro del \"caso dei manifesti\": in vari punti della Francia vennero affissi dei volantini contro la messa da parte dei sostenitori della chiesa riformata e ne fu posto uno anche sulla porta della camera del re. Questo evento segn\u00f2 l'inizio della repressione del protestantesimo in Francia dopo un periodo di relativa tolleranza.\nDopo questi avvenimenti, Blois ricevette nel 1539 la visita di Carlo V, e Pierre de Ronsard incontr\u00f2 proprio nel castello, a un ballo nell'aprile 1545, Cassandra Salviati, musa ispiratrice de \"Les Amours de Cassandre\". Il figlio di Francesco I, Enrico II, incoronato re di Francia, vi fece il suo ingresso solenne nel mese di agosto 1547 accompagnato da \"donne nude a cavallo\" (forse volendo inscenare il mito di Zeus e di Europa, il che turb\u00f2 molti di quelli che stavano assistendo). Enrico II fece decorare gli interni e le logge dell'ala Francesco I con \"boiserie\" e \"grisaille\". Tra il 1554 e il 1556 Caterina de' Medici fece rappresentare davanti al re la tragedia Sofonisba di Gian Giorgio Trissino, prima opera teatrale a rispettare la regola delle tre unit\u00e0 aristoteliche, adattata dal poeta Mellin de Saint-Gelais per il pubblico francese.\nIl castello di Blois fu frequentato anche dai successori di Enrico II, Francesco II, Carlo IX ed Enrico III, insieme alla regina madre Caterina de' Medici. Francesco II vi soggiorn\u00f2 soprattutto nell'inverno 1559 con la moglie Maria Stuarda, seguendo il consiglio dei suoi medici di trascorrere la stagione fredda nel clima mite della Turenna anzich\u00e9 a Fontainebleau; egli ordin\u00f2 la realizzazione di viali nella foresta di Blois, a sud-ovest del castello, per ampliare il parco del palazzo. Negli anni delle guerre di religione, il castello fu teatro della riconciliazione tra Carlo IX e Gaspard de Coligny, capo della fazione ugonotta, in seguito alla pace di Saint-Germain; nel 1572 nella cappella si celebr\u00f2 il fidanzamento del principe protestante Enrico di Navarra, futuro Enrico IV, con Margherita di Valois. Sempre a Blois Enrico III convoc\u00f2 gli Stati Generali nel 1576-77 e nel 1588-89, che si radunarono nella grande sala ora chiamata \"Sala degli Stati\" per discutere della situazione finanziaria del regno a seguito delle guerre civili. All'interno del castello, nella sua stanza al secondo piano, il re fece assassinare il 23 dicembre 1588 il suo nemico, il duca di Guisa, dalla sua guardia privata; il fratello di quest'ultimo, il cardinale di Lorena, fu ucciso il giorno successivo. I cadaveri dei due fratelli furono bruciati in un camino del castello e le loro ceneri vennero disperse. Poco dopo, il 5 gennaio 1589, Caterina de' Medici mor\u00ec; le esequie si tennero nella collegiale di San Salvatore. Durante il regno di Enrico III, tuttavia, Blois fu anche un fervente centro culturale; vi si tennero discussioni filosofiche e vi si esib\u00ec, su invito del re, la Compagnia teatrale dei Gelosi, formata da artisti italiani. Il re fece anche aggiungere un edificio a nord-ovest del castello, a prolungamento della Sala degli Stati: si trattava di una costruzione a pianta rettangolare, della stessa profondit\u00e0 della sala medioevale, sulla cui facciata rivolta verso il cortile antistante il castello campeggiavano tre colonne colossali che dividevano l'edificio seguendo la disposizione delle navate della Sala degli Stati. Sull'edificio, rimasto incompiuto e demolito nel 1861, si aprivano grandi finestre; la contestuale demolizione del frontone della Sala degli Stati fa pensare alla volont\u00e0 del re di ampliare ulteriormente la sala di rappresentanza del castello. All'esterno, tra il palazzo e il giardino, Enrico III fece costruire la terrazza dell'\u00c9peron, un bastione eretto a scopo difensivo vicino alla \"Gal\u00e9rie des Cerfs\", presente ancora oggi.\nIl castello fu occupato molto saltuariamente dal successore di Enrico III, Enrico IV. Dal 1598 fece costruire un edificio nel giardino di Luigi XII: si trattava di una galleria a due piani lunga 200 metri addossata al muro di contenimento del \"Jardin de la Reine\", che comprendeva un padiglione centrale sormontato da una cupola in ardesia e due laterali. La galleria e il padiglione centrale furono completati nel 1603, mentre quelli laterali non furono mai realizzati. La nuova ala di Enrico IV, tuttavia, croll\u00f2 parzialmente nel 1756 e fu totalmente demolita una decina di anni dopo. Il castello fu utilizzato molto raramente da Luigi XIII a causa del suo cattivo stato di manutenzione, che rese necessaria la demolizione di alcuni edifici secondari per evitare di sostenerne le spese di restauro. Luigi XIII fece inoltre realizzare dei terrapieni sul versante sud del complesso per sostenere gli edifici quattrocenteschi a strapiombo sulla falesia: le terrazze, profonde dai 12 ai 14 metri e lunghe circa 100 metri, si estendevano dalla \"Gal\u00e9rie des Cerfs\" alla Torre Foix, di cui coprirono il piano terra. I lavori si svolsero tra il 1617 e il 1621 circa; il terrapieno esiste ancora oggi, diviso in due dalla costruzione successiva dell'ala Gastone d'Orl\u00e9ans. Durante il regno di Enrico IV o di Luigi XIII fu costruito anche un piccolo edificio all'estremit\u00e0 nord-est dell'ala Luigi XII, demolito durante i restauri ottocenteschi, e fu sostituita la copertura rinascimentale della torre Ch\u00e2teau-Renault con un semplice tetto in ardesia.\nA partire dal 1617 la regina Maria de' Medici fu relegata a Blois dal figlio Luigi XIII; nel primo anno della sua prigionia la regina fece aggiungere da Salomon de Brosse un padiglione nella parte sud-ovest del castello, che fu distrutto pochi anni pi\u00f9 tardi durante la costruzione dell'ala Gastone d'Orl\u00e9ans. Dopo due anni di reclusione, Maria de' Medici fugg\u00ec dal palazzo nella notte tra il 21 e il 22 febbraio 1619, secondo la tradizione con una scala di corda, ma molto probabilmente approfittando dei lavori alla nuova ala, riconciliandosi temporaneamente con il figlio.\nDal Seicento alla Rivoluzione.\nNel 1626 Luigi XIII assegn\u00f2 la contea di Blois al fratello Gastone d'Orl\u00e9ans come regalo per le nozze con Maria di Borbone-Montpensier, con lo scopo non dichiarato di allontanare l'ingombrante fratello dalla corte. Questi vi si trasfer\u00ec stabilmente nel 1634, dopo un periodo passato all'estero. Egli pens\u00f2 di demolire tutti gli edifici del castello e ricostruirlo in stile barocco classicheggiante, con l'aggiunta di una rampa di collegamento con la citt\u00e0 all'estremit\u00e0 del piazzale esterno, affidando a Fran\u00e7ois Mansart la progettazione del complesso. Il progetto prevedeva la costruzione di un grande palazzo disposto intorno a un cortile centrale: le porzioni sud e nord sarebbero state unite da due ali contenenti gallerie e appartamenti privati o, nel caso dell'ala ovest, una grande sala di rappresentanza; l'ala nord avrebbe avuto un ingresso monumentale sormontato da una cupola e due avancorpi verso il cortile esterno, uno dei quali contenente una cappella a pianta centrale. La costruzione sarebbe stata simmetrica e ornata da statue e colonnati. Tra il 1635 e i 1638 venne costruito il corpo centrale del nuovo palazzo e una prima sezione dell'ala est, con la distruzione degli edifici di Carlo d'Orl\u00e9ans e di Luigi XII nella parte sud-ovest del complesso, della navata della cappella di Saint-Calais e di parte dell'ala Francesco I, ma l'ulteriore sviluppo del progetto fu bloccato dai problemi finanziari del committente. La costruzione si ferm\u00f2 a un terzo dell'opera, lasciando alcune decorazioni, le \"d\u00e9pendance\" e, soprattutto, gli interni dell'edificio ancora incompleti. L'embrione dell'ala est, rimasto senza copertura, fu demolito nel XIX secolo. Gastone, non potendo risiedere nella nuova parte dell'edificio, fu costretto a occupare per il resto della sua vita l'ala Francesco I, dedicandosi agli studi astronomici anche grazie all'osservatorio che aveva fatto costruire intorno al 1640 sulla Torre Foix. Le modifiche negli appartamenti reali risalgono a questo periodo; nel 1652 egli fece modificare la decorazione di ci\u00f2 che rimaneva della cappella, il che indica che aveva definitivamente abbandonato i lavori. Speranzoso di arrivare al trono di Francia, Gastone prese contatti nel 1652-53 con la Fronda parlamentare, ma senza riuscire nel suo intento; mor\u00ec a Blois il 2 febbraio 1660, lasciando il castello abbandonato. Gastone nutr\u00ec sempre un profondo affetto per il castello, dicendo che \"l'aria di Blois lo aveva guarito\".\nTrascurato da Luigi XIV, il castello non venne pi\u00f9 abitato, ad eccezione del soggiorno di Maria Casimira Luisa de la Grange d'Arquien, vedova del re polacco Giovanni III Sobieski, tra il 1713 e il 1716. La residenza di Blois infatti era molto lontana dalla capitale del regno, troppo piccola per accogliere la corte e vista come una struttura antiquata e fuori moda. Nel XVIII secolo il re assegn\u00f2 il palazzo ad ex servitori e nobili decaduti, che lo occuparono (ad eccezione dell'ala Luigi XII, dove si trovava l'alloggio del capitano del castello) dividendolo in piccoli appartamenti e stravolgendone la disposizione interna; intorno al 1720, durante la R\u00e9gence, si pens\u00f2 di relegarvi il parlamento in esilio. Il complesso fu lasciato pressoch\u00e9 senza manutenzione e gli occupanti supplirono alla mancanza di restauri con abbattimenti delle parti pi\u00f9 ammalorate, come la galleria di Caterina de' Medici nel cortile, e riparazioni svolte in economia, senza rispetto per la decorazione degli edifici. I giardini furono abbandonati: i padiglioni furono abbattuti gi\u00e0 alla fine del XVII secolo e al loro posto furono realizzati orti e una fattoria.\nN\u00e9 Luigi XV n\u00e9 Luigi XVI visitarono il castello; quest'ultimo lo considerava \"un castello che non serve a niente, tutt'al pi\u00f9 da vendere\". Egli nel 1788 propose un piano per alienare il castello, insieme ai castelli di Choisy, della Muette, di Madrid e di Vincennes, in quanto eccessivamente dispendioso per le casse dello Stato. Il castello fu cos\u00ec messo in vendita ma non fu trovato un acquirente; cos\u00ec il Dipartimento della Guerra propose di adattarlo a caserma. Questa proposta fu accolta e nello stesso anno il castello fu occupato dal reggimento di cavalleria Royal Comtois, che salv\u00f2 il castello dalla distruzione ma provoc\u00f2 il grave danneggiamento delle decorazioni interne.\nDurante la Rivoluzione il castello fu preso di mira dal popolo che, desideroso di eliminare ogni traccia della monarchia, saccheggi\u00f2 il palazzo dei mobili, delle statue e di altri oggetti e lo trasform\u00f2 per breve tempo in una prigione. Nel 1792 fu distrutta la statua equestre di Luigi XII posta sopra il portale d'ingresso; fu decapitato il busto di Gastone d'Orl\u00e9ans e furono distrutti quasi tutti gli emblemi reali scolpiti sulle facciate. I giardini furono venduti e scomparvero per le costruzioni che vi furono erette sopra. Nel 1793 la chiesa di San Salvatore venne venduta all'impresario Guillon, che la distrusse interamente. In et\u00e0 napoleonica si ipotizz\u00f2 di trasformare la struttura in un ricovero per nullatenenti, provvedendo a demolire l'ala Gastone d'Orl\u00e9ans per pagarne le spese, ma il degrado degli edifici era cos\u00ec avanzato che si prese in considerazione anche la sua demolizione, nonostante quest'idea suscitasse le perplessit\u00e0 del Consiglio degli edifici civili. Alla fine, il 10 agosto 1810, il complesso fu ceduto alla citt\u00e0 di Blois. Tuttavia, per mancanza di fondi, il castello fu nuovamente utilizzato come caserma. Nel 1815 la parte dell'ala Gastone d'Orl\u00e9ans rimasta incompiuta venne abbattuta e nel 1825 si pens\u00f2 di sistemare nel castello la Prefettura di Blois; i lavori di adattamento dell'edificio, per\u00f2, avrebbero previsto la distruzione dell'ala Luigi XII e della cappella. Gli elevati costi di questa soluzione, tuttavia, fecero desistere la propriet\u00e0 dall'impresa. Il palazzo, in mano ai soldati, venne ulteriormente deturpato: i camini dell'ala Luigi XII, che interferivano con la disposizione dei letti, furono distrutti tra il 1831 e il 1832; la galleria di Carlo d'Orl\u00e9ans fu accorciata e la parte rimanente fu sopraelevata; il colonnato davanti alla facciata dell'ala Gastone d'Orl\u00e9ans fu demolito. Tuttavia il comando militare promosse alcuni interventi di restauro nell'ala neoclassica, tra cui la realizzazione della scala nella sezione centrale. La presenza dei soldati al castello, tuttavia, non imped\u00ec l'apertura al pubblico dell'ala Francesco I e molti letterati la visitarono. Victor Hugo, nel 1825, si lament\u00f2 per il fatto che il castello fungeva da caserma e lo scalone di Francesco I affondava \"tra le strutture di un quartiere di cavalleria\"; nel 1828 Balzac pot\u00e9 ammirare la stessa scalinata, che defin\u00ec \"creazione sbalorditiva dai dettagli ingegnosi e fini, piena di meraviglie che donano la parola alle pietre\"; Gustave Flaubert, invece, disprezz\u00f2 l'ala Gastone d'Orl\u00e9ans per \"il suo stile classico da accademia e il gusto sobrio, che \u00e8 cattivo gusto\"; anche Alexandre Dumas visit\u00f2 il palazzo.\nL'Ottocento e i restauri.\nNella prima met\u00e0 dell'Ottocento crebbe in Francia la sensibilit\u00e0 nei confronti dei monumenti antichi e anche il castello di Blois inizi\u00f2 a ricevere attenzioni da parte delle autorit\u00e0. Nel 1840, durante il regno di Luigi Filippo, il palazzo fu classificato Monumento storico e fu approntato un piano per il suo restauro, che per\u00f2 fu ostacolato dall'amministrazione militare e dal ministero della guerra presieduto da Nicolas Jean-de-Dieu Soult. Tuttavia, grazie all'impegno di Prosper M\u00e9rim\u00e9e, componente della \"Commission des Monuments historiques\", nel luglio 1844 la caserma fu dismessa e il castello torn\u00f2 sotto il controllo della citt\u00e0 di Blois. Gli edifici erano in condizioni critiche: l'ala Luigi XII era la pi\u00f9 danneggiata, sia all'esterno, dove aveva perso la balaustra del tetto, i pinnacoli degli abbaini, le sigle dei sovrani e la statua equestre sopra all'ingresso, sia all'interno, dove erano stati rimossi i camini. La cappella era stata divisa in tre piani ed erano state aperte finestre su tutte le facciate. Le finestre dell'ala Francesco I, sul lato del cortile, erano state private dei montanti; alcune erano state murate e altre trasformate in porte. La balaustrata dell'ultimo piano era stata chiusa e coperta con un prolungamento del tetto e abbaini e comignoli erano stati privati delle statue che li decoravano; i simboli reali, rimossi durante la Rivoluzione, non erano mai stati ripristinati; la scalinata aveva perso i parapetti ed era stata coperta con un tetto in ardesia. Le logge dell'altra facciata erano state chiuse con delle finestre e le gallerie della torre Ch\u00e2teau-Renault erano state murate.\nDal settembre 1845 al gennaio 1848 F\u00e9lix Duban cur\u00f2 il restauro degli appartamenti reali rinascimentali, ricostruendo le decorazioni combinando colori accesi (il rosso e il blu) con l'oro. Assistito da Jules de La Morandi\u00e8re, Duban disegn\u00f2 le decorazioni interne ed esterne ispirandosi alle stampe d'epoca e all'opera dello studioso Louis de la Saussaye, facendo precedere il suo lavoro da un'approfondita opera di rilievo dello stato di conservazione del castello con disegni, fotografie e calchi, grazie ai quali si pu\u00f2 risalire con certezza agli interventi effettuati. Dal 1855 fu restaurata, sempre sotto la direzione di Duban, l'ala Luigi XII, e nel 1858 fu ripristinata la statua equestre sopra il portale. Nel 1861-62 fu restaurata la Sala degli Stati con l'abbattimento di ci\u00f2 che rimaneva dell'edificio di Enrico III, che non fu possibile recuperare a causa del suo cattivo stato di conservazione. Nel 1861 il complesso fu messo a disposizione come residenza dell'imperatore Napoleone III e gli ultimi soldati che occupavano la cappella e l'ala Gastone d'Orl\u00e9ans furono sfrattati per provvedere al loro restauro; sebbene l'imperatore non soggiorn\u00f2 mai nel castello, nel 1868-69 fu sistemata la cappella. Nel 1869 fu ripristinato anche il colonnato davanti all'ala Gastone d'Orl\u00e9ans. Il restauro prosegu\u00ec fino alla morte di F\u00e9lix Duban nel 1870; tra il 1870 e il 1879 i lavori furono eseguiti sotto la direzione di Jules de la Morandi\u00e8re, che aveva assistito Duban durante le prime fasi dei lavori. L'operato di Duban, soprattutto per quello che riguarda la sistemazione delle decorazioni interne, fu criticato gi\u00e0 dai suoi contemporanei perch\u00e9 basato pi\u00f9 sull'imitazione degli edifici analoghi che sul ripristino dello stato originale del castello: per esempio i camini dell'ala Luigi XII furono disegnati in forme neogotiche e le pitture degli appartamenti rinascimentali furono giudicate eccessive e troppo fantasiose. All'esterno invece fu svolto un lavoro pi\u00f9 rispettoso della situazione originale, anche se alcuni interventi furono realizzati secondo la fantasia del restauratore, come le bifore della Sala degli Stati, la facciata della cappella e la rimozione delle imposte che proteggevano le logge dell'ala Francesco I, che per altro lasciarono esposti alle intemperie i rivestimenti lignei delle stesse.\nNel 1850 Pierre-Stanislas Maigreau-Blau, sindaco di Blois, decise di fondare il museo di Belle Arti di Blois, che venne posto provvisoriamente nell'ala Francesco I del castello. In quel momento infatti che le province francesi promuovevano i loro musei, incoraggiando lo studio delle arti. Il sindaco di Blois difese il suo progetto: \"Non c'\u00e8 nessun capoluogo di dipartimento in Francia, al giorno d'oggi, che non abbia un museo. [...] Sarebbe superfluo elencare i vantaggi di questo tipo di struttura. Noi sappiamo che sono potenti mezzi di incoraggiamento per le arti e le scienze, offrendo lo studio di modelli o collezioni\". Il museo fu spostato nell'ala Luigi XII nel 1869.\nLa pietra utilizzata da Duban per effettuare le decorazioni, molto tenera, inizi\u00f2 a sgretolarsi per il gelo negli inverni del 1879 e 1880; dal 1880 al 1887 fu intrapreso un nuovo restauro guidato da Anatole de Baudot, un ispettore generale dei monumenti storici, e Jules-Andr\u00e9 Grenouillot. Durante i lavori furono sostituiti gli elementi scultorei danneggiati e si rimossero i dipinti con cui Duban aveva decorato la cappella. De Baudot restaur\u00f2 anche il Padiglione di Anna di Bretagna, rimasto assieme ad un\"'orangerie\" l'unico residuo dell'antico giardino. Nel 1875 fu rimossa la scala provvisoria installata dai militari nell'ala Gastone d'Orl\u00e9ans, che impediva la vista della cupola di Mansart; al suo posto ne fu realizzata un'altra, pi\u00f9 consona allo stile dell'edificio. Alla fine dell'Ottocento si ipotizz\u00f2 di spostare il municipio nell'ala neoclassica, ma alla fine vi fu installata la biblioteca comunale, mentre le stanze vuote furono concesse in uso alle associazioni locali. Alphonse Goubert, successore di Baudot come capo del progetto, decise di ristrutturare la facciata dell'ala Gastone d'Orl\u00e9ans basandosi sui disegni di Mansart; la scala interna definitiva fu aggiunta nel 1933. Nel 1921 venne creato anche un museo lapidario nelle antiche cucine del castello.\nDurante la seconda Guerra Mondiale, a causa dei bombardamenti del giugno 1940 e agosto 1944, la facciata sud (soprattutto l'ala Luigi XII) fu danneggiata e le finestre della cappella, risalenti al XVI secolo, furono distrutte; gli altri edifici subirono danni alle coperture. L'opera di restauro, iniziata nel 1946, venne affidata all'architetto Michel Ranjard.\nLe fortificazioni della citt\u00e0 e del castello sono annoverate tra i Monumenti storici di Francia dal 6 novembre 1942.\nIl 23 maggio 1960 fu emesso un francobollo raffigurante il castello.\nIl castello attualmente \u00e8 di propriet\u00e0 della citt\u00e0 di Blois. Nel 1990 fu condotto un nuovo restauro da parte di Pierre Lebouteu e Patrick Ponsot, promosso dal sindaco di Blois, nonch\u00e9 ministro della cultura, Jack Lang. Furono restaurati i tetti, le facciate esterne e i pavimenti, in particolare quelli dell'ala Francesco I; il cortile interno fu lastricato. Gilles Cl\u00e9ment, paesaggista, si occup\u00f2 di sistemare il parco. A partire dagli anni 90 il castello fece da sfondo a spettacoli Son et lumi\u00e8re scritti da Alain Decaux, musicati da \u00c9ric Demarsan e interpretati da Robert Hossein, Pierre Arditi e Fabrice Luchini.\nTuttora continuano piccoli restauri mirati; il castello ha ricevuto 260\u00a0226 visitatori nel 2003.\nDescrizione.\nIl promontorio su cui sorge il castello di Blois \u00e8 dotato di tre lati che digradano ripidi e che un tempo fornivano una protezione naturale dagli attacchi di eventuali assalitori, mentre il lato nord-orientale, da cui si accedeva e si accede tutt'ora al palazzo, era protetto da un fossato secco che separava il complesso militare dal cortile antistante. Gli edifici che delimitavano il cortile sono scomparsi, ma la loro disposizione \u00e8 ricalcata dalla conformazione attuale della piazza su cui si affaccia il castello. Questo \u00e8 composto principalmente da tre ali disposte in modo da formare un cortile interno di forma irregolare, con gli angoli allineati secondo i punti cardinali. Le tre ali sono di stile gotico, rinascimentale e neoclassico, e sono chiamate con il nome dei rispettivi costruttori, Luigi XII, Francesco I e Gastone d'Orl\u00e9ans; oltre a queste rimangono delle tracce del castello medievale, costituite dalla Sala degli Stati e dalla Torre Foix. Il cortile interno \u00e8 parzialmente racchiuso sul quarto lato da una galleria e dalla cappella del palazzo.\nCastello medioevale.\nSala degli Stati.\nCostruita per volere del conte di Blois Tebaldo VI nel 1214 (la data esatta \u00e8 stata stabilita tramite il metodo della dendrocronologia, effettuata sulle travi), la Sala degli Stati \u00e8 la pi\u00f9 antica sala gotica civile di Francia ed un esempio importante di gotico duecentesco. La sala fu usata come aula di tribunale e salone di rappresentanza dai conti di Blois e fu sede degli Stati Generali nel 1576 e nel 1588. Collocata all'estremit\u00e0 settentrionale dell'ala Francesco I, \u00e8 rialzata di due metri rispetto al piano del cortile e di sette rispetto alla strada che la circonda dall'esterno. Esternamente si presenta come un edificio dalle forme semplici, in pietra chiara, coperto da un alto tetto in ardesia a due falde. La facciata nord-est \u00e8 caratterizzata da due finestroni ad ogiva e da tre contrafforti; anche quella nord-ovest presenta dei contrafforti e variazioni di larghezza in corrispondenza dei tre piani dell'edificio. Misura circa trenta metri per diciotto e all'interno possiede, separate da una serie di sei archi a ogiva sorretti da cinque colonne, due navate giustapposte dotate di staffe d'appoggio per le travi di quercia destinate alla stabilizzazione della struttura; la fila di colonne \u00e8 leggermente obliqua rispetto all'asse della sala, cos\u00ec che le due navate non hanno una larghezza costante. Le colonne hanno un semplice basamento rettangolare e terminano con dei capitelli ad uncino, mentre le volte a botte, dalla sezione non perfettamente semicircolare, sono costituite da pannelli in legno dipinti e applicati sulle travature del tetto.\nLa decorazione pittorica \u00e8 opera di F\u00e9lix Duban, che la restaur\u00f2, tra il 1861 e il 1866, ispirandosi alla policromia tipica del XIII secolo: le pareti sono dipinte alla base con un drappeggio, per poi continuare con una finta muratura intervallata da fasce a racemo; anche le arcate sono decorate con finte murature ed elementi floreali, mentre per le colonne si opt\u00f2 per un'alternanza di blu e rosso molto accesi; i capitelli furono arricchiti con pigmenti dorati e sulla volta, blu, furono realizzati gigli d'oro. Tuttavia, sebbene alcuni documenti riportino come decorazione originale una finta muratura, anticamente le pareti erano quasi certamente ricoperte di arazzi. All'intervento di Duban risalgono anche le grandi finestre che si aprono sul timpano verso la piazza del castello, create su modello del refettorio del priorato di Saint-Martin-des-Champs a Parigi; solo la piccola ogiva del frontone che d\u00e0 sul cortile interno \u00e8 originale, mentre le grandi finestre a doppio montante che si aprono sui muri laterali sono dell'epoca di Luigi XII. Le vetrate con gli emblemi di Luigi XII e Anna di Bretagna sono stati realizzati dal pittore e vetraio Paul-Charles Nicod, mentre il pavimento di terracotta policroma \u00e8 di Jules Loebnitz. La sala \u00e8 collegata all'ala Luigi XII da una porta ad arco ribassato circondata da semicolonne, mentre comunica con l'ala Francesco I con una porticina situata a due metri di altezza; la scala neogotica fu aggiunta da Duban per rimpiazzare uno scalone ligneo del XVI secolo che, sviluppandosi per tutta l'altezza della sala, fungeva da collegamento tra i piani dell'ala rinascimentale. Anche il camino, in stile neogotico con colonnine snelle e capitelli a uncino, \u00e8 opera di Duban, che basandosi su alcuni rilievi ricostru\u00ec quello pi\u00f9 antico, antecedente al camino realizzato nel XVI secolo e distrutto a sua volta tra il XVIII e il XIX secolo. Nel 2006 e 2007 l'ambiente \u00e8 stato sottoposto a nuovo intervento per preservare la policromia e l'integrit\u00e0 delle travi in legno di quercia.\nL'edificio \u00e8 dotato di due piani sotterranei coperti da volte; il superiore \u00e8 illuminato da piccole finestre, l'inferiore \u00e8 completamente cieco a parte la porta che si apre sulla piazza antistante il castello. Dal sotterraneo parte una galleria di 25 metri, scavata nella roccia, che passa sotto all'ala Luigi XII; pi\u00f9 in profondit\u00e0, in direzione obliqua rispetto all'asse della sala, corre una seconda galleria di quaranta metri che mette in comunicazione il giardino di una casa all'esterno del palazzo con il cortile del castello.\nTorre Foix.\nQuesta torre circolare, collocata sulla terrazza a sud del complesso, di fianco all'ala Gastone d'Orl\u00e9ans, era una torre d'angolo della cinta muraria del XIII secolo. Questa torre difendeva durante il Medioevo l'angolo sud-ovest del castello e la \"Porte du Foix\", situata ai piedi dell'altura rocciosa; oggi domina la parte bassa della citt\u00e0 di Blois, comprendente l'abbazia di Saint-Laumer e la chiesa di San Nicola, che si sviluppa lungo la Loira. Perse il suo ruolo difensivo nel XVI secolo e fu occupata fino al 1635 dalla \"Chambre des comptes\" di Blois; Gastone d'Orleans, dopo aver fatto rimuovere le merlature e il tetto conico, vi fece costruire sulla sommit\u00e0 un osservatorio astronomico dalla forma di una piccola costruzione in mattoni rossi e pietre, accessibile da una scala a torretta in legno, rivestita di ardesia, addossata all'edificio. La torre ha quattro piani, tre dei quali costituiti da sale coperte da volte e circondate da archi a tutto sesto: i tre piani superiori sono illuminati da piccole feritoie mentre quello inferiore, che ora si trova nel seminterrato, \u00e8 cieco; un tempo, prima dell'interramento della terrazza, questo costituiva il piano terra dal quale era possibile raggiungere l'antico castello. La torre \u00e8 dotata dei classici sistemi difensivi medioevali: al piano interrato si apriva una porta che dava sul fossato e che poteva essere raggiunta solo con una scala mobile; l'apertura era protetta da una pesante porta di legno e l'ingresso all'interno della torre avveniva attraverso un passaggio a gomito ricavato nello spessore del muro, mentre una piombatoia garantiva la difesa dagli assalitori. Il primo piano, oggi poco inferiore al livello della terrazza, \u00e8 dotato di sette feritoie, come anche il secondo: nel XIII secolo questo era accessibile dal camminamento sulle mura e le sue aperture erano sfalsate rispetto a quelle del piano inferiore per garantire una migliore copertura a difesa dell'area antistante la torre.\nAla Luigi XII.\nAl giorno d'oggi l'ala Luigi XII costituisce l'ingresso del castello. L'edificio fu costruito in stile gotico fiammeggiante tra il 1498 e il 1503 distruggendo le costruzioni feudali preesistenti. L'ala ha una pianta a L, costituita da un corpo principale, che si affaccia sulla piazza del castello, e un breve prolungamento in direzione sud-ovest; tra questi due corpi e al collegamento con la sala degli stati sono presenti due torri scalari. La costruzione si sviluppa su tre piani, con la peculiarit\u00e0, di grande modernit\u00e0 per l'epoca, che le stanze non sono direttamente comunicanti le une con le altre (come avveniva negli edifici medioevali), ma connesse da un corridoio che le rende indipendenti: sia al piano terra, con il porticato che si affaccia sul cortile, sia al primo piano, sia nella mansarda, si ripete questa disposizione. Tuttavia, forse come retaggio dell'antico stile di costruzione, le gallerie sono strutturalmente indipendenti dal resto dell'ala, che \u00e8 dotata di spessi muri perimetrali e da una copertura autonoma, alla quale si appoggia un prolungamento che costituisce il tetto dei corridoi. Anche la presenza di ben tre scale per questa singola ala evidenzia la ricerca del confort degli occupanti, cos\u00ec come la presenza di un sistema di condotti per lo scarico delle acque nere.\nFacciata esterna.\nLo stile gotico dell'ala \u00e8 evidente nella policromia dei materiali e nella decorazione, caratterizzata da un'abbondanza di pinnacoli, archi trilobati e bassorilievi con figure mostruose e grottesche, come le sculture delle mensole e dei doccioni che presentano draghi alati, musicisti, leoni con capre, cani con cervi, buffoni, boia, monaci, angeli, sirene, centauri e altri personaggi reali o fantastici. Nonostante il chiaro stampo gotico, alcuni elementi decorativi dell'edificio virano verso uno stile gi\u00e0 rinascimentale.\nLe facciate dell'ala sono costruite in pietra bianca, impiegata per realizzare le parti strutturali, come il basamento, i pilastri, le balaustre e i montanti e le cornici delle finestre, e mattoni rossi e neri a formare un reticolo, e l'edificio \u00e8 sormontato da un alto tetto in ardesia con mansarda abitabile. Ad eccezione del basamento in pietra dura proveniente dai dintorni di Blois, la pietra usata per la costruzione \u00e8 il \"tuffeau\" delle cave di Bourr\u00e9, che ben si presta ad essere lavorato per creare decorazioni elaborate. Sui tre piani dell'edificio le aperture sono disposte senza una cadenza regolare, come avviene spesso nelle costruzioni gotiche, rispecchiando pi\u00f9 la disposizione degli spazi interni che la ricerca della simmetria; tuttavia le lesene che dividono la facciata in parti all'incirca uguali e i cornicioni orizzontali creano una griglia piuttosto regolare, ripresa dagli edifici in stile rinascimentale. Le finestre del pianterreno, sormontate da un gocciolatoio in pietra, hanno un doppio montante, mentre quelle del primo piano e della mansarda un montante singolo. Un cornicione costituito da piccoli archi sormonta il primo piano, su cui si aprono due logge, ricavate nello spessore del muro, coperte da un arco a sesto ribassato decorato con cuspidi, a indicare la posizione degli antichi appartamenti reali. Una balaustra, completamente ricostruita durante i restauri ottocenteschi, indica la presenza di uno stretto camminamento sulla sommit\u00e0 della facciata. Sul tetto, scandito da sei grandi comignoli in mattoni con losanghe su fondo d'ardesia, si aprono gli abbaini sormontati da timpani arricchiti da pinnacoli e bassorilievi recanti le iniziali o i simboli del re e della regina, mentre gli abbaini che sormontano le logge sono decorati con drappeggi e angeli che sorreggono lo stemma del re di Francia. Tra gli abbaini si aprono piccoli lucernari in piombo e ferro battuto che illuminano la parte pi\u00f9 alta della mansarda.\nL'estremit\u00e0 destra della facciata, che confina con la Sala degli Stati, si discosta dallo stile finora descritto: \u00e8 realizzata in pietra bianca, senza elementi decorativi ricercati, con una grande finestra a sesto acuto al primo piano; al secondo piano le finestre riprendono lo stile del resto della facciata, ma pi\u00f9 in alto non sono presenti n\u00e9 il cornicione n\u00e9 la balaustra, gli abbaini sono decorati con un motivo floreale (uno \u00e8 privo di pinnacoli ma \u00e8 decorato con delfini) e il camino non \u00e8 dotato di abbellimenti. La causa di queste differenze sta forse nel fatto che anticamente in questo punto delle costruzioni sorgevano addossate al palazzo e fu ritenuto opportuno evitare di sprecarsi in decorazioni che non sarebbero state molto visibili. Il cambio di stile rispecchia tra l'altro la differenza tra la disposizione interna del resto dell'ala, formata da piccoli appartamenti, e questa porzione, che contiene una grande sala voltata.\nSulla destra della facciata si trova l'ingresso, costituito da un largo passaggio ad arcata affiancato da una postierla pedonale, sormontato da una nicchia contenente una statua di Luigi XII: si tratta di una ricostruzione realizzata dallo scultore Charles \u00c9mile Seurre nel 1857 di un originale attribuito a Guido Mazzoni, distrutto nel 1792. Il re \u00e8 raffigurato vestito con l'armatura, con il capo coronato, in groppa a un cavallo riccamente bardato; bench\u00e9 la statua non sia una riproduzione fedele dell'originale, \u00e8 probabile che non si discosti molto da quello. La nicchia \u00e8 costituita da una doppia arcata a sesto acuto sormontata da due timpani acuti; tra i due timpani e ai lati della nicchia, sono presenti tre guglie riccamente decorate. Il fondale del vano, che \u00e8 coperto da una doppia volta a crociera, \u00e8 decorato con gigli d'oro su sfondo blu. Nonostante la preponderanza dello stile gotico, sui pilastri ai bordi della nicchia sono visibili due bassorilievi a candelabra, in stile rinascimentale italiano. Sotto alla nicchia \u00e8 visibile un bassorilievo raffigurante un istrice, simbolo di Luigi XII, circondato dalle lettere L e A, iniziali di Luigi e Anna di Bretagna. In origine al loro posto era presente un'iscrizione in latino di Fausto Andrelini (\"Hic ubi natus erat dextro Lodoicus Olympo / Sumpsit honorata Regia sceptra manu / Felix quae tanti fulxit lux nuncia Regis / Gallia non alio principe digna fuit\"), sostituita all'inizio del XIX secolo con la scritta \"Caserne d'infanterie\". Il portale \u00e8 affiancato da semicolonne scolpite con losanghe contenenti gigli, dotate di alti basamenti lisci e capitelli scolpiti con motivi floreali. Il passaggio pedonale, ad arco ribassato, \u00e8 sormontato dal bassorilievo di un istrice, circondato da sculture di delfini, conchiglie e cornucopie di ispirazione italiana, e da un timpano acuto.\nFacciata interna.\nLa facciata interna \u00e8 di andamento pi\u00f9 regolare di quella esterna: nonostante l'asimmetria del porticato al piano terra, le finestre sono quasi equispaziate le une dalle altre. La galleria, formata da nove arcate ribassate (delle quali la terza da sinistra, corrispondente all'ingresso del castello, \u00e8 pi\u00f9 larga), \u00e8 sostenuta da un'alternanza di colonne e pilastri quadrati. Le prime sono decorate con losanghe contenenti gigli e code d'ermellino, simbolo di Anna di Bretagna e di sua figlia Claudia, mentre i pilastri portano scolpiti pannelli arabescati di gusto classico, bench\u00e9 ancora piuttosto rozzi e privi della leggerezza dei modelli italiani. I capitelli sono impreziositi da motivi vegetali, delfini, cornucopie, maschere e altri elementi tipici dello stile rinascimentale.\nSopra un cornicione aggettante \u00e8 presente un fascione decorato con elementi vegetali e floreali; al primo piano si aprono cinque finestre a montante i cui angoli superiori sono impreziositi da mensole scolpite. Il cornicione liscio \u00e8 sormontato da una balaustra traforata, aggiunta da Duban durante i restauri. In corrispondenza delle finestre del primo piano si aprono gli abbaini, sormontati da timpani decorati con motivi floreali e attorniati da guglie.\nTorri scalari.\nLa tour des Champs, visibile dal cortile, si trova nel punto di giunzione tra l'ala Luigi XII e la Sala degli Stati. Il suo stile \u00e8 omogeneo con quello dell'ala adiacente, di cui contiene una delle scale. Al piano terra, l'ingresso della torre d\u00e0 direttamente sul cortile ed \u00e8 sormontato da un frontone con un istrice scolpito; una seconda porta, pi\u00f9 piccola, si apre sul lato adiacente alla Sala degli Stati. Ai piani superiori le finestre seguono l'andamento della scala e si trovano ad altezze sfalsate; quelle del lato adiacente all'edificio feudale interrompono i cornicioni che segnano il passaggio tra i vari piani. La mensola di una delle finestre del primo piano presenta una decorazione raffigurante un cherubino con i capelli, il naso e il sorriso dell'ex sindaco di Blois, Jack Lang, che sarebbe stata realizzata in modo ironico dai restauratori del castello negli anni '90. Al terzo piano \u00e8 presente un ambiente illuminato da piccole finestrelle realizzate a cavallo del cornicione ad archetti, che presenta un misto di motivi gotici, come le decorazioni vegetali, e rinascimentali, come la fila di ovoli. L'ornamento della facciata \u00e8 completato da due riquadri con bassorilievi di istrici e dalla semicolonna tortile che costituisce lo spigolo della torre. Al di sopra di una balaustra si sviluppa la mansarda, con il tetto in ardesia sormontato da una decorazione in ferro battuto con due banderuole, un camino in mattoni e due abbaini simili a quelli del corpo principale. Una piccola torretta circolare con tre piccole finestre e una copertura a cupola, posta tra la torre e l'ala Luigi XII, contiene la scala a chiocciola che permette di raggiungere la mansarda.\nAll'interno lo scalone d'onore di Luigi XII si avvolge a spirale attorno a un pilastro centrale formato da un fascio di semicolonne che terminano, all'ultimo piano, con delle conchiglie scolpite; le nervature poi si irradiano a formare una volta polilobata per collegarsi infine ai pilastri delle pareti esterne. Una cornice circolare unisce le nervature radiali in modo da formare scomparti costituiti alternativamente da pietra o mattoni; nei punti in cui questa incrocia le nervature sono presenti delle chiavi di volta decorate con motivi vegetali. Alla fine della scala il pianerottolo \u00e8 dotato di un parapetto formato da rami intrecciati.\nLa torre all'altra estremit\u00e0 della facciata interna, pi\u00f9 piccola, \u00e8 caratterizzata da una pianta poligonale per i primi tre piani, che ospitano la scala, mentre il piano superiore \u00e8 a pianta quadrangolare. Anche qui le finestre sono disposte ad altezze diverse per seguire l'andamento della scala; l'ultimo piano \u00e8 illuminato da una sola apertura e il tetto piramidale, sormontato da una decorazione in ferro e un camino, ha un solo abbaino. La scalinata interna riproduce la struttura di quella descritta in precedenza, ma in dimensioni ridotte e con ornamenti pi\u00f9 semplici.\nInterno.\nAl piano terra, la grande stanza di fianco alla Sala degli Stati \u00e8 caratterizzata da un grande pilastro centrale dal quale si dipartono otto nervature che sorreggono la volta, simili a quelle delle scale nelle torri. L'ala Luigi XII ospita dal 1869 il Museo delle belle arti di Blois. Le otto sale della galleria contengono una selezione di dipinti e sculture dal XVI al XIX secolo. Il museo ospita inoltre una raccolta di arazzi francesi e fiamminghi del XVI e XVII secolo. Il gabinetto dei ritratti contiene dipinti dei secoli XVI e XVII provenienti dai castelli di Saint-Germain-Beaupr\u00e9 e Beauregard: sono visibili Madame de Noailles, il Duca di Chevreuse, la Grande Mademoiselle, la Duchessa di Beaufort, Anna d'Austria e Maria de' Medici. In una stanza dei secoli XVII e XVIII si conserva una serie di cinquanta medaglioni in terracotta di Jean-Baptiste Nini. I camini delle sale, di grandi dimensioni e riccamente decorati, sono stati tutti ricostruiti da Duban dopo che gli originali erano stati rimossi tra il XVIII e il XIX secolo. In origine i camini erano molto pi\u00f9 semplici e spogli, simili a quelli ancora presenti ai piani superiori delle torri.\nCappella di Saint-Calais.\nLa cappella di Saint-Calais si trova all'estremit\u00e0 dell'ala Luigi XII e chiude il lato est del cortile del castello. Oggi, di questa cappella privata del re, costruita a partire dal 1498 e consacrata nel 1508 da Antoine Dufour, vescovo di Marsiglia e confessore della regina, rimane solo il coro costituito dall'abside e due campate, essendo stata distrutta la navata da Mansart durante la costruzione dell'ala Gastone d'Orl\u00e9ans. La facciata \u00e8 stata costruita da F\u00e9lix Duban e Jules de La Morandi\u00e8re nel 1870 ed \u00e8 costituita da un portale sormontato da un timpano a sesto acuto e da una grande finestra neogotica. Sul tetto \u00e8 presente una guglia posta da Duban in sostituzione di un piccolo campanile probabilmente risalente al XVII secolo. All'interno lo spazio \u00e8 scandito da semplici nervature che si allungano sul soffitto a formare le nervature della volta e i costoloni dell'abside. Durante i restauri ottocenteschi, le pareti furono dipinte con motivi neorinascimentali, che furono rimossi gi\u00e0 nel 1912. Le moderne vetrate di Max Ingrand, risalenti al 1957, rappresentano diverse figure storiche.\nGalleria di Carlo d'Orl\u00e9ans.\nLa galleria, fatta costruire da Carlo d'Orl\u00e9ans tra il 1440 ed il 1445, unisce l'ala Luigi XII con la cappella di Saint-Calais. Anticamente era lunga pi\u00f9 del doppio e affiancava per l'intera lunghezza la cappella, unendo gli edifici collocati al posto delle attuali ali Luigi XII e Gastone d'Orl\u00e9ans, ma fu parzialmente distrutta nel XVII secolo insieme alla navata della chiesa per far posto alle cucine militari. La galleria \u00e8 stata la prima parte del palazzo in cui la pietra e i mattoni sono stati utilizzati insieme. Al piano terra presenta un porticato sostenuto da sei arcate molto ribassate (delle tredici originali) sorrette da colonne ottagonali, mentre il primo piano \u00e8 in mattoni con tre finestroni a montante incorniciati da conci in pietra; sul tetto si aprono tre abbaini con frontoni a gradoni. L'apparato decorativo \u00e8 estremamente semplice e limitato alle modanature lineari degli stipiti e delle fasce marcapiano in pietra bianca.\nPadiglione di Anna di Bretagna.\nIl padiglione, unica costruzione rimasta degli antichi giardini, era in origine un belvedere costruito all'inizio del XVI secolo nei giardini di Luigi XII. L'edificio, chiamato anche \"Les bains de Catherine de M\u00e9dicis\" senza un apparente motivo storico, \u00e8 un raro esempio di padiglione ornamentale, tipologia di costruzione di origine italiana, costruito in stile gotico. Realizzato in pietra e mattoni, si sviluppa su tre piani a pianta ottagonale con diametro di 7,85 m sormontati da un tetto poligonale in ardesia con un camino e un abbaino. Il corpo centrale \u00e8 circondato da quattro piccole ali orientate secondo i punti cardinali, che terminano con una terrazza ad eccezione di un'ala che ospita una scala; quella est contiene un oratorio. Il piano terra \u00e8 coronato da una balaustra in pietra in stile gotico con le iniziali scolpite di Luigi XII e Anna di Bretagna, la quale cinge sia le terrazze, sia la torre contenente la scala, ad indicare la possibilit\u00e0 che la costruzione della scala sia avvenuta in una fase diversa rispetto alla realizzazione dell'edificio. Il seminterrato era collegato al \"Jardin de Bretonnerie\", che sorgeva sul terrazzamento inferiore, mentre l'ingresso, sormontato da un medaglione in terracotta raffigurante un imperatore romano, era collegato all'entrata del \"Jardin de la Reine\" tramite una galleria coperta. L'edificio \u00e8 illuminato da una serie di finestre a crociera, mentre l'oratorio possiede un'abside con cinque finestre a sesto acuto.\nAll'interno sono presenti due grandi saloni ottagonali dotati di camini gotici. Dal salone del pianterreno si accede alla cappella, dal soffitto a cinque costoloni, che anticamente era collegata all\"orangerie\" da una galleria in legno; da quella superiore si raggiungono le terrazze. Al piano seminterrato un'altra sala ottagonale con volta in mattoni (mentre quelle superiori sono dotate di soffitti con travetti a vista) permetteva di raggiungere, tramite un passaggio sotterraneo, l\"'orangerie\".\nDopo essere stato restaurato nel 1891 da Anatole de Baudot, il padiglione ospit\u00f2 la Societ\u00e0 di scienze e lettere del Loir-et-Cher; attualmente esso contiene l'ufficio turistico della citt\u00e0, mentre l\"'orangerie\" \u00e8 occupata da un ristorante. L'edificio \u00e8 un monumento storico di Francia dal 12 luglio 1886.\nAla Francesco I.\nNell'ala Francesco I, di stile rinascimentale, l'architettura e le decorazioni sono caratterizzate dall'influenza della moda italiana. Anche se la costruzione di quest'ala avvenne solamente dodici anni dopo quella dell'ala Luigi XII, cio\u00e8 tra il 1515 e il 1524, l'arte italiana \u00e8 prorompente e influenza non solo i motivi decorativi, ma anche la disposizione e la forma stessa dell'edificio. L'ala fu costruita dapprima in sostituzione di due edifici feudali, e in seguito fu raddoppiata a cavallo dell'antica cortina muraria del XIII secolo, come evidenziano lo spesso muro che la suddivide per met\u00e0 in senso latitudinale e quello che la taglia in senso longitudinale per tutta la lunghezza. L'ala ingloba, infatti, tre antiche torri difensive di forma circolare, tra cui la torre Ch\u00e2teau-Renault. Il tetto ha una conformazione particolare che rispecchia il cambio di progetto avvenuto durante la costruzione: vista in sezione, infatti, la met\u00e0 dell'ala verso il cortile interno \u00e8 coperta da un normale tetto a due falde, una delle quali, tuttavia, \u00e8 sormontata da una seconda falda, pi\u00f9 spiovente, che copre la met\u00e0 dell'edificio che si affaccia sull'esterno. Nel sottotetto, precisamente nei punti in cui sono presenti i comignoli, sono ancora visibili i basamenti degli antichi abbaini rivolti verso la citt\u00e0. Si ritiene che in origine le due met\u00e0 dell'edificio fossero coperte da due tetti indipendenti, ma che problemi di scolo delle acque che si accumulavano tra le due coperture abbiano comportato la necessit\u00e0 di rivedere la disposizione del tetto portando alla situazione attuale.\nFacciata esterna.\nLa facciata esterna, che in passato dava sui giardini del castello, \u00e8 chiamata Facciata delle Logge. Fu costruita sette metri pi\u00f9 avanti delle antiche fortificazioni e poggia su un alto basamento in pietra dura. All'angolo tra l'ala Francesco I e la Sala degli Stati \u00e8 ancora visibile l'antica torre difensiva del XIII secolo, indicata dalle fonti come \"la torre rotonda sopra la \"porte des champs\"\", troncata al livello del primo piano. All'altra estremit\u00e0 della facciata \u00e8 riconoscibile la torre Ch\u00e2teau-Renault. Al piano pi\u00f9 basso, adiacente alla Sala degli Stati, sono presenti quattro bifore e due torrette di cinque lati, sui davanzali delle quali sono rappresentate alcune delle dodici fatiche di Ercole e altre scene raffiguranti l'eroe greco (in particolare Ercole e l'Idra di Lerna, Ercole e il Toro di Creta, Ercole che contempla la morte di Anteo, Ercole che uccide Anteo, Ercole e Caco, Ercole e Gerione). Ai piani centrali l'edificio \u00e8 caratterizzato da una sequenza di nicchie non comunicanti tra di loro realizzate nello spessore del muro; queste logge, anche se ispirate con molta probabilit\u00e0 alle Logge di Raffaello in Vaticano, opera di Bramante, come si evince dal doppio ordine di arcate sormontate da un porticato, mostrano nella loro costruzione alcuni elementi francesi, come la presenza di guardiole aggettanti, la disposizione irregolare delle nicchie, gli archi \"ad ansa di paniere\" e l'assenza di collegamento tra gli spazi. Il primo dei due piani di logge presenta quattro balconcini sporgenti, due sostenuti dalle torrette del piano inferiore e due da mensole; uno dei quattro funge da abside per un piccolo oratorio. Una loggia per ogni piano, verso la met\u00e0 della facciata, non \u00e8 collegata all'interno dell'edificio da una porta ma vi si accede da una loggia a fianco. Le logge sono definite sulla facciata da una o due lesene, a seconda dello spazio disponibile; mentre i parapetti del primo sono riccamente decorati con le iniziali e gli emblemi di Francesco I e Claudia di Francia, quelli del secondo piano sono lisci.\nAl di sopra delle logge corre un cornicione con conchiglie, e pi\u00f9 su una balaustra con doccioni, che indicano che in origine la terrazza era scoperta e non dotata del colonnato presente oggi; la collocazione delle basse colonne rispecchia la distribuzione irregolare delle lesene dei piani inferiori. Le finestre sono state realizzate sul luogo degli abbaini preesistenti e, nella parte sinistra della facciata, sono circondate da lesene che sostengono una cornice, mentre nella parte destra le aperture sono sormontate da una mensola. Il tetto, molto spiovente, \u00e8 caratterizzato da imponenti comignoli in mattoni e pietra impreziositi da elaborati ornamenti scolpiti aggiunti durante i restauri del XIX secolo. In posizione decentrata rispetto alla facciata sorge un abbaino a due piani con un timpano recante la salamandra di Francesco I.\nLa facciata presenta differenze tra la sezione adiacente all'ala Gastone d'Orl\u00e9ans e l'altra, facendo pensare ad una costruzione avvenuta in due fasi: nella prima parte, al piano inferiore, non sono presenti finestre; gli archi delle logge sono ad ansa di paniere, mentre nell'altra parte sono ad arco ribassato; le lesene del primo piano sono decorate con bassorilievi; le logge sono pi\u00f9 rade e addirittura assenti nella zona a fianco della torre Ch\u00e2teau-Renault.\nTorre Ch\u00e2teau-Renault.\nLa torre, che deve il suo nome a un antico feudo dei conti di Blois collocato a sud-ovest della citt\u00e0, si trova all'estremit\u00e0 dell'ala Francesco I, che domina con il suo camminamento ed il suo alto tetto, ed \u00e8 visibile solo dall'esterno del castello. Anticamente si affacciava sugli antichi giardini reali dove si trovavano il padiglione Anna di Bretagna e la serra degli aranci. Si tratta di una delle torri medioevali inglobate nella costruzione rinascimentale: in quell'epoca fu abbellita con gallerie e decorazioni simili a quelle della Facciata delle logge, che furono parzialmente distrutte durante la costruzione dell'ala Gastone d'Orl\u00e9ans. Le aperture delle gallerie sono separate da semicolonne anzich\u00e9 da lesene; i parapetti del primo piano condividono i motivi ornamentali con quelli del resto della facciata, cos\u00ec come il cornicione sulla sommit\u00e0 \u00e8 il proseguimento di quello a conchiglie del resto dell'edificio. Al di sopra dei loggiati sono presenti altri due piani dallo stile pi\u00f9 semplice, quasi gotico, che terminano con una copertura conica, affiancata da due massicci comignoli e da una torretta contenente una scala e sormontata da una lanterna. In origine la torre era sormontata da una lanterna con archi rampanti e pinnacoli in stile gotico, che fu rimossa nel XVII secolo.\nFacciata interna.\nLa facciata interna dell'ala \u00e8 suddivisa in porzioni rettangolari da una serie di lesene con capitelli all'italiana e cornici marcapiano: gli spazi cos\u00ec individuati, di dimensione irregolare, sono occupati da bifore o da bassorilievi raffiguranti salamandre, simbolo di Francesco I. Lo spesso cornicione nella parte superiore dell'edificio presenta una serie di motivi ornamentali del primo Rinascimento, con dentelli, ovoli, archetti a tutto sesto decorati come conchiglie e una balaustra traforata realizzata con le iniziali coronate di Francesco I e Claudia di Francia; esso copre tutta la lunghezza della facciata scavalcando lo scalone monumentale. Alla base del tetto \u00e8 presente un camminamento, come quello sulla facciata esterna dell'ala Luigi XII. Gli abbaini, le cui lesene laterali ricordano quelle dei piani inferiori, sono caratterizzati da timpani a forma di edicole contenenti piccole statue di putti, mentre gli elementi obliqui sono costituiti da volute. La facciata appare asimmetrica a causa della posizione decentrata dello scalone; in origine questo tagliava l'edificio in due parti uguali, ma l'abbattimento di una porzione del palazzo per fare spazio all'ala Gastone d'Orl\u00e9ans elimin\u00f2 la simmetria della costruzione. Il tetto alto, la presenza di abbaini e doccioni, la sovrabbondanza di decorazioni sulla facciata e l'irregolarit\u00e0 nello spaziamento tra gli elementi verticali mostrano ancora un retaggio di stile gotico che non \u00e8 stato completamente abbandonato dagli architetti.\nSebbene la decorazione appaia a prima vista omogenea, alcuni dettagli suggeriscono una costruzione avvenuta in due fasi, rispecchiando la disposizione degli edifici feudali che l'ala ha rimpiazzato. Nella parte vicina alla Sala degli Stati, al piano terra, le finestre sono pi\u00f9 piccole e le lesene non si raccordano con quelle dei piani superiori, come avviene nella parte che confina con l'ala neoclassica; nella prima sezione le finestre del primo piano hanno due montanti orizzontali e le lesene del secondo piano sono scolpite, a differenza di quanto avviene nell'altra sezione. Ancora, le salamandre sul prima parte sono iscritte in una losanga e il cornicione presenta un'ulteriore fascia scolpita, non presente nel resto della facciata. La maggiore semplicit\u00e0 nella decorazione della parte vicina all'ala Gastone d'Orl\u00e9ans e la somiglianza degli ornamenti dell'altra sezione alla scalinata monumentale, aggiunta successivamente, lasciano presumere che la prima sia la pi\u00f9 antica.\nLa scalinata.\nL'elemento architettonico pi\u00f9 importante della facciata interna \u00e8 la scala monumentale a chiocciola, ottagonale, di cui tre lati sono incassati dentro l'edificio stesso. Questa non \u00e8 integrata armonicamente nel contesto della facciata, rispetto alla quale sembra un corpo estraneo, nonostante ne condivida l'apparato decorativo e sia attraversata dalle stesse fasce marcapiano che corrono sulla facciata. Bench\u00e9 il modello della scala a chiocciola sia di chiara ispirazione gotica, le decorazioni sono decisamente di stampo rinascimentale, che la rendono uno degli esempi pi\u00f9 significativi dello stile rinascimentale in Francia. La scala \"ricercata come l'avorio della Cina\" secondo Balzac, \u00e8 coperta con aggrovigliate sculture, ornamenti all'italiana (statue, balaustre, candelabre, putti, ovoli) e gli emblemi reali (salamandre, corone, \"F\" di Francesco \"C\" di Claudia di Francia). I lati che sporgono dall'edificio principale sono traforati da aperture che mettono in evidenza gli elementi strutturali della scala, i pilastri e la rampa. I pilastri, che sostengono tutto il peso della struttura, sono rinforzati da contrafforti rettangolari, coperti da arabeschi ai piani inferiori e dotati di nicchie con statue, scolpite da Charles \u00c9mile Seurre nel 1847; \u00e8 probabile che gli originali non siano mai stati realizzati. In corrispondenza delle aperture della struttura sono ricavati dei balconcini, con parapetti costituiti da piccoli pilastri al piano terra, da lettere F con salamandre ai piani superiori. All'ultimo piano, sopra il cornicione e la balaustra uguali al resto dell'ala, salvo per l'eliminazione della fascia a dentelli, \u00e8 presente un terrazzo con un loggiato che riprende la struttura ottagonale della scala. Il loggiato \u00e8 a sua volta sormontato da uno spesso cornicione a dentelli con doccioni e da una balaustra, ai cui angoli sono presenti cippi con la salamandra in bassorilievo.\nAll'interno la rampa si avvolge intorno ad un pilastro sul quale \u00e8 scolpito un corrimano e, sopra di esso, una serie di semicolonne tra le quali sono presenti pannelli arabescati sormontati da conchiglie. Questi pannelli non furono realizzati al tempo di Francesco I, ma durante i restauri ottocenteschi, che si basarono su disegni del Cinquecento. Il soffitto della rampa, anzich\u00e9 mostrare gli scalini del piano superiore, \u00e8 liscio e solcato solo da una rete di nervature che seguono l'andamento circolare della scala, alimentando il senso di dinamismo e torsione verso l'alto. Agli incroci tra le nervature sono presenti chiavi decorate con i simboli del re e della regina, che furono parzialmente scalpellati durante la Rivoluzione e ripristinati durante i restauri.\nLa scala a chiocciola potrebbe essere stata progettata da Leonardo da Vinci, come suggeriscono le proporzioni e la forma che richiamano il mollusco \"Voluta vespertilio\", presente nel Mediterraneo, e il motivo decorativo della balaustra esterna, che corrisponderebbe al bordo del guscio; anche l'avvitamento antiorario della scala sarebbe spiegato con il fatto che Leonardo era mancino.\nInterno.\nAl piano terra sono presenti gli antichi ambienti di servizio, del tutto privi di ornamenti ad eccezione di una stanza che si affaccia sul cortile, che ha conservato il camino originale; sono presenti anche due stanze circolari che costituivano la base delle antiche torri inglobate nell'edificio: la stanza al piano terra della torre Ch\u00e2teau-Renault \u00e8 dotata di una volta a crociera con una chiave cava, comunicante con il piano superiore, mentre quella della torre centrale, pur mostrando tracce delle antiche feritoie, \u00e8 stata profondamente rimaneggiata sotto Francesco I con la costruzione del camino e della volta con la chiave che porta scolpita la salamandra. Da questa sala si diparte una scala a chiocciola ricavata nello spessore delle antiche mura.\nAi piani superiori si trovano gli appartamenti reali, ricostruiti da F\u00e9lix Duban nello spirito romantico della sua epoca non senza inesattezze storiche e esagerazioni nella decorazione. Secondo quanto ritenuto da Duban, gli spazi sono stati ricreati in modo che gli appartamenti pubblici si affacciassero sul cortile e quelli privati sui giardini, ora non pi\u00f9 esistenti.\nAl primo piano, dal lato del cortile interno, si trovavano un tempo cinque stanze; una fu distrutta durante i lavori per la costruzione dell'ala Gastone d'Orl\u00e9ans, mentre le altre furono unite due a due da Duban creando cos\u00ec i due grandi ambienti della Sala dei capitani delle guardie e della Sala delle guardie. Sul lato che d\u00e0 sulla citt\u00e0 sono presenti cinque ambienti, la Galleria della Regina, una stanza quadrata che ricalca la disposizione dell'antica torre medioevale, la Camera da letto della Regina, l'oratorio e lo Studiolo della Regina. Il secondo piano ricalca la disposizione del primo: sul lato del cortile interno sono presenti due sale; sull'altro lato sono presenti la Galleria Duban, la Sala del Consiglio, la Sala dei Guisa, la Sala del Re, la Camera del Re e il gabinetto nuovo.\nLa prima stanza a cui si accede dalla scalinata esterna \u00e8 la Sala dei capitani delle guardie della regina, formata dall'unione di due ambienti. Essa dispone di due camini rinascimentali ornati con la salamandra di Francesco I e l'ermellino di Claudia di Francia; uno dei camini ha una cappa dotata di cinque nicchie dorate decorate con candelabre e conchiglie in stile rinascimentale. Sulla stanza si apre una porta affiancata da lesene arabescate e sormontata da un pannello con putti intenti a giocare con dei mostri, da un fregio con uccelli e bucrani, e da una lunetta circondata da pinnacoli che contiene uno scudo di Francia sostenuti da putti. Un'altra porta \u00e8 circondata da semicolonne corinzie e sulla sommit\u00e0 ha un frontone triangolare con una salamandra in bassorilievo. Nella stanza si possono osservare un busto di Francesco I in gesso, opera di Jean-Baptiste Halou del 1850, un armadio in legno intagliato, una tavola di Isidore Patrois, \"Francesco I conferisce a Rosso i titoli ed i benefici dell'abbazia di San Martino\", e una scultura moderna in argento, ebano ed oro di Goudji, \"Salamandra, nutrisco et extinguo\", donata dall'artista nel 2007.\nLa sala delle guardie \u00e8 stata costruita a cavallo della cortina medioevale. Le pareti sono state dipinte tra il 1845 e il 1847 da Vitet, che si ispir\u00f2 alla moda rinascimentale. Attualmente l'ambiente \u00e8 dedicato alla storia delle armi e della loro evoluzione dal XV al XVII secolo. Presenta una importante collezione di armi antiche, tra cui varie armi ad asta, una falce, una partigiana, una corsesca, un'alabarda ed un'armatura.\nLa camera \u00e8 arredata anche con una cassa di legno di quercia spagnola del XIX secolo intagliata e decorata con scene di battaglie e assedi e un'altra cassa di legno intagliata con decorazioni geometriche.\nLe pareti hanno vari dipinti, tra cui \"La partenza dei lanzichenecchi\", olio su tela di Gustave Jacquet, donato dallo Stato nel 1868; \"Baillard che orna Francesco I\"; \"Burguignon nel suo laboratorio\", olio su tela di Jean-Alexandre-R\u00e9mi Couder, del 1851.\n\u00c8 presente anche una collezione di bronzi, tra cui \"La battaglia del duca di Clarence\", di \u00c9milien di Nieuwerkerke, del 1839; \"Richard de Warwick combattente\", di Theodore Gechter, del XIX secolo e \"Caccia al cinghiale\".\nLe piastrelle in ceramica smaltata della galleria, posizionate da F\u00e9lix Duban su un modello del XV secolo, sono state restaurate alla fine del XX secolo. Formano disegni geometrici blu, bianchi e gialli. Nella sala si possono ammirare alcuni strumenti antichi, tra cui un clavicembalo italiano di Giovanni Antonio Baffo, del 1572, restaurato nel 1880 da Leopoldo Franciolini; un mandolino in terracotta del 1875 realizzato da Giosafat Tortat; un violino in terracotta del 1867, opera di Ulysse Besnard; una sacca da maestro di ballo in legno, intarsiata in avorio.\nLa galleria \u00e8 inoltre decorata con busti di re di Francia, tra cui un busto di bronzo e marmo di Enrico II, di Germain Pilon; un busto di Francesco I del XVI secolo, di autore sconosciuto, acquisito nel 1926, rimaneggiato da Louis-Claude Vasse nel 1756, in gesso patinato da un'opera in bronzo del Louvre; un busto di Carlo IX in gesso patinato, un busto di Enrico III in gesso patinato, un busto di Enrico IV in gesso.\nSi pu\u00f2 vedere anche un busto in gesso di Pierre de Ronsard, ornato da un epitaffio in marmo nero risalente al 1607. La galleria contiene inoltre numerosi dipinti, tra cui un olio su rame, presumibilmente un ritratto della principessa di Conti, del 1610, e un olio su tela di C. Martin, \"Maria de' Medici e il delfino\", del 1603. Oltre a questo \u00e8 presente una collezione di monete antiche con l'effigie di Luigi XII, Francesco I, Enrico II, Carlo IX, Enrico III ed Enrico IV.\nQuesta stanza divenne la camera reale di Caterina de' Medici, morta il 5 gennaio 1589. Il monogramma di Enrico II e Caterina de' Medici, composto dalla H e da due C intrecciate ed inserito con i restauri ottocenteschi, \u00e8 presente ovunque in questa stanza, anche sul camino, restaurato da F\u00e9lix Duban nel 1845. Una nicchia di fianco al letto, ricavata nello spessore del muro, fungeva probabilmente da oratorio. La sala \u00e8 riccamente arredata con un letto a baldacchino in quercia e faggio della fine del XVI secolo, restaurato nel XIX secolo, con telaio e gambe scanalate caratteristiche del regno di Enrico IV, decorato agli angoli con colonne tortili e bracieri; una cassa con coperchio a semicircolare, in quercia, in stile francese XVII secolo, decorata con un pannello raffigurante la decapitazione di Giovanni il Battista; un armadio in noce a due ante del XVI secolo, restaurato nel XIX secolo, con intarsi in madreperla e avorio; una scrivania spagnola chiamata \"Bargueno\" del XVI secolo, con gambe del XIX secolo, in noce, avorio e metallo.\nL'oratorio si ispira alla biblioteca di Anne de Montmorency, al castello di \u00c9couen, del 1550 circa. Le cornici neoclassiche delle porte e l'abside illuminato da tre bifore sono originali; le nervature dell'abside convergono a formare una chiave di volta sporgente verso il basso. Le vetrate risalgono al XIX secolo e sono opera di Claudius Lavergne e Michel Dumas. Contiene anche un trittico appartenente alla regina.\nLo studiolo di Maria de' Medici \u00e8 tappezzato da pannelli di legno che nascondono quattro scomparti segreti, che possono essere aperti mediante un apposito meccanismo nascosto nel battiscopa. Alexandre Dumas (padre) nel romanzo \"La regina Margot\" descrisse questi spazi come nascondigli per conservare i veleni della regina, alimentando la credenza secondo cui questo ambiente sarebbe stato al centro degli intrighi della regina. In realt\u00e0 gli armadi erano utilizzati per riporre opere d'arte, documenti e libri preziosi. I 237 pannelli in legno intagliati con disegni diversi (arabeschi, maschere, candelabre ecc.) e in alcuni casi decorati con foglie d'oro sono originali del 1520 ma il camino, il pavimento e il soffitto sono stati ricostruiti da F\u00e9lix Duban basandosi su quelli della sala da ballo del castello di Fontainebleau. Il soffitto a cassettoni \u00e8 decorato con gigli e, al centro, uno stucco quadrato in cui si intrecciano l'H e la C di Enrico II e Caterina de' Medici. Una scala consente l'accesso al gabinetto nuovo, al piano superiore.\nLa galleria Duban contiene disegni, stampe e oggetti che ricordano il lavoro dell'architetto, tra cui il restauro del castello di Blois.\nLa sala del Consiglio ha un grande camino decorato con una salamandra dorata e mobili preziosi realizzati nel XIX secolo in stile rinascimentale, che ricordano il lusso principesco del XVI secolo. Vi si trovano un rinfrescatoio in legno di castagno, di \"Taylor et fils\", presentato all'Esposizione Universale del 1862; un tavolo ottagonale di marmo e legno del XIX secolo sostenuto da gambe intagliate a forma di sirene, su cui poggia un vaso di granito orbicolare della Corsica del XIX secolo; un armadio di noce a due ante, impreziosito con avorio, smalto e pietre preziose e risalente al 1862, costruito da John Deeble Crace; un buffet a due ante con avorio, smalti e pietre preziose, sempre del 1862, realizzato da Peter Joseph Janselme.\nLa sala del Consiglio \u00e8 inoltre decorata con varie statue, tra cui una statua di Enrico IV fanciullo di gesso, di Fran\u00e7ois Joseph Bosio. L'originale, commissionato all'artista dal Comune di Parigi, fu inviato al salone nel 1824. Sono anche presenti un \"Suonatore di olifante\" e una \"Dama con falco\" di Antonin Moine, prodotti dalle fonderie Susse Fr\u00e8res intorno al 1840.\nLa stanza \u00e8 dotata anche di numerosi dipinti, tra cui \"Un page\", olio su tela di Ferdinand Roybet.\nQuesta stanza ospita una collezione di dipinti dei principali personaggi ed eventi delle guerre di religione. Molti pittori del XIX secolo si sono ispirati all'assassinio del duca di Guisa. Si trovano in questa sala diversi dipinti, alcuni dei quali sono piuttosto famosi: \"Enrico III ed i suoi compagni\", di Ulysse, XIX secolo; \"Enrico III porta per il piede il cadavere del duca di Guisa\", olio su tela di Charles Bartholomew Durupt, 1833; \"La Duchessa di Nemours e Enrico III\", di Arnold Scheffer; \"Processione e cerimonia funebre in onore del duca di Guisa\", Arnold Scheffer, 1868; \"Il cardinale di Lorena esce di prigione\" (detto anche \"Assassinio del cardinale di Guisa\"), olio su tela di Alebert de M\u00e9dine, 1857; \"Enrico di Lorena, duca di Guisa, detto il Balafr\u00e9\", olio su tela di anonimo, XIX secolo; \"L'assassinio del duca di Guisa\", olio su tela di Paul Delaroche.\nLa stanza \u00e8 arredata con una sedia pieghevole in stile rinascimentale italiano posta sotto un baldacchino decorato con gigli del XIX secolo in legno intagliato e dorato; una credenza di rovere francese del XIX secolo; una poltrona in noce del XIX secolo con l'emblema di Francesco I; un armadio francese a due ante in noce del XIX secolo; un tavolo allungabile all'italiana in noce del XVI secolo con parti del XIX secolo; diversi arazzi.\nIl suo camino monumentale \u00e8 uno dei pi\u00f9 grandi e pi\u00f9 imponenti del castello. Dipinto e dorato con l'effigie di Francesco I (salamandre e gigli) e Claudia di Francia (ermellino), \u00e8 decorato con un misto di elementi in stile italiano come putti, ghirlande di fiori e frutta, foglie, candelabre e festoni, e altri in stile medievale, come draghi. Questa sontuosa decorazione non \u00e8 solamente opera di F\u00e9lix Duban, in quanto recenti restauri hanno rivelato tracce di policromia risalenti agli anni tra il 1515 e il 1520, che fanno presumere che Duban abbia semplicemente restaurato i colori gi\u00e0 esistenti.\nQuesta galleria contiene una collezione di ceramiche neo-rinascimentale del XIX e XX secolo, tra cui molte opere di Ulysse Besnard, costituite da vasi e piatti decorati.\nLa stanza, luogo in cui si dice sia morto il duca di Guisa mentre si gettava ai piedi del letto del re dopo essere stato colpito da otto sicari, presenta, come quella della regina, una nicchia a fianco del letto; questa, tuttavia, non \u00e8 liscia ma solcata da cinque nervature che poggiano su mensole. Per ricordare il re Duban arricch\u00ec volontariamente la camera con decorazioni d'oro e fece porre dei gigli reali nell'alcova. La stanza \u00e8 arredata con un letto matrimoniale italiano del XVI secolo, restaurato nel XIX secolo, intagliato, dipinto e dorato, e un armadio francese con due ante della fine del XVI secolo, in noce.\nIl secondo piano ospita gli appartamenti del Re, che contengono il gabinetto nuovo (quello di Enrico III), ricostruito da F\u00e9lix Duban a partire da un frammento rappresentante una sirena. La parete \u00e8 decorata con un arazzo raffigurante Paride, principe di Troia.\nLapidario.\nIl museo Lapidario, adiacente alla Sala degli Stati, \u00e8 collocato nelle ex cucine dei tempi di Francesco I e raccoglie sculture dei secoli XVI e XVII provenienti dalle varie ali del castello (doccioni in pietra, salamandre di intonaco realizzate sotto la direzione di Felix Duban per sostituire quelle distrutte durante la Rivoluzione, il frontone in pietra e gesso scolpito da Simon Guillain e restaurato da Alfred Jean Halou per l'ala Gastone d'Orl\u00e9ans), la testa del busto di Gastone d'Orleans nelle vesti di Ercole, in gesso, realizzata da Alfred Jean Halou nel 1915, i reperti trovati nel Loir-et-Cher, gli oggetti medioevali rinvenuti nell'altura del castello, risalenti al periodo carolingio, dei calchi in gesso prodotti da Felix Duban.\nAla Gastone d'Orl\u00e9ans.\nLa realizzazione di quest'ala, in stile neoclassico, fu affidata a Fran\u00e7ois Mansart tra il 1635 e il 1638, anno in cui i lavori si interruppero per la mancanza di fondi. Quest'ala, caratterizzata da una rigorosa regolarit\u00e0 e un apparato decorativo molto sobrio, occupa il fondo del cortile ed \u00e8 posta di fronte all'ala Luigi XII, sul luogo in cui si trovava precedentemente il palazzo di Carlo d'Orl\u00e9ans. L'edificio si compone di un corpo centrale con due brevi prolungamenti intorno al cortile e due nuclei laterali in corrispondenza degli angoli esterni. Nonostante l'apparente perfetta simmetria, la pianta dell'edificio presenta alcune irregolarit\u00e0: la facciata interna non ha lo stesso asse di quella interna e i prolungamenti laterali non sono uguali. La costruzione, per giunta incompiuta, di quest'ala provoc\u00f2 contrastanti reazioni di rimpianto per il mancato completamento dell'edificio o di repulsione verso il cattivo gusto architettonico posto all'interno del contesto rinascimentale.\nFacciata interna.\nLa facciata interna \u00e8 caratterizzata da tre ordini di colonne e semicolonne di tre stili diversi: dorico, ionico e corinzio. Un portico concavo con doppie colonne doriche ammorbidisce la facciata congiungendo le ali all'avancorpo centrale; la trabeazione \u00e8 rimasta incompiuta dopo l'abbandono dei lavori, mentre i gruppi sculturei che la sormontavano sono stati distrutti durante la Rivoluzione. Le finestre, tre per piano nell'avancorpo centrale e quattro per lato distribuite nella parte laterale della facciata e nella breve ala, sono incorniciate da modanature e sormontate da mensole. Il tetto \u00e8 molto alto e privo di abbaini, ad eccezione di alcune piccole aperture distribuite intorno all'avancorpo centrale. L'ingresso dell'edificio \u00e8 sormontato da un frontone a due livelli: il portale, sormontato da una pelle di leone e da un'aquila, \u00e8 affiancato da una coppia di colonne doriche lisce nella parte inferiore e scanalate in quella superiore. Le colonne sostengono una trabeazione dorica scolpita con trofei di armi, elmi e scudi; al di sopra due colonne doriche incorniciano una finestra, la cui mensola sovrastante \u00e8 ornata con sculture di armi e bandiere. Al di sopra di un cornicione liscio \u00e8 presente il timpano triangolare contenente una ghirlanda sul quale poggiano le sculture di Minerva, a destra, e Marte, a sinistra. Al secondo piano \u00e8 presente un frontone circolare circondato da trofei d'armi, contenente lo stemma di Gastone d'Orl\u00e9ans e sormontato dal busto del committente. La statua \u00e8 una copia del 1915 di Alfred Halou da un originale di Jacques Sarrazin andato distrutto durante la Rivoluzione; lo stesso Sarrazin, insieme a Simon Guillain, realizz\u00f2 le altre sculture della facciata. Sull'ala rimasta incompiuta, di fronte alla cappella, si notano tracce della decorazione che doveva proseguire su tutta la facciata, con lesene e una nicchia; \u00e8 altres\u00ec visibile un alto comignolo decorato con cartigli, drappeggi e trofei di armi e sormontato da un vaso decorativo.\nFacciata esterna.\nLa facciata esterna, molto pi\u00f9 lunga e semplice di quella interna, riprende gli ordini ionico e corinzio per il primo e secondo piano, mentre il pianterreno \u00e8 del tutto privo di ornamenti. La parte centrale, leggermente sporgente, non \u00e8 dotata di frontoni e si distingue solo per la finestra centrale del secondo piano, sormontata da un trofeo d'armi; gli avancorpi laterali invece, a strapiombo sugli antichi fossati, sono dotati di frontoni triangolari. La facciata rivolta verso la torre Foix \u00e8 simile a quella posteriore ed \u00e8 dotata di nicchie che dovevano ospitare statue, che tuttavia non furono mai realizzate.\nInterno.\nPer il salone d'ingresso centrale Mansart progett\u00f2 uno scalone d'onore a due rampe sormontato da una cupola, visibile attraverso un'interruzione del soffitto, costituito dalla galleria del secondo piano, al fine di aumentare la percezione dell'altezza. La scala attuale fu costruita nel 1933 su modello di quella del castello di Maisons-Laffitte, progettato dallo stesso Mansart. \u00c8 dotata di tre rampe: la prima, di pochi gradini, si trova di fronte all'ingresso sul cortile interno, mentre la terza inizia da un pianerottolo sul quale si apre la porta che d\u00e0 sul retro dell'ala: in questo modo \u00e8 stato risolto il problema del disassamento tra la facciata interna e quella esterna dell'edificio. Le pareti dello scalone sono dotate di nicchie contenenti statue, mentre il soffitto \u00e8 scolpito con quattro pannelli contenenti trofei d'armi e ghirlande. La cupola ellittica, con otto sezioni ornate da sculture allegoriche attribuite a Simon Guillain e Michel Anguier, \u00e8 sormontata da una lanterna, il cui bordo \u00e8 circondato da un festone scolpito.\nAl piano terra l'ala \u00e8 occupata quasi interamente da vasti ambienti in pietra e mattoni, che dovevano ospitare i servizi; da queste sale si accede ai sotterranei degli avancorpi che sporgono sull'antico fossato. Lo scalone conduce al primo piano, dove, immediatamente sulla destra, appena salite le scale, si entra nella sala delle feste, un grande ambiente dell'altezza di due piani coperto da una volta ellittica simile alla cupola centrale. Alle due estremit\u00e0 il salone ospita un camino neoclassico e una nicchia contenente una statua di Gastone d'Orl\u00e9ans; una galleria corre a met\u00e0 della stanza, all'altezza delle finestre del secondo piano. Sullo stesso piano sono presenti altri tre saloni: uno circolare, uno nell'avancorpo, con il soffitto sostenuto da arcate, e un altro con le volte sostenute da due pilastri centrali. Nel progetto originale questi spazi erano destinati ad essere occupati da appartamenti, mentre ora sono utilizzati come sale polifunzionali.\nL'ala ospita la biblioteca comunale, mostre temporanee, congressi e concerti. Ha inoltre contenuto tra il 1903 e il 1914 il Museo di storia naturale di Blois, prima che questo fosse spostato nell'ex palazzo vescovile nel 1922. Tornato al castello dopo i bombardamenti della seconda guerra mondiale, rimase nel sottotetto dell'ala Gaston d'Orl\u00e9ans fino al 1984, quando le collezioni furono trasferite al convento dei Giacobini, dove il museo riapr\u00ec."}
{"id": "422860", "revid": "1921867", "url": "https://it.wikipedia.org/wiki?curid=422860", "title": "Dani California", "text": "Dani California \u00e8 un singolo del gruppo musicale statunitense Red Hot Chili Peppers, pubblicato il 3 aprile 2006 come primo estratto dal nono album in studio \"Stadium Arcadium\".\nIl brano ha vinto un Grammy Award alla miglior performance rock di un duo o un gruppo e uno per la miglior canzone rock.\nDescrizione.\nMentre il resto dell'album \u00e8 stato un po' biasimato dal critico Stephen Thomas Erlewine di AllMusic, \"Dani California\" \u00e8 stata descritta come \u00abuna delle cose che davvero attirano l'attenzione al primo ascolto e che entrano nel subconscio dove non vorrebbero, come solo le melodie di Anthony Kiedis sanno fare\u00bb.\nIl testo racconta della morte prematura di Dani California, una ragazza povera del Mississippi diventata rapinatrice di banche e vissuta troppo brevemente e tra durezze. Una ragazza di nome \"Dani\" \u00e8 menzionata anche in \"By the Way\" e \"Californication\"; in quest'ultima \u00e8 citata semplicemente come \"sposa adolescente con un bimbo dentro\".\nIl frontman Anthony Kiedis ha spiegato che la figura di Dani California incarna tutte le ragazze con cui ha avuto relazioni in precedenza: \u00abQuando questo ritmo funky viene fuori, mi induce a raccontare davvero una storia. In un certo senso mi rivela che Dani e quelle donne sono tutte la stessa persona, e che tutte abbiano percorso quella strada di vita. Dapprima non pensavo che stessi parlando della stessa ragazza\u00bb.\nVideo musicale.\nIl video musicale \u00e8 stato diffuso su MTV a partire dal 4 aprile 2006. Diretto da Tony Kaye (\"American History X\"), illustra una sorta di cronologia del rock; la band esegue la canzone su un solo palco, ma sotto le sembianze di altri gruppi che hanno contribuito al successo della musica rock dagli anni cinquanta ad oggi. I principali artisti e band imitati sono: Elvis Presley, The Beatles, Thin Lizzy, Sex Pistols, Kurt Cobain, David Bowie, Jimi Hendrix, Poison, Misfits.\nIn una delle scene, i Red Hot alludono ad \"MTV Unplugged in New York\", dei Nirvana. Qui Kiedis, mascherato da Kurt Cobain, canta \"...gone too fast...\" (\"andato via troppo in fretta\"), e poi l'inquadratura si sposta su una candela spenta con un soffio. Ci\u00f2 sembra essere un omaggio a Cobain, morto qualche mese dopo le registrazioni per MTV Unplugged, ma anche molto amico di Kiedis (che al frontman dei Nirvana aveva gi\u00e0 dedicato il brano \"Tearjerker\").\nIl video ha ricevuto sette candidature agli MTV Video Music Awards del 2006, ma ha vinto solo quella per la miglior scenografia, perdendo le altre sei candidature per i premi al video dell'anno, miglior video di un gruppo, miglior video rock, miglior regia, miglior montaggio e miglior fotografia. Ha ricevuto anche una candidatura come miglior video internazionale ai MuchMusic Video Awards.\nAccuse di plagio.\nL'originalit\u00e0 della canzone \u00e8 stata dibattuta subito dopo la sua uscita. Gli accusatori hanno dichiarato che \"Dani California\" abbia plagiato il brano \"Mary Jane's Last Dance\" di Tom Petty and the Heartbreakers. Cos\u00ec le hanno messe a confronto parecchie volte, sia l'una a lato dell'altra sia facendole sentire in una volta (ad esempio sovrapponendole, come nei mash-up). Hanno detto che i giri di basso, tonalit\u00e0, tempo e perfino i testi dei due brani (entrambi prodotti da Rick Rubin) mostrano \"somiglianze evidenti\", e hanno sollecitato gli ascoltatori a \"decidere per s\u00e9 sulla questione\". In particolare, le accuse sono state mosse dal presentatore radiofonico Dan Gaffney, conduttore di un programma mattutino di una radio locale del Delaware.\n\u00c8 stato anche controbattuto che mentre i primi 8 giri di basso dei due pezzi si somigliano, le scansioni non sono esattamente le stesse. Fausto Momblano, musicologo dell'Universit\u00e0 di Chicago, ha sostenuto che gli attacchi alle corde sono simili, ma che le ritmiche sono differenti e perci\u00f2 non dovrebbero indurre il sospetto di plagio. Inoltre, mentre la prima strofa \u00e8 scandita su giri di basso simili, le altre non lo sono.\nDopo aver suscitato grande scalpore visto il successo del brano, la questione si \u00e8 chiusa quando lo stesso Petty, intervistato da \"Rolling Stone\", non ha riconosciuto alcun intento negativo da parte del gruppo californiano negando qualsiasi possibilit\u00e0 di portare il tutto a processo.\nTracce.\nTesti e musiche di Anthony Kiedis, Flea, John Frusciante e Chad Smith.\nSuccesso commerciale.\nIl brano ha debuttato al 24\u00ba posto della Billboard Hot 100 ed \u00e8 poi salito al sesto, diventando il terzo singolo del gruppo ad entrare nelle prime dieci posizioni della classifica. Inoltre, \"Dani California\" ha raggiunto al lancio la vetta della classifica Alternative Songs (sempre stilata da \"Billboard\"), secondo nella storia solo a \"What's the Frequency, Kenneth?\" dei R.E.M.; ha raggiunto successivamente anche il primo posto della Mainstream Rock Songs."}
{"id": "422863", "revid": "21583", "url": "https://it.wikipedia.org/wiki?curid=422863", "title": "Contea di Lassen", "text": "La contea di Lassen, \u00e8 una contea dello Stato della California, negli Stati Uniti. La popolazione al censimento del 2000 era di 33.828 abitanti. Il capoluogo di contea \u00e8 Susanville, unico centro della contea ad essere amministrato da una municipalit\u00e0.\nGeografia fisica.\nLa contea si trova nella parte nord orientale dello Stato della California. L'U.S. Census Bureau certifica che l'estensione della contea \u00e8 di 12.226\u00a0km\u00b2, di cui 11.803\u00a0km\u00b2 composti da terra e i rimanenti 423\u00a0km\u00b2 composti di acqua.\nStoria.\nLa contea di Lassen venne costituita nel 1864 da parte dei territori delle contee di Plumas e Shasta."}
{"id": "422873", "revid": "1573940", "url": "https://it.wikipedia.org/wiki?curid=422873", "title": "Contea di Madera", "text": "La contea di Madera, in inglese Madera County, \u00e8 una contea dello Stato della California, negli Stati Uniti. La popolazione al censimento del 2000 era di 123.109 abitanti. Il capoluogo di contea \u00e8 Madera.\nGeografia fisica.\nLa contea si trova nella parte centrale della California, situata nella Central Valley a nord della Contea di Fresno. L'U.S. Census Bureau certifica che l'estensione della contea \u00e8 di 5.577\u00a0km\u00b2, di cui 5.532\u00a0km\u00b2 composti da terra e i rimanenti 45\u00a0km\u00b2 composti di acqua.\nStoria.\nLa contea di Madera venne costituita nel 1893 da parte del territorio della contea di Fresno."}
{"id": "422890", "revid": "110157", "url": "https://it.wikipedia.org/wiki?curid=422890", "title": "Contea di Mariposa", "text": "La contea di Mariposa, in inglese Mariposa County, \u00e8 una contea dello Stato della California, negli Stati Uniti d'America. La popolazione al censimento del 2000 era di 17.130 abitanti. Il capoluogo di contea \u00e8 Mariposa.\nGeografia fisica.\nLa contea si trova nella parte centrale della California, situata sulle pendici occidentali della Sierra Nevada, a nord di Fresno e a sud est di Stockton. L'U.S. Census Bureau certifica che l'estensione della contea \u00e8 di 3.789\u00a0km\u00b2, di cui 3.758\u00a0km\u00b2 composti da terra e i rimanenti 31\u00a0km\u00b2 composti di acqua.\nStoria.\nLa contea di Mariposa venne costituita nel 1850."}
{"id": "422908", "revid": "74801", "url": "https://it.wikipedia.org/wiki?curid=422908", "title": "Contea di Merced", "text": "La contea di Merced, in inglese Merced County, \u00e8 una contea dello Stato della California, negli Stati Uniti. La popolazione al censimento del 2000 era di abitanti. Il capoluogo di contea \u00e8 Merced.\nGeografia fisica.\nLa contea si trova nella Central Valley, a nord di Fresno e a sud est di San Jose. L'U.S. Census Bureau certifica che l'estensione della contea \u00e8 di , di cui composti da terra e i rimanenti composti di acqua.\nStoria.\nLa contea venne costituita nel 1855 da parte del territorio della contea di Mariposa."}
{"id": "422933", "revid": "1391549", "url": "https://it.wikipedia.org/wiki?curid=422933", "title": "Contea di Modoc", "text": "La contea di Modoc, in inglese Modoc County, \u00e8 una contea dello Stato della California, negli Stati Uniti. La popolazione al censimento del 2014 era di 9.023 abitanti. Il capoluogo di contea \u00e8 Alturas, unica citt\u00e0 della contea ad avere un'amministrazione comunale.\nGeografia fisica.\nLa contea \u00e8 situata nell'angolo a nord est della California, confinante a nord con l'Oregon e con il Nevada ad est. L'U.S. Census Bureau certifica che l'estensione della contea \u00e8 di 10.887\u00a0km\u00b2, di cui 10.215\u00a0km\u00b2 composti da terra e i rimanenti 672\u00a0km\u00b2 composti di acqua.\nStoria.\nLa contea di Modoc venne costituita il 17 febbraio 1874."}
{"id": "422950", "revid": "547034", "url": "https://it.wikipedia.org/wiki?curid=422950", "title": "New York hardcore", "text": "New York hardcore \u00e8 il termine con cui si identifica la scena hardcore punk sviluppatasi a met\u00e0 degli anni ottanta nell'area di New York e in zone poco distanti come il New Jersey, Connecticut o Long Island.\nStoria.\nGli anni ottanta.\nLa storia del primo hardcore di New York \u00e8 divisibile in due fasi, una prima nata attorno al 1981 grazie a gruppi come Reagan Youth, Heart Attack e Kraut, e una seconda originatasi attorno al 1985 e che aveva i suoi interpreti principali in Murphy's Law, Agnostic Front, Cro-Mags e Youth of Today. Dal punto di vista politico la prima ondata era schierata a sinistra, mentre la seconda si distinse per l'ideologia di destra e per la presenza di gruppi skinhead, oltre che per l'appartenenza in larga parte alla filosofia straight edge.\nPrecedentemente alle due ondate succitate, furono attivi a New York alcune band di transizione tra il punk classico e l'hardcore come The Stimulators, Mad, Fast, Whorelords, Blessed e Th'Influence, che si esibivano solitamente al CBGB o al Max's Kansas City. In particolare gli Stimulators, che avevano come bassista Harvey Flanagan, in seguito nei Cro-Mags, contribuirono a creare le basi per l'hardcore di New York, pubblicando il 7\" \"Loud Fast Rules\" nel 1980. Tuttavia l'hardcore vero e proprio cominci\u00f2 nel 1981, quando Dead Kennedys, Misfits e Circle Jerks suonarono vari concerti a New York e i Bad Brains si trasferirono da Washington nella Grande Mela. Nel frattempo programmi radio come \"Noise the Show\" sulla radio universitaria di New York WNTU iniziarono a trasmettere i primi dischi hardcore, e nacque anche la rubrica \"New York Nooze\" su \"Trouser Press\" e \"Sounds\", che si occupava dell'hardcore di New York. Inoltre la scena cominciava a coagularsi attorno ad alcuni bar e club: l'A7 nell'East Village, il Park Inn e il 171A, che fungeva sia da locale che da studio di registrazione per gruppi come Bad Brains e Beastie Boys. Dave Parsons, proprietario del 171A, apr\u00ec nello scantinato di quest'ultimo il negozio di dischi Rat Cage, che avrebbe prodotto in seguito album come \"United Blood\" degli Agnostic Front e \"Pollywog Stew\" dei Beastie Boys.\nLa scena hardcore vera e propria di New York tuttavia cominci\u00f2 a formarsi attorno al 1982, anno in cui Bobby Steele fu cacciato dai Misfits e form\u00f2 gli Undead, che con l'EP \"Nine Toes Later\" si fecero rapidamente un nome nell'hardcore newyorkese. Nello stesso anno i Beastie Boys pubblicarono \"Pollywog Stew\", il loro unico disco hardcore, che non ottenne grande visibilit\u00e0 nella scena. L'anno successivo fu la volta del primo LP dei Kraut, \"An Adjustement to Society\" e dell'esordio degli Heart Attack con \"Keep Your Distance\", mentre i Beastie Boys virarono verso l'hip hop con \"Cooky Puss\". Il 1983 fu anche l'anno del debutto omonimo dei Nihilistic, che non ottenne particolari riscontri in termine di popolarit\u00e0, ma che fu influente sulla successiva ondata dell'hardcore di New York a causa del machismo dei testi e all'appartenenza alla sottocultura skinhead.\nNel 1984 tuttavia la prima ondata, tendenzialmente di sinistra, era stata ormai soppiantata da un nuovo gruppo di band come Agnostic Front, Cause for Alarm, Cro-Mags e Murphy's Law, in larga parte skinhead. I Cro-Mags registrarono dei demo nel 1985, che furono pubblicati sotto forma di LP in \"The Age of Quarrel\", in cui il gruppo fondeva hardcore e heavy metal. Tuttavia la storia del complesso, che aveva la particolarit\u00e0 di appartenere alla filosofia Hare Krishna, fu caratterizzata dai continui litigi fra il bassista Harvey Flanagan e il cantante John Joseph, che lasci\u00f2 i Cro-Mags subito dopo la pubblicazione di \"The Age of Quarrel\". I Murphy's Law, che avevano esordito dal vivo nel 1983 insieme a Reagan Youth e MDC, pubblicarono la cassetta \"Bong Blast\" nel 1984, che guadagn\u00f2 loro un contratto con l'etichetta Rock Hotel/Profile. Il debutto omonimo \"Murphy's Law\" ebbe un successo inaspettato per un disco hardcore, e procur\u00f2 al complesso un tour di spalla a Fishbone e Beastie Boys durante il quale suonarono davanti a un pubblico di 20.000 persone. Gli Agnostic Front esordirono nel 1983 con l'EP \"United Blood\", cui seguirono nel 1984 \"Victim in Pain\", e soprattutto \"Cause for Alarm\" nel 1986, che secondo alcuni sanc\u00ec la fusione tra hardcore e metal. Questo LP allarg\u00f2 i consensi del gruppo, ma allo stesso tempo scontent\u00f2 i fan della prima ora e fanzine come \"Maximumrocknroll\", che critic\u00f2 l'album anche per i testi scritti da Peter Steele, ed in particolare la traccia \"Public Assistance\" che attaccava i disoccupati che vivono di sussidi dello Stato.\nAttorno al 1985/1986 emerse una terza ondata di gruppi, che mescolavano lo stile musicale di Bad Brains e Cro-Mags con l'attitudine straight edge dei Minor Threat; tra questi complessi i pi\u00f9 importanti furono Crumbsuckers, Gorilla Biscuits, Token Entry, Gilligan's Revenge e Youth of Today. In questo periodo si inizi\u00f2 anche a formare il sound chiamato \"mosh\", che si sarebbe evoluto in seguito nel metalcore. Questo nuovo stile chitarristico fu sperimentato da Bad Brains e Corrosion of Conformity, che aggiunsero ritmi derivati dai Black Sabbath alla propria musica, creando un \"beat\" pi\u00f9 lento.\nLa crisi e la rinascita.\nIl mosh, nelle sue versioni pi\u00f9 violente, cre\u00f2 anche l'occasione per risse e lotte fra gang; a questo si aggiunsero altri problemi, come la frammentazione della scena in aree limitrofe a New York. Tutto ci\u00f2 port\u00f2 ad una crisi della scena hardcore della fine degli anni ottanta, anche se in quello stesso periodo si formarono vari gruppi importanti dei primi '90 come Biohazard, Vision of Disorder, Ludichrist, Leeway e Underdog.\nAttorno al 1994 la scena inizi\u00f2 la sua rinascita, grazie a compilation come \"New York's Hardest\" della IJT Records e all'apertura all'hardcore da parte di nuovi locali come Wetlands e Brownies. Parallelamente fu fondata l'etichetta Creepy Crawl Productions, che port\u00f2 l'hardcore anche a Coney Island, favorendo la ripresa di tutta la scena newyorkese. Un altro elemento che contribu\u00ec al superamento della crisi fu la riunione degli Agnostic Front, che si erano sciolti nel 1992 a causa dell'arresto del frontman Roger Miret. Infine, il successo commerciale di gruppi punk come Rancid e Green Day in quegli anni diede nuova visibilit\u00e0 alla scena underground, e allo stesso modo gruppi come Quicksand, Beastie Boys, Orange 9mm, Helmet, CIV, Prong e Cop Shoot Cop, tutti legati all'hardcore di New York, pubblicarono in quegli anni vari album con etichette \"major\".\nTutto ci\u00f2 pose le basi per la nascita di una nuova ondata di gruppi hardcore come H2O, Vision of Disorder, Crown of Thornz, Fahrenheit 451, Shutdown, Ensign, Kill Your Idols, Sub-Zero e Stillsuit. Questa nuova ondata tuttavia non fu omogenea come le precedenti: in essa coesistevano gruppi pi\u00f9 melodici come gli H20, band pi\u00f9 influenzate dal metal come i Madball e complessi straight edge come Shutdown, Ensign e Nine Lives. Gli stessi Madball, insieme a Integrity, Biohazard e Judge, furono fondamentali per la nascita del metalcore, un sottogenere le cui origini risalivano ai tardi anni ottanta ma emerso solo alla met\u00e0 degli anni novanta e che fondeva l'hardcore con varie forme di metal estremo."}
{"id": "422956", "revid": "594360", "url": "https://it.wikipedia.org/wiki?curid=422956", "title": "Bigoli con l'anatra", "text": "I bigoli con l'anatra (o \"bigoi co' l'arna\" in lingua veneta) sono un tipico primo piatto della provincia di Vicenza.\nI bigoli sono una pasta fresca preparata con farina, uovo, burro, sale e acqua. Hanno la forma di grossi spaghetti, non bucati, il cui diametro \u00e8 di circa 3-4mm, tradizionalmente trafilati con un torchio di bronzo (chiamato \"torchietto bigolaro\") che veniva girato a mano, mentre una ragazzina vi sedeva sopra per tenerlo fermo. Si tratta di una pasta tipicamente veneta, consumata con vari sughi particolarmente ricchi di grassi.\nI bigoli con l'anatra erano inizialmente tipici della cittadina di Thiene, ma sono stati con il tempo apprezzati in tutta la provincia e possono essere gustati nelle trattorie fino a Padova e Treviso.\nTradizionalmente, ad inizio ottobre nel paese dell'alto vicentino Zan\u00e8 si svolge la \"Sagra dei Bigoli co' l'arna\", durante la quale si pu\u00f2 gustare questo piatto insieme ad altri prodotti.\nRicetta.\nEccellente.\nLa ricetta tradizionale prevedeva che i bigoli fossero cotti nel grasso brodo in cui era stata fatta lessare un'anatra novella (nata 60-90 giorni prima) e che quindi si condissero con un sugo prodotto con burro aromatizzato e frattaglie della medesima anatra.\nFino agli anni cinquanta si allevavano le anatre domestiche, derivate dal germano reale, in seguito sono state introdotte in Europa le anatre mute, una specie facile da allevare e piuttosto magra e muscolosa.\nAttualmente le macellerie vicentine propongono un macinato di carne d'anatra muta per fare un rag\u00f9 con un procedimento molto simile a quello con cui si produce il rag\u00f9 comune, ma comunque senza pomodoro. La consuetudine odierna ha reso la ricetta estremamente magra, rispetto al passato, e di realizzazione pi\u00f9 semplice."}
{"id": "422957", "revid": "47767", "url": "https://it.wikipedia.org/wiki?curid=422957", "title": "Fossa fossana", "text": "Il fanaloka (Fossa fossana ), detto anche fanaloca o civetta malgascia, \u00e8 un mammifero carnivoro di piccola taglia, appartenente alla famiglia degli Eupleridi, endemico del Madagascar. \u00c8 l'unica specie del genere Fossa .\nNon va confuso con il fossa (\"Cryptoprocta ferox\"), altro carnivoro della stessa famiglia ma di taglia maggiore.\nDescrizione.\nIl corpo del fanaloka \u00e8 lungo 40\u201345\u00a0cm, la coda 21,5-26,5\u00a0cm. I maschi pesano oltre 1,9\u00a0kg, mentre le femmine 1,75\u00a0kg. Questo carnivoro grande pressappoco come un gatto ha le stesse caratteristiche della volpe, gambe corte e zampe piccole e delicate. Il suo manto marrone chiaro e grigio \u00e8 ampiamente macchiato, e le macchie diventano linee lungo la schiena e i fianchi. La spessa coda cilindrica \u00e8 contornata da strisce scure e macchie sparse.\nDistribuzione e habitat.\nCome la maggior parte della fauna endemica del Madagascar, il fanaloka si trova solo nelle foreste natie. Lo si pu\u00f2 trovare nelle foreste pluviali dell'est e del nord, dal livello del mare ai 1600 m di altitudine, inclusa la regione del Sambirano nel nord-ovest e le foreste litoranee vicino a Tolagnaro a sud. Altri esemplari vivono nelle foreste umide e isolate di Montagne d'Ambre e nelle foreste asciutte di Ankarana a nord.\nBiologia.\nCome molti altri piccoli carnivori, questa specie \u00e8 notturna e schiva. Passa la giornata a dormire in buchi negli alberi, crepe nelle rocce e rifugi simili, poi esce dopo il tramonto per cercare cibo sul suolo delle foreste e nella bassa vegetazione. I suoi bocconi preferiti includono piccoli mammiferi, rettili, rane e invertebrati, compresi i granchi d'acqua dolce.\nMaschi e femmine vivono insieme, solitamente vicino ai fiumi, ai torrenti e alle paludi. Condividono un territorio superiore agli 0,5\u00a0km\u00b2, che marcano tramite l'odore secreto da speciali ghiandole. Il corteggiamento avviene in agosto e settembre, con la nascita di un solo cucciolo dopo un periodo di gestazione di circa 85 giorni. Diversamente dagli altri carnivori, i piccoli sono gi\u00e0 molto sviluppati quando nascono: il loro peso \u00e8 di 60-70 g, hanno gli occhi aperti e sono totalmente ricoperti dal pelo. Si alzano e camminano soltanto dopo tre giorni. Non sono totalmente svezzati fino ai due, tre mesi.\nIl cibo pu\u00f2 scarseggiare e la caccia pu\u00f2 diventare difficoltosa durante l'inverno (giugno-agosto), quindi il fanaloka accumula riserve di grasso durante l'estate, specialmente nella sua coda spessa. Questa riserva pu\u00f2 arrivare a costituire pi\u00f9 di un quarto del peso totale del corpo.\nConservazione.\nLa deforestazione per l'aumento degli spazi a coltura e la produzione di carbone \u00e8 la minaccia pi\u00f9 seria. Nelle aree nord-orientali il fanaloka viene venduto come cibo. Inoltre, sono stati introdotti carnivori come cani, gatti e civette che competono per il cibo e attaccano i fanaloka.\nSi pu\u00f2 incontrare facilmente al tramonto nel parco nazionale di Ranomafana, dove alcuni esemplari vengono regolarmente a mangiare della carne portata loro dalle guide del parco."}
{"id": "422969", "revid": "228587", "url": "https://it.wikipedia.org/wiki?curid=422969", "title": "Fly", "text": ""}
{"id": "422972", "revid": "648716", "url": "https://it.wikipedia.org/wiki?curid=422972", "title": "Contea di Placer", "text": "La contea di Placer, in inglese Placer County, \u00e8 una contea dello Stato della California, negli Stati Uniti. La popolazione al censimento del 2000 era di abitanti, ma a causa dell'espansione registrata nell'area metropolitana di Sacramento, la Placer County risulta essere una delle contee a pi\u00f9 alta crescita demografica dello Stato. Infatti, stime del 2004 indicavano il numero di abitanti in . Il capoluogo di contea \u00e8 Auburn.\nGeografia fisica.\nLa contea si trova sulla Sierra Nevada, nella Gold Country. Si estende dai sobborghi di Sacramento al Lago Tahoe e al confine con il Nevada. L'U.S. Census Bureau certifica che l'estensione della contea \u00e8 di , di cui composti da terra e i rimanenti composti di acqua.\nStoria.\nLa contea venne costituita nel 1851 da parte del territorio delle contee di Sutter e di Yuba."}
{"id": "422987", "revid": "1391549", "url": "https://it.wikipedia.org/wiki?curid=422987", "title": "Contea di Shasta", "text": "La contea di Shasta, negli Stati Uniti d'America, \u00e8 una contea della California settentrionale. Nel 2000 aveva 163.256 abitanti. Il capoluogo \u00e8 Redding."}
{"id": "423006", "revid": "767487", "url": "https://it.wikipedia.org/wiki?curid=423006", "title": "Contea di Sierra (California)", "text": "La contea di Sierra, negli Stati Uniti d'America, \u00e8 una contea della California, a nord est di Sacramento, sul confine con il Nevada. Nel 2000 aveva 3.555 abitanti. Capoluogo \u00e8 Downieville.\nLocalit\u00e0.\nCitt\u00e0 incorporate:\nLocalit\u00e0 non incorporate:"}
{"id": "423008", "revid": "92723", "url": "https://it.wikipedia.org/wiki?curid=423008", "title": "Micene di Sagitter", "text": " \u00e8 un personaggio immaginario della serie anime e manga \"I Cavalieri dello zodiaco\".\n\u00c8 il Cavaliere d'oro appartenente alla costellazione del Sagittario e fratello maggiore di quello del Leone Aiolia.\nAppare sia nel manga classico che nei suoi adattamenti animati (la serie televisiva degli anni ottanta e gli OAV di Hades) e nel prequel \"I Cavalieri dello zodiaco - Episode G\" di Megumu Okada, dov'\u00e8 anche protagonista della storia del \"Volume 0\" (intitolata appunto \"La storia di Aiolos\", in originale \"Aiolos Hen\"), mentre una sua versione alternativa \u00e8 uno degli antagonisti principali de \"I cavalieri dello zodiaco - Episode G: Assassin\" dello stesso autore.\nAlla sua prima apparizione italiana viene chiamato con il nome originale, Aiolos (\u0391\u1f34\u03bf\u03bb\u03bf\u03c2, forma originale del nome del dio greco Eolo), mentre nella prima edizione italiana del manga viene mantenuto il nome italiano, cambiando per\u00f2 il nome della costellazione da \"Sagitter\" a \"Sagittario\". Nella successiva edizione della Star Comics del manga del 1986 e nella traduzione Panini di \"Episode G\" si \u00e8 usata la forma Aiolos del Sagittario.\nCreazione e concezione.\nCome altri personaggi Micene fu inizialmente disegnato dall'autore Masami Kurumada con i capelli biondi, diventati poi castani nell'anime per avere un maggiore contrasto con la sua armatura; questo colore \u00e8 stato poi ripristinato in \"Episode G\" e nel suo \"prequel\" pubblicato sullo speciale \"Volume 0\" del manga di Okada.\nKurumada ha dichiarato di non avere inserito Micene tra i Cavalieri resuscitati durante l'arco narrativo di Hades perch\u00e9 avrebbe dato l'impressione che lui e Saga fossero due persone simili.\nStoria.\nManga classico.\nAiolos, cavaliere d'oro del Sagittario, muore dopo avere salvato la reincarnazione della dea Atena, la neonata Saori Kido, da Saga di Gemini, avendo scoperto che quest'ultimo aveva usurpato il titolo di Grande Sacerdote con l'intenzione di approfittare di tale carica per conquistare il Grande Tempio e poi il mondo. Aiolos, colpevole di avere scoperto l'inganno, viene dichiarato traditore ed \u00e8 costretto a fuggire per mettere in salvo la piccola, non prima per\u00f2 di avere lasciato scritto il suo testamento spirituale su uno dei muri della Casa da lui presieduta.\nNella fuga si imbatte in Shura di Capricorn, che lo ferisce mortalmente e lo costringe a nascondersi nei pressi del Grande Tempio: l\u00ec incontra Mitsumasa Kido, a cui affida la piccola Atena e lo scrigno contenente la sua armatura prima di spirare.\nDurante la battaglia alle dodici case i quattro cavalieri di bronzo passano per la nona casa: l\u00ec si imbattono nell'armatura del Sagittario (temporaneamente sparita dalla circolazione) che colpir\u00e0 il muro rivelando il suo testamento spirituale rivolto proprio a loro: \"Vi affido Atena. Aiolos\".\nPi\u00f9 di una volta nella storia, tuttavia, lo spirito del cavaliere, che governa ancora la sua armatura, protegger\u00e0 Seiya, suo probabile erede spirituale, Atena e la giustizia: aiuter\u00e0 il giovane, per esempio, durante lo scontro a Nuova Luxor contro suo fratello minore Aiolia.\nDurante la guerra sacra contro Ade il suo spirito si riunisce al fratello e agli altri Cavalieri d'Oro, con cui unisce le forze per creare una luce simile a quella del Sole per creare un varco nell'impenetrabile Muro del Lamento che divide Inferno da Elisio.\nSerie animata.\nNella versione animata la storia del personaggio \u00e8 essenzialmente la stessa, con la differenza che \u00e8 Mylock a narrare ai cavalieri dell'incontro fra Alman e Micene ricordando il momento in cui l'aveva sentito dal suo padrone; sono stati inoltre introdotti dei ricordi di Aiolia relativi all'addestramento con il fratello.\nSempre nell'anime \u00e8 presente la scena della battaglia fra Micene e Shura: in essa il cavaliere del Sagittario viene inizialmente colpito senza che indossi la sua armatura ma poi questa si pone da sola a sua difesa; Micene indossa quindi la propria armatura e scaglia contro la parete rocciosa sulla quale si trova il suo avversario il \"Sacro Sagitter\", provocandone il crollo. Shura si rialza ma, prima di colpirlo di nuovo, Micene nota che la piccola Atena, gattonando, \u00e8 giunta ai piedi del suo avversario, che lo invita a scagliare nuovamente il suo attacco. Micene esita, nel vano tentativo di dimostrare di essere nel giusto, e viene quindi ferito mortalmente dalla tecnica di spada di Capricorn. Successivamente, recuperata la bambina, si nasconde nei pressi del Grande Tempio (secondo il doppiaggio italiano vicino al Partenone) dove poi incontrer\u00e0 Alman.\nOAV.\nNella trilogia di OAV \"I Cavalieri dello zodiaco - Saint Seiya - Hades\" Micene appare unicamente nell'episodio che vede il sacrificio dei Cavalieri d'Oro davanti al Muro del Lamento; rispetto alla versione a fumetti viene aggiunta una scena dove si ricongiunge con il fratello minore e un'altra in cui (prima di scoccare la sua freccia) si congeda da Shun e Seiya citando il suo testamento alla Casa del Sagittario.\n\"Soul of Gold\".\nNella serie ONA \"Soul of Gold\" i Cavalieri d'Oro del XX secolo ritornano in vita per un breve periodo, dopo la distruzione del Muro del Lamento, nei territori di Asgard come Einherjar. Insieme ad Aiolia e i suoi compagni Micene si scontra con il dio Loki per salvare Asgard; in questa serie Aiolos riuscir\u00e0 a fare evolvere la sua Gold Cloth in God Cloth (armatura divina).\n\"Episode G\".\nNella serie \"Episode G\" vengono mostrati la fuga di Micene, con in braccio la neonata Saori, e il successivo scontro con Shura, che si offr\u00ec volontario per inseguirlo in virt\u00f9 della grande amicizia che li legava: il cavaliere della decima casa sperava di fare desistere l'amico e di convincerlo a tornare al Santuario, ma di fronte alla ferrea risolutezza di Micene si vide costretto a ingaggiare battaglia con lui. A differenza della serie animata in questo manga Micene rinuncia a difendersi davanti agli attacchi dei soldati e anche da Capricorn, in quanto non li considera suoi nemici.\nSebbene ferito gravemente il corpo e l'armatura del cavaliere non vengono ritrovati ma il Gran Sacerdote (in realt\u00e0 Saga) fece credere a tutti che Micene fosse morto e fece anche esporre una copia dell'armatura del Sagittario come prova (verit\u00e0 di cui solo Shura \u00e8 a conoscenza, con molti dubbi sull'effettivo tradimento dell'amico).\nMicene appare anche in alcuni capitoli speciali: nel primo affronta i soldati di una divinit\u00e0 egizia, nell'altro sconfigge un'incarnazione del mostro mitologico Tifone e viene pi\u00f9 volte ricordato da Aiolia e dal suo vecchio amico Galan in alcuni passaggi della storia.\n\"Volume 0: La storia di Aiolos\".\nNel prologo di \"Episode G\", pubblicato in Giappone come \"Numero 0\", Micene \u00e8 il protagonista di un'avventura ambientata in Egitto, qualche tempo prima della ribellione di Saga, insieme a Aiolia e all'archeologa giapponese Miko Hasegawa, alla quale si presenta come Lius (o Rius, a seconda delle traslitterazioni).\nLa sua missione \u00e8 indagare su una misteriosa tomba nelle cui vicinanze gli spiriti dei morti prendono forma dopo essere venuti a contatto con l'ichor che esce dal sarcofago in essa custodito. Durante tale indagine il cavaliere affronta il dio serpente Apopi, ma sar\u00e0 proprio la distruzione di quest'ultimo per mano di Micene a liberare Ponto dando inizio agli eventi di \"Episode G\".\nQuesta storia ci concede l'opportunit\u00e0 di vedere Micene sotto una luce diversa da quella della serie classica, trasformandolo in un personaggio pi\u00f9 umano e spesso protagonista di scenette divertenti con Miko e Aiolia (per esempio scopriamo che Micene aveva la passione dei souvenir, tanto da chiedere a Miko di pagare in quanto ha speso tutti i soldi che gli aveva dato il Grande Tempio e non poteva pi\u00f9 tornare a casa) e che oltre al greco sapeva parlare bene anche l'inglese e il giapponese.\nArmatura.\nInizialmente l'armatura del Sagittario appariva ben diversa da quella definitiva: era infatti molto pi\u00f9 grezza, priva delle decorazioni tipiche delle altre armature d'oro e aveva come uniche fessure quelle per gli occhi. Nell'episodio 37 dell'anime, quando Seiya indossa l'armatura sacra, questa appare nettamente diversa: l'elmo \u00e8 diventato una corona, appaiono le ali (prima mancanti) e in generale l'intera vestigia \u00e8 meno geometrica, decorata da fregi ornamentali e simile alle altre d'oro. Queste differenti versioni derivano dal fatto che la prima versione fu disegnata da Kurumada all'inizio nella storia e corrispondeva allo stile base, rozzo e geometrico, delle prime armature di bronzo.\nAll'inizio l'armatura del Sagittario era la sola armatura d'oro destinata ad apparire; quando per\u00f2 giunse l'enorme successo della serie la trama sui cavalieri d'oro prese forma e dal volume 6 del manga il cavaliere di Virgo fece la sua apparizione: il design della sua armatura era molto pi\u00f9 elaborato del primo design di quella del Sagittario, che quindi fu interamente rielaborata da Kurumada per renderla conforme allo stile delle altre d'oro. Nel manga Kurumada cerc\u00f2 di spiegare questo cambio di stile parlando di una \"vera\" armatura e di una \"falsa\", poi ulteriormente chiarito da un voluto cambio dell'aspetto dell'armatura a opera di Alman proprio per impedire che venisse identificata, mentre nell'anime non esiste nessuna informazione circa il cambiamento e nessuno dei personaggi sembra farci caso. Pi\u00f9 avanti nel manga Atena riveler\u00e0 a Ioria che suo nonno modific\u00f2 l'armatura del Sagittario in modo da sfuggire alle ricerche di Gemini.\nL'armatura del Sagittario \u00e8 l'unica armatura d'oro, insieme a quella della Bilancia, a possedere un'arma: la freccia del Sagittario, tuttavia, non pu\u00f2 ferire la dea Atena. Fatto curioso riguarda le ali, presenti nell'armatura in maniera decorativa (visto che non sembrano dotare il cavaliere che la indossa di poteri particolari): nella mitologia e nella rappresentazione della costellazione il Sagittario, infatti, \u00e8 rappresentato come un centauro tendente un arco, ma totalmente privo di ali piumate. Tale scelta \u00e8 stata fatta unicamente a scopo \"estetico\".\nColpi.\nNel manga di Megumu Okada \"Episode G: Assassin\", la versione parallela di Aiolos fa uso delle tecniche proprie del fratello Aiolia (il \"Ligthing Bolt\" e il \"Lightning Plasma\") oltre che di nuove tecniche basate sull'utilizzo dei fulmini:\nApparizioni in altri media.\nL'immagine di Aiolos e la sua armatura appaiono in vari prodotti di merchandising, come card e modellini basati sulla sua versione classica. Il personaggio appare nei due videogiochi per Playstation 2 e come personaggio giocabile nel videogioco \"I Cavalieri dello zodiaco - Cronache di Guerra\", nel quale \u00e8 protagonista di una missione in cui il giocatore ripercorre la sua fuga dal Grande Tempio con la piccola Saori affrontando le guardie del tempio e i parigrado Aphrodite, Camus e Shura, e in \"Saint Seiya Brave Soldiers\".\nAiolos appare in un cameo in \"Next Dimension\", sequel del manga originale, dove, insieme agli altri undici Cavalieri d'oro, sotto forma di spirito aiuta Atena a uscire da una distorsione spazio-temporale.\nSisifo, cavaliere del Sagittario nel manga di Shiori Teshirogi \"Lost Canvas\" e negli OAV da esso tratti, \u00e8 molto simile nell'aspetto fisico al Micene della serie animata e come lui ha la fama di essere il pi\u00f9 nobile fra i Cavalieri d'oro.\nIl personaggio viene nominato nell'anime \"Saint Seiya \u03a9\" quando due dei Cavalieri di bronzo protagonisti (Yuna e Kouga) attraversano la Nona Casa e vedono il suo testamento; lo stesso Seiya pronuncia poi le parole incise da Micene (\"A voi affido Atena\") in un'occasione al nuovo gruppo di protagonisti.\nAppare anche nel film \"\"."}
{"id": "423017", "revid": "298229", "url": "https://it.wikipedia.org/wiki?curid=423017", "title": "Campionati europei di atletica leggera", "text": "I campionati europei di atletica leggera (in inglese \"European Athletics Championships\") sono una competizione continentale di atletica leggera organizzata dalla European Athletic Association (EAA). La manifestazione ha cadenza biennale e si svolge negli anni pari.\nLa prima edizione si \u00e8 tenuta nel 1934 a Torino, in Italia, edizione a cui parteciparono solo gli uomini. Dall'edizione successiva del 1938 vennero ammesse a partecipare anche le donne, seppur in una sede diversa rispetto a quella degli uomini.\nLa cadenza dell'evento \u00e8 stata a lungo tempo quadriennale, tra i Giochi olimpici estivi ed i Campionati del mondo di atletica leggera, nello stesso anno dei Giochi del Commonwealth. Dal 2010 la competizione si svolge ogni due anni, coincidendo anche con i Giochi olimpici estivi.\nMedagliere generale.\n\"Statistiche aggiornate a .\"\nNota: sono in \"corsivo\" le nazioni non pi\u00f9 esistenti"}
{"id": "423055", "revid": "22828", "url": "https://it.wikipedia.org/wiki?curid=423055", "title": "Rocce metamorfiche", "text": ""}
{"id": "423064", "revid": "767487", "url": "https://it.wikipedia.org/wiki?curid=423064", "title": "Euporia (astronomia)", "text": "Euporia \u00e8 un satellite naturale minore del pianeta Giove; \u00e8 stato scoperto l'11 dicembre 2001 da un gruppo di astronomi dell'Universit\u00e0 delle Hawaii composto da Scott Sheppard, David Jewitt e Jan Kleyna ricevendo la designazione provvisoria S/2001 J 10.\nL'oggetto \u00e8 stato battezzato dall'Unione Astronomica Internazionale nel 2003 in onore della figura di Euporia, una delle Ore (rappresentante l'Abbondanza) secondo la mitologia greca. Le Ore erano considerate figlie di Zeus (Giove) e di Temi.\nParametri orbitali.\nIn base ai suoi parametri orbitali, Euporia \u00e8 considerata il membro pi\u00f9 interno del gruppo di Ananke, che raggruppa i satelliti naturali di Giove irregolari, caratterizzati da un moto retrogrado attorno al pianeta, da semiassi maggiori compresi fra i 19,3 e i 22,7 milioni di km e da inclinazioni orbitali prossime ai 150\u00b0 rispetto all'eclittica.\nEuporia orbita con moto retrogrado intorno a Giove in 550,74 giorni, ad una distanza media di 19.304.000\u00a0km. Ha un'eccentricit\u00e0 di 0,1432 e un'inclinazione di 145,8\u00b0.\nConsiderando che abbia un'albedo di 0,04, similmente agli altri membri del gruppo, la sua magnitudine apparente di 23,1 ne fa dedurre un diametro di circa 2 km, che lo rende uno dei pi\u00f9 piccoli membri del gruppo. La massa \u00e8 di conseguenza stimata in circa 1,1 \u00d7 1013 kg."}
{"id": "423075", "revid": "119811005", "url": "https://it.wikipedia.org/wiki?curid=423075", "title": "Gauteng", "text": "Il Gauteng \u00e8 una provincia del Sudafrica. \u00c8 la provincia pi\u00f9 piccola, pi\u00f9 industrializzata e pi\u00f9 ricca del Paese, e in generale \u00e8 una delle regioni pi\u00f9 ricche di tutta l'Africa. Il nome \"Gauteng\" in lingua sesotho significa \"luogo d'oro\".\nGeografia.\nGran parte del territorio della provincia \u00e8 costituito dall'area urbana di Johannesburg (inclusa la township di Soweto) e di Pretoria. Nella struttura di governo del Sudafrica tre delle sei municipalit\u00e0 metropolitane si trovano nella provincia di Gauteng.\nLingue.\nLe lingue pi\u00f9 parlate sono zulu, sesotho, afrikaans e inglese. \nMunicipalit\u00e0.\nLa provincia di Gauteng \u00e8 suddivisa in 1 \"District Management Areas\" (DMAs) con codice GTDMA48 e 3 distretti municipali, a loro volta sono suddivisi in 8 municipalit\u00e0 locali. Ai 3 distretti municipali, vanno aggiunti 3 municipalit\u00e0 metropolitane."}
{"id": "423082", "revid": "200568", "url": "https://it.wikipedia.org/wiki?curid=423082", "title": "Figa (Slovacchia)", "text": "Figa (in ungherese: \"G\u00f6m\u00f6rf\u00fcge\") \u00e8 un comune della Slovacchia facente parte del distretto di Rimavsk\u00e1 Sobota, nella regione di Bansk\u00e1 Bystrica.\nStoria.\nFiga fu fondata probabilmente dai soldati dal castello di Gemer nel tardo secolo XI e venne menzionata per la prima volta nel 1244. \nSociet\u00e0.\nEtniee minoranze straniere.\nIl 43,7% dei suoi abitanti sono ungheresi, il 42,16% slovacchi e l'11,31% sono rom."}
{"id": "423115", "revid": "125482373", "url": "https://it.wikipedia.org/wiki?curid=423115", "title": "Secale cereale", "text": "La segale (Secale cereale ), nota anche come segala, \u00e8 un cereale diffuso nelle zone temperate.\nEsistono la segale invernale e la segale estiva. Nell'Europa centrale viene coltivata quasi esclusivamente la segale invernale, che pu\u00f2 sfruttare meglio l'umidit\u00e0 invernale e resiste meglio a un'eventuale siccit\u00e0 primaverile, dando un raccolto migliore. La segale estiva viene coltivata solo in regioni con pericolo di gelate tardive e in posizioni montuose esposte. Viene seminata in settembre/ottobre e raccolta in primavera. La segale si adatta meglio del grano ai climi asciutti e ventilati.\nStoria.\n\u00c8 uno dei cereali classici dell'antichit\u00e0. Si suppone che la sua origine risalga a 2000 - 3000 anni fa nei campi di grano dell'Asia minore dove cresceva inizialmente come \"erbaccia\" e dove era diffusa in coltivazioni miste.\nUtilizzo.\nLa segale viene usata soprattutto in Europa centrale e orientale e in Scandinavia per produrre il pane di segale.\nIn Germania la segale viene impiegata soprattutto come mangime nel nutrimento degli animali e come cereale per pane. Qui nel 2004 si sono raccolte 3,9 milioni di tonnellate di segale su una superficie totale di 635.000 ettari. Da queste si sono prodotte 706.000 tonnellate di farina per sola produzione di pane. Tuttavia dal biennio 2004/05 la segale viene coltivata anche come elemento fondamentale per la produzione del bioetanolo da usarsi come carburante. La segale viene utilizzata anche per produrre alcool per liquori. Nei paesi dov'\u00e8 una coltivazione primaria, la segale \u00e8 la materia prima per eccellenza della produzione di Vodka (regioni est europee), e di Kornbrand\" in Germania settentrionale.\nPropriet\u00e0 di cottura.\nLe propriet\u00e0 di cottura della farina di segale sono sostanzialmente diverse da quelle della farina di grano. Questo dipende principalmente dal fatto che nella pasta di segale le molecole di glutine, una proteina collosa, non possono costruire alcuna struttura collante per il trattenimento dei gas a causa della presenza di pentosani (sostanze viscose). Queste sostanze viscose svolgono nella segale la stessa funzione del glutine nel grano. Sono importanti per legare e mantenere l'acqua durante la preparazione della pasta e nel processo di cottura. I prodotti da forno a base di segale si distinguono da quelli a base di grano per la pasta pi\u00f9 scura, dura e aromatica. Il pane di segale \u00e8 costituito principalmente da amido gelificato; la sua moll\u00ecca \u00e8 pi\u00f9 fitta e contiene meno pori, pertanto \u00e8 meno aerata rispetto al pane di frumento.\nSpesso si producono con la farina di segale il pane multicereali e il pane integrale. In anni di raccolti umidi spesso sussiste il rischio della maturazione precoce dei chicchi sullo stelo. Durante questo processo vengono prodotte le amilasi, enzimi che distruggono l'amido. Per ottenere comunque prodotti vendibili sul mercato le paste di farina di segale devono essere acidificate, cio\u00e8 devono essere sottoposte all'aggiunta di pasta acida.\nFisiologia.\nIl contenuto particolarmente elevato di lisina fa della segale un importante componente di un'alimentazione equilibrata.\nLa segale \u00e8 interessante nell'alimentazione umana soprattutto per i cosiddetti pentosani sia dal punto di vista della fisiologia dell'alimentazione sia per quanto riguarda la tecnica di cottura. Secondo diverse ricerche parzialmente contraddittorie, i pentosani e la conseguentemente maggiore durata di permanenza del bolo alimentare nell'apparato digerente dovrebbero avere un effetto anticancerogeno.\nElementi contenuti.\n Acqua 9,30 %\n Proteine 9,40 %\n Grassi 2,50 %\n Carboidrati 55,10 %\n Fibra alimentare 19,70 %\n Minerali 2,00 %\nValori ogni 100 g\n Calcio 33,000\u00a0mg\n Ferro 2,670\u00a0mg\n Magnesio 121,000\u00a0mg\n Fosforo 374,000\u00a0mg\n Potassio 264,000\u00a0mg\n Sodio 6,000\u00a0mg\n Zinco 3,730\u00a0mg\n Rame 0,450\u00a0mg\n Manganese 2,680\u00a0mg\n Selenio 0,035\u00a0mg\n Tiamina 0,316\u00a0mg\n Riboflavina 0,251\u00a0mg\n Niacina 4,270\u00a0mg\n Acidi Pantotenici 1,456\u00a0mg\n Vitamina B6 0,294\u00a0mg\n Acidi Folici 0,060\u00a0mg\n Vitamina E 1,870\u00a0mg\n \u03b1-tocoferolo 1,280\u00a0mg\n Triptofano 0,154 g\n Treonina 0,532 g\n Isoleucina 0,549 g \n Leucina 0,980 g\n Lisina 0,605 g\n Metionina 0,248 g\n Cisteina 0,329 g\n Fenilalanina 0,674 g\n Tirosina 0,339 g\n Valina 0,747 g\n Arginina 0,813 g\n Istidina 0,367 g\n Alanina 0,711 g\n Aspartato 1,177 g\n Glutammato 3,661 g\n Glicina 0,701 g\n Prolina 1,491 g\n Serina 0,681 g\nLa composizione della segale oscilla, a seconda della sua natura, sia in base alle condizioni ambientali (terreno, clima) sia alle tecniche di coltivazione (concimazione, protezione della pianta).\nIn questo contesto \u00e8 di interesse un esperimento scientifico su tempi lunghi condotto presso l'Universit\u00e0 Martin Lutero di Halle an der Saale, Germania. Nella facolt\u00e0 di agraria locale si coltiva ormai ininterrottamente da 120 anni segale senza concime. Da decenni le parcelle coltivate senza concimazione producono circa una tonnellata e mezza di segale per ettaro, cio\u00e8 circa la met\u00e0 del raccolto che potrebbe raggiungere concimando \"in modo tradizionale\", anche se al terreno vengono sottratti anno dopo anno parti non trascurabili di nutrienti: potassio, fosforo e azoto. Sono pubblicati documenti in merito con il titolo di \"Tentativo di concimazione a lunga durata\" (\"coltivazione perenne della segale\"). La resa di circa tre tonnellate per ettaro con \"concimazione tradizionale\" era un'aspettativa di raccolto di parecchi anni fa; oggi la normalit\u00e0, con somministrazioni bilanciate, \u00e8 di circa 7-8 tonnellate per ettaro. Non sono qui citate le modalit\u00e0 di coltivazione \"senza concime\", se alternate con periodi di \"riposo\" (\"stand by\") o con erbacee non concimate.\nLa triticale, un ibrido relativamente recente di grano e segale, unisce le propriet\u00e0 di entrambe le specie.\nI pi\u00f9 grandi produttori di segale.\nNel 2004 secondo la FAO sono state raccolte nel mondo 19,5 milioni di tonnellate di segale. La seguente tabella riporta i 10 pi\u00f9 grandi produttori di segale nel mondo: \nAvversit\u00e0.\nLa segale \u00e8 molto resistente al clima umido e freddo. Pu\u00f2 essere infestata dalla Claviceps purpurea, un parassita fungino che produce sulla segale la cosiddetta \"Segale cornuta\" e che talvolta colpisce anche il grano, specialmente quello duro. La Claviceps d\u00e0 luogo a uncini cornei duri di colore bruno violetto detti \"sclerozi\" (indurimenti). Queste formazioni, che derivano dalla infestazione e distruzione degli ovari nella spiga in fioritura, poi permangono nella spiga matura. Gli sclerozi contengono composti alcaloidi che sono molto tossici per l'uomo, per cui vi \u00e8 un limite legale di tolleranza, non superabile, di sclerozi nella massa di granella.\nTassonomia.\nSono stati riportati i seguenti sinonimi:"}
{"id": "423126", "revid": "119758284", "url": "https://it.wikipedia.org/wiki?curid=423126", "title": "Ftalati", "text": "Gli ftalati sono esteri dell'acido ftalico.\nSono sostanze in genere poco solubili in acqua, molto solubili negli oli e poco volatili. In genere si presentano come liquidi incolori.\nSono anche usati per rendere la plastica pi\u00f9 pieghevole e morbida.\nNel 1999 \u00e8 stata bandita la produzione di prodotti con una concentrazione maggiore dello 0.1% di ftalati\nEsempi.\nI pi\u00f9 noti composti di questa classe sono:\nProduzione.\nVengono ottenuti per esterificazione tra l'anidride ftalica e un alcol opportuno, generalmente compreso tra i 6 ed i 13 atomi di carbonio.\nAd esempio, il di-2-etilesilftalato viene prodotto dalla reazione chimica tra 2-etilesanolo e anidride ftalica.\nNel 2004 la produzione mondiale di ftalati \u00e8 stata stimata in 400.000 tonnellate; sono noti sin dagli anni venti ed hanno avuto un incremento di produzione negli anni cinquanta, con l'immissione sul mercato del PVC.\nImpieghi.\nGli ftalati sono una famiglia di composti chimici usati nell'industria delle materie plastiche come agenti plastificanti, ovvero come sostanze aggiunte al polimero per migliorarne la flessibilit\u00e0 e la modellabilit\u00e0.\nIl PVC \u00e8 la principale materia plastica (in termini di volume di produzione) in cui vengono impiegati. Addizionato ad esso, lo ftalato consente alle molecole del polimero di scorrere le une sulle altre rendendo il materiale morbido e modellabile anche a basse temperature.\nFtalati di alcoli leggeri (dimetilftalato, dietilftalato) sono usati come solventi nei profumi e nei pesticidi.\nGli ftalati trovano inoltre uso frequente nella preparazione di smalti per unghie, adesivi e vernici.\nEffetti sulla salute.\nGli ftalati sono in grado di inibire la maturazione degli spermatozoi a causa di un'azione tossica espletata a livello delle cellule di Sertoli."}
{"id": "423130", "revid": "74801", "url": "https://it.wikipedia.org/wiki?curid=423130", "title": "Vlado Bu\u010dkovski", "text": "Ha ricoperto la carica di Primo Ministro della Repubblica di Macedonia, eletto dalla Sobranie, il parlamento nazionale, dal 17 dicembre 2004 al 28 agosto 2006. Era stato in precedenza \"ministro della difesa\" dal maggio 2001 al novembre 2001 e dal novembre 2002 al dicembre 2004. \u00c8 inoltre l'attuale presidente dell'Unione Socialdemocratica di Macedonia.\nEducazione.\nBu\u010dkovski si \u00e8 laureato alla Facolt\u00e0 di Legge a Skopje nel 1986, prendendo varie specializzazioni nel 1992 e nel 1998 sul tema \"Diritto Romano e Contemporaneo\".\nEsperienze lavorative e politiche.\nDal 1987 al 1988 Bu\u010dkovski lavor\u00f2 come collaboratore esperto al Parlamento della Repubblica di Macedonia.\nNel periodo dal 1988 al 2002 lavor\u00f2 come lettore, collaboratore e assistente alla Facolt\u00e0 di Legge a Skopje, mentre nel 2003 divenne professore associato della stessa facolt\u00e0.\nNel periodo dal 1998 al 2000 Bu\u010dkovski \u00e8 stato un membro della Commissione Elettorale Statale; mentre nel 2000-2001 \u00e8 stato uno dei presidenti del Consiglio Cittadino di Skopje.\nNel periodo dal 13 maggio fino al 26 novembre del 2001 fu Ministro della Difesa nell'ampia coalizione di governo.\nDal 1\u00ba novembre 2002 Bu\u010dkovski divent\u00f2 un membro del Governo della Repubblica di Macedonia, nel quale ricopr\u00ec la funzione di Ministro della Difesa.\nBu\u010dkovski divenne uno dei presidenti del Consiglio Legale di Governo il 15 settembre 2003. Venne eletto quale leader del partito Unione Socialdemocratica di Macedonia il 26 novembre 2004. Lo stesso giorno gli fu assegnato il mandato per la composizione di un nuovo governo, dopo le dimissioni dell'ex Primo Ministro Hari Kostov. Alle elezioni presidenziali del 5 luglio 2006 la coalizione da lui guidata perse le elezioni e l'incarico di formare un nuovo governo venne affidato a Nikola Gruevski"}
{"id": "423134", "revid": "43184", "url": "https://it.wikipedia.org/wiki?curid=423134", "title": "Variabile random", "text": ""}
{"id": "423144", "revid": "123913384", "url": "https://it.wikipedia.org/wiki?curid=423144", "title": "Sokuon", "text": "Il \u00e8 un carattere tipografico giapponese che consiste in un piccolo \"tsu\" scritto in hiragana o in katakana. Viene chiamato anche \"chiisai tsu\" (\u5c0f\u3055\u3044\u3064 \"piccolo \"tsu\"\") in un linguaggio meno scolastico. Confronto con uno \"tsu\" di grandezza normale:\nIl sokuon \u00e8 usato per vari scopi. Uno \u00e8 quello di segnare una consonante geminata, che \u00e8 rappresentata con i caratteri latini mediante il raddoppiamento della consonante seguente.&lt;br&gt;\nEsempi:\nIl sokuon \u00e8 anche usato alla fine di una frase, con il valore di una occlusiva glottale (un'articolazione bloccata), che pu\u00f2 indicare un tono rabbioso o sorpreso.\nPer inserire il sokuon usando un elaboratore di testi al computer ci sono vari metodi, come codice_1, codice_2, codice_3, ecc.\nNell'Alfabeto fonetico internazionale (IPA), il suono del sokuon \u00e8 indicato con un simbolo assomigliante ai due punti o con una consonante doppia:"}
{"id": "423151", "revid": "125719236", "url": "https://it.wikipedia.org/wiki?curid=423151", "title": "Michelle Rodriguez", "text": "Biografia.\nMichelle \u00e8 nata a San Antonio, nel Texas, il 12 luglio del 1978, figlia di Rafael Rodr\u00edguez, un portoricano, e di Carmen Milady Pared Espinal, dominicana. I genitori divorziarono nel 1986. \u00c8 stata cresciuta ed educata come testimone di Geova dalla nonna materna, ma ha abbandonato questa religione. La Rodriguez ha dieci fratellastri, alcuni dei quali non ha mai conosciuto.\nA 8 anni, in seguito al divorzio dei genitori, si trasfer\u00ec con la madre nella Repubblica Dominicana e, a 11, dapprima in Porto Rico e infine negli Stati Uniti, stabilendosi definitivamente nel New Jersey. Lasci\u00f2 la high school, dopo essere stata espulsa da 6 differenti scuole, a 17 anni, ma pi\u00f9 tardi riesce a ottenere il GED.\nCarriera.\nIl primo ruolo da protagonista \u00e8 quello di Diane Guzman in \"Girlfight\", un film indipendente che per\u00f2 non riscuote un gran successo; tuttavia la mette in risalto. La celebrit\u00e0 arriva nel 2001 con il film \"Fast and Furious\" e la relativa saga, dove interpreta Leticia \"Letty\" Ortiz. Intanto compare in due film della saga di \"Resident Evil\" nel ruolo di Rain Ocampo. Nel 2003 recita nel film \"S.W.A.T. - Squadra speciale anticrimine\" e dal 2005 al 2006 ha il ruolo principale di Ana Lucia Cortez nella serie televisiva \"Lost\". Nel 2009, \u00e8 apparsa nel film \"Fast &amp; Furious - Solo parti originali\". Pi\u00f9 tardi quell'anno, la Rodriguez ha recitato nel film di James Cameron, \"Avatar\", diventato uno dei film di maggior incasso della storia (superato nel 2019 da \"\" con poco meno di 2,8 miliardi) e il film di maggior successo della Rodriguez fino a oggi. Nel 2009, la Rodriguez ha anche recitato in \"Tr\u00f3pico de Sangre\", un film basato sulle storiche sorelle Mirabal della Repubblica Dominicana.\nNel 2010, la Rodriguez \u00e8 apparsa nel film di Robert Rodriguez, \"Machete\". Nel 2011, \u00e8 apparsa con Aaron Eckhart nel film di fantascienza \"Battle: Los Angeles,\" che ha incassato oltre 200 milioni di dollari al botteghino. Nel 2012, \u00e8 tornata per interpretare il buon clone e il cattivo clone in \"\". Nel 2013, ha ripreso il ruolo di Letty in \"Fast &amp; Furious 6\" e Luz nel sequel di Robert Rodriguez, \"Machete Kills\". Ha anche doppiato il personaggio Paz, per la DreamWorks Animation, nel film \"Turbo\".\nNel 2015 \u00e8 apparsa in \"Fast &amp; Furious 7\", che ha incassato (oltre $1,5 miliardi) in tutto il mondo. Nel 2016 ha recitato nel film \"Nemesi\" al fianco di Sigourney Weaver. Nel 2017, ha prestato la sua voce al film \"I Puffi - Viaggio nella foresta segreta\". Ha anche recitato in \"Fast &amp; Furious 8\", (che ha battuto i record per la pi\u00f9 grande apertura al botteghino globale di tutti i tempi). Nel 2018, ha recitato al fianco di Viola Davis in \"Widows - Eredit\u00e0 criminale\" del pluripremiato regista Steve McQueen, e nel 2019 si \u00e8 riunita con il regista James Cameron nel film \"Alita - Angelo della battaglia\".\nSceneggiatura.\nA partire dal 2013, la Rodriguez ha dichiarato che stava lavorando a diversi progetti, tra cui un film d'avventura per famiglie, un dramma sulla droga e un pezzo d'epoca per le donne.\nVita privata.\nAttivismo.\nNel 2010 Michelle Rodriguez, vegana, incontr\u00f2 Paul Watson, che all'epoca era il capo dell'organizzazione per la protezione della vita marina, Sea Shepherd. Nello stesso anno sal\u00ec a bordo della nave \"Steve Irwin\" e accompagn\u00f2 Sea Shepherd nella sua settima campagna anti-baleniere \"Operation No Compromise\" in Antartide. Ha assunto la posizione di marinaio, ha lavorato sul ponte, \u00e8 stata di vedetta e si \u00e8 allenata su come iniziare e manovrare un gommone Zodiac in sicurezza. Ha detto di averlo fatto per \"amore incondizionato\" perch\u00e9 non poteva \"sedersi e non fare nulla\".\nNel 2011 ha ospitato un pranzo di beneficenza per Sea Shepherd al Festival di Cannes, e nel 2012 ha fatto la DJ al Sea Shepherd Party a Cannes.\nNel 2017 ha accompagnato Sea Shepherd nella missione di ricerca \"Operation Ice Watch\". Nel fare ci\u00f2, si \u00e8 fatta fotografare con cuccioli di foca e poi ha condiviso le foto su vari social network. L'ha fatto per attirare l'attenzione sul cambiamento climatico e il suo impatto sulle foche.\nSempre nel 2017 Rodriguez ha partecipato alla campagna Sea Shepherd \"Operation Taino Spirit\". Sea Shepherd e Rodriguez hanno portato rifornimenti alla popolazione indigena Taino per garantire uno sviluppo sostenibile dopo l'uragano Maria.\nRodriguez pubblica regolarmente delle foto sulle quali porta prodotti di merchandising di Sea Shepherd.\nComing out.\nNel 2013, Entertainment Weekly riport\u00f2 la seguente dichiarazione: \"Vado in 'entrambe le direzioni'. Faccio come mi pare. Sono troppo curiosa per sedermi qui e non provare ci\u00f2 che posso. Gli uomini sono intriganti, come pure le donne.\" Come ha spiegato alla rivista Latina Magazine, \"Sto invecchiando. Alla fine si accartoccia e non sar\u00f2 in grado di usarla. Volevo essere onesta su chi sono e vedere cosa succede\". L'anno seguente, in un'intervista, disse che sperava che le sue azioni avrebbero aiutato gli altri in una situazione simile: \"Forse aprendo la mia grande bocca grassa come faccio di solito e intensificando e riappropriandomi di chi sono potrebbe ispirare qualcun altro a fare lo stesso\". Si \u00e8 descritta come bisessuale in un'altra intervista alla fine del mese: \"Bi, s\u00ec, cado nella categoria B dell'LGBT\". Per quanto riguarda la mancanza di ruoli femminili non convenzionali disponibili nei film, ha detto: \"Cosa c'\u00e8 che non va nell'essere bi? Voglio dire, stiamo sfondando ovunque andiamo\".\nHobby.\nGli hobby della Rodriguez includono un allenamento tattico con le armi, paracadutismo e la musica.\nDoppiatrici italiane.\nNelle versioni in italiano dei suoi film, Michelle Rodriguez \u00e8 stata doppiata da:\nDa doppiatrice \u00e8 sostituita da:"}
{"id": "423160", "revid": "289247", "url": "https://it.wikipedia.org/wiki?curid=423160", "title": "Gauteng (provincia)", "text": ""}
{"id": "423199", "revid": "297059", "url": "https://it.wikipedia.org/wiki?curid=423199", "title": "Medioevo inglese", "text": "Il Medioevo inglese riguarda la storia dell'Inghilterra durante il periodo medievale iniziato verso la fine del V secolo e terminato negli ultimi anni del XV secolo all'inizio dell'et\u00e0 moderna. Storicamente inizi\u00f2 con la partenza delle legioni romane dalla Britannia e l'invasione degli Anglosassoni e termin\u00f2 con Enrico VIII e la riforma del teologo scozzese, John Knox. Al crollo dell'Impero romano, l'Inghilterra si trov\u00f2 con un'economia in forte crisi e con gran parte dei centri urbani oramai spopolati tanto che gli storici parlano di \"secoli bui\" o \"periodo sub-romano\" per riferirsi a quegli anni. Ci vollero diversi secoli di immigrazione germanica affinch\u00e9 potesse emergere nuove identit\u00e0 e culture che dettero origine a regni in competizione tra loro per il potere sulla regione, un periodo storico noto come \"eptarchia anglosassone\". Sotto gli Anglosassoni fior\u00ec una ricca cultura artistica che vide la produzione di poemi epici, come \"Beowulf\", e di sofisticati manufatti in metallo. Nel VII secolo gli Anglosassoni si convertirono al cristianesimo e in tutta l'Inghilterra sorsero monasteri e conventi. Tra l'VIII e il IX secolo l'Inghilterra affront\u00f2 feroci attacchi da parte dei Vichinghi da cui emerse l'affermazione del Wessex come il regno pi\u00f9 potente e il progressivo instaurarsi nella societ\u00e0 di un'identit\u00e0 inglese. Nonostante le ripetute crisi di successione e la presa del potere dei Dani all'inizio dell'XI secolo, si pu\u00f2 affermare che negli intorno agli anni 860 l'Inghilterra era uno Stato potente e centralizzato con una forte economia militare.\nL'invasione normanna dell'Inghilterra del 1066 port\u00f2 alla sconfitta dell'\u00e9lite anglosassone e alla sua sostituzione con la nobilt\u00e0 normanna e francese. Guglielmo il Conquistatore e i suoi successori si impadronirono del sistema statale esistente, reprimendo le rivolte locali e arrivando a esercitare un rigido controllo sulla popolazione attraverso una rete di castelli. I nuovi governanti introdussero il sistema feudale, sradicando la pratica della schiavit\u00f9 ma creando una classe molto pi\u00f9 ampia di lavoratori non liberi, detti servi della gleba. Tra il XII e il XIII secolo la popolazione dell'Inghilterra and\u00f2 pi\u00f9 che a raddoppiare, alimentando un'espansione dei paesi, delle citt\u00e0 e dei commerci, anche grazie a un felice periodo climatico che avvantaggi\u00f2 tutto il Nord Europa. Fu un periodo caratterizzato anche dalla fondazione di nuovi monasteri e abbazie, mentre la riforma della Chiesa in atto port\u00f2 a tensioni tra sovrani e arcivescovi. Nonostante gli sviluppi nel governo e l'affermarsi di un sistema legale, le lotte interne tra l'\u00e9lite anglo-normanna provocarono molteplici guerre civili e la perdita della Normandia.\nL'Inghilterra del XIV secolo dovette affrontare la grande carestia e la peste nera, eventi catastrofici che uccisero circa la met\u00e0 della popolazione, gettando l'economia nel caos e minando il vecchio ordine politico. I disordini sociali conseguenti sfociarono nella rivolta dei contadini del 1381 mentre i cambiamenti nell'economia portarono all'emergere di una nuova classe nobiliare che inizi\u00f2 a esercitare il potere attraverso un sistema chiamato \"feudalesimo bastardo\". Quasi villaggi furono abbandonati e molti uomini e donne cercarono nuove opportunit\u00e0 nelle citt\u00e0. Nel contempo furono introdotte nuove tecnologie mentre negli ambienti intellettuali si affermarono alcuni dei pi\u00f9 grandi filosofi e scienziati medievali. I sovrani inglesi del XIV e XV secolo rivendicarono il trono di Francia, causando la guerra dei cent'anni. Nei primi anni di guerra l'Inghilterra colse numerose vittorie mentre l'economia prosperava sostenuta dai profitti del commercio internazionale di lana e stoffa, tuttavia introno al 1450 il paese si trov\u00f2 a dover far fronte a una totale disfatta militare che la costrinse a ritirarsi dalla Francia e a subire una rovinosa recessione. A seguito di ci\u00f2 scoppi\u00f2 la guerra delle due rose, combattute tra le fazioni rivali della nobilt\u00e0 inglese. La successiva vittoria di Enrico VII d'Inghilterra nel 1485 segna convenzionalmente la fine del Medioevo inglese e l'inizio del periodo della prima et\u00e0 moderna.\nStoria politica.\nL'Inghilterra anglosassone (600\u20131066).\nInvasione anglosassone e l'eptarchia.\nAgli inizi dell'Alto Medioevo, l'Inghilterra faceva parte della Britannia, un'ex provincia dell'Impero romano. La sua economia era stata dominata dall'ingente spesa pubblica imperiale per il sostentamento del vasto insediamento militare che, a sua volta, aiutava a mantenere una complessa rete di citt\u00e0, strade e ville. Alla fine del IV secolo, tuttavia, le legioni romane erano state in gran parte ritirate facendo crollare tale struttura economica; tali eventi vennero narrati nell\"'Historia Regum Britanniae\", di Geoffredo di Monmouth, opera ritenuta tuttavia dagli storici poco credibile, e in molte parti leggendaria.\nQuando i Romani ebbero lasciato definitivamente l'isola intorno al 410 d.C., i popoli a nord del Vallo di Adriano (Pitti, Scoti e Caledoni) iniziarono a spingersi nelle fertili pianure meridionali dell'isola. Per difendersi dai loro attacchi, i Britanni chiesero aiuto alle trib\u00f9 germaniche d'Europa degli Juti, dei Sassoni e degli Angli. Fu cos\u00ec che durante il V e il VI secolo iniziarono a giungere sull'isola un sempre pi\u00f9 crescente numero di popolazioni germaniche che si stabilirono in piccole fattorie e villaggi, diffondendo la loro lingua, l'inglese antico, man mano che si spostavano verso ovest sotto la spinta di ulteriori arrivi; anche le popolazioni autoctone iniziarono ad abbandonare il celtico britannico e la lingua romanza britannica a favore della lingua portata dai migranti. Nel tempo emersero nuove identit\u00e0 politiche e sociali, tra cui una cultura anglicana nell'Est dell'Inghilterra e una cultura sassone nel Sud, con alcuni gruppi locali che diedero vita alle \"regiones\", piccole comunit\u00e0 governate da potenti famiglie. Cos\u00ec, verso la fine del V secolo si arriv\u00f2 alla formazione della cosiddetta eptarchia anglosassone, cio\u00e8 la formazione di sette regni: Northumbria, Mercia, Kent, Anglia orientale, Essex, Sussex e Wessex. Tuttavia, studiosi moderni hanno dimostrato che altri regni sorsero in questo periodo: Hwicce, Magonsete, Lindsey e Middle Anglia. A questi regni anglosassoni si opponevano inoltre quelli britannici nel centro-nord della Britannia, come lo Strathclyde, il Reghed, l'Elmet e i diversi regni del Galles.\nTali regni conobbero vicende alterne, con i diversi reami impegnati nel tentativo di conquistare la supremazia gli uni sugli altri. Potente fu il Regno di Northumbria, nato dall'unione dei due regni minori di Bernicia e di Deira, ma il suo potere and\u00f2 dissolvendosi nel corso della seconda met\u00e0 del VII secolo a favore del Regno di Mercia che assunse un ruolo di primo piano sotto la guida del re Penda.&lt;ref name=\""}
{"id": "423200", "revid": "1318658", "url": "https://it.wikipedia.org/wiki?curid=423200", "title": "Algebra (disambigua)", "text": "Matematica.\nL'algebra \u00e8 una branca della matematica. Viene suddvisa in varie sottobranche come:\nTuttavia pu\u00f2 identificare delle particolare struttura matematiche:\nnonch\u00e9 delle generali strutture logiche ed insiemistiche, come:\nIn teoria delle categorie, esistono i concetti di"}
{"id": "423203", "revid": "455046", "url": "https://it.wikipedia.org/wiki?curid=423203", "title": "Presidenti del Governo della Repubblica della Macedonia del Nord", "text": "Questa voce contiene l'elenco dei Presidenti del Governo della Repubblica di Macedonia e, dal 12 febbraio 2019, della Repubblica della Macedonia del Nord, ovvero coloro che hanno rivestito la carica di capo del governo macedone.\nCome il governo, il Presidente del Governo rimane in carica per quattro anni, salvo dimissioni. L'attuale primo ministro macedone \u00e8 Dimitar Kova\u010devski, in carica dal 17 gennaio 2022."}
{"id": "423223", "revid": "287204", "url": "https://it.wikipedia.org/wiki?curid=423223", "title": "Triballi", "text": "I Triballi erano una popolazione trace la cui patria originaria si trovava nei pressi della confluenza dei fiumi Angro e Brongo, nell'attuale Serbia sud-orientale. Il loro territorio si estendeva sulla \"pianura triballiana\", che corrisponde alla regione tra la Serbia e la Bulgaria.\nStoria.\nNel 424 a.C. furono attaccati da Sitalce, re degli Odrisi, il quale fu sconfitto e ucciso in battaglia. In una data imprecisata vennero sconfitti dalla trib\u00f9 illirica degli Otariati.\nNel 376 a.C. un ampio gruppo di Triballi super\u00f2 il monte Hemo e raggiunse la citt\u00e0 di Abdera, che si prepararono a porre sotto assedio. Giunse, tuttavia, in vista la flotta ateniese condotta da Cabria ed i Triballi furono costretti a ritirarsi.\nNel 339 a.C., quando il re Filippo II di Macedonia era sulla via del ritorno dalla sua spedizione contro gli Sciti, i Triballi si opposero al suo passaggio dal monte Hemo, a meno che non avessero ricevuto parte del bottino. Ne seguirono degli scontri, durante i quali sembra che Filippo venisse sconfitto e rischiasse di rimanere ucciso. Pi\u00f9 tardi, tuttavia, risulta che abbia soggiogato questa popolazione.\nDopo la morte di Filippo, presero le armi contro Alessandro Magno, che nel 335 a.C. inizi\u00f2 la sua campagna balcanica passando il monte Hemo e li costrinse a battaglia presso lo sfocio del Lyginus nel Danubio. Il loro re, Sirmo, trov\u00f2 rifugio nell'isola di Peuce (oggi Peuke) del Danubio, dove Alessandro non volle inseguirlo. La punizione che Alessandro aveva inflitto ai Geti, tuttavia, indusse i Triballi a fare atto di sottomissione.\nIntorno al 280 a.C. i Triballi ed i Geti furono sconfitti dai Galli, condotti dal capo \"Ceretrio\". Per circa mezzo secolo (135-84 a.C.) causarono problemi ai governatori romani della provincia di Macedonia.\nAl tempo del geografo Tolomeo il loro territorio si limitava al distretto tra il Ciabro (Tzibritza) e Utus (Vit), nell'attuale Bulgaria, con capitale a Oescus.\nSotto Tiberio sono menzionati nella provincia della Mesia. Nel III secolo l'imperatore Massimino il Trace (235-237) era stato il comandante di uno squadrone di Triballi. Sono citati per l'ultima volta in merito a una lettera che avrebbero scritto all'imperatore Diocleziano.\nI Triballi furono spesso descritti come un popolo selvaggio e bellicoso (Isocrate) e in Aristofane un Triballo \u00e8 introdotto come esempio di barbaro non civilizzato.\nI racconti leggendari sostenevano che avessero dei poteri magici (Plinio il Vecchio).\nEsonimo per \"Serbi\".\nIl termine \"Triballi\" fu poi utilizzato dagli scrittori bizantini per riferirsi alle popolazioni slave dei Serbi."}
{"id": "423232", "revid": "984922", "url": "https://it.wikipedia.org/wiki?curid=423232", "title": "Kig", "text": "Kig (KDE Interactive Geometry) \u00e8 un'applicazione libera di geometria interattiva per KDE.\nKig permette di costruire in modo interattivo gli oggetti della geometria euclidea. Gli oggetti utilizzabili comprendono dai semplici punti, rette e segmenti fino a coniche, cubiche e luoghi. \u00c8 possibile costruire anche elementi di geometria differenziale (ad esempio le evolute), verificare determinate propriet\u00e0 grazie a test (di parallelismo, di appartenenza di un punto ad un poligono), e trasformare gli oggetti costruiti.\nEstendere Kig.\nLe funzionalit\u00e0 di Kig possono essere estese in due modi:"}
{"id": "423234", "revid": "287204", "url": "https://it.wikipedia.org/wiki?curid=423234", "title": "Regione di Hradec Kralove", "text": ""}
{"id": "423240", "revid": "287204", "url": "https://it.wikipedia.org/wiki?curid=423240", "title": "Regione di Usti nad Labem", "text": ""}
{"id": "423248", "revid": "78273", "url": "https://it.wikipedia.org/wiki?curid=423248", "title": "Football Club Porto", "text": ""}
{"id": "423259", "revid": "1944045", "url": "https://it.wikipedia.org/wiki?curid=423259", "title": "Unit\u00e0 militare navale", "text": "Per unit\u00e0 militare navale si intende sia la singola nave sia un gruppo di navi, omogenee, come ad esempio una squadriglia di cacciatorpediniere, o disomogenee come una task force, al comando di un ufficiale superiore o ammiraglio.\nLe unit\u00e0 militari navali hanno avuto un'evoluzione organica pi\u00f9 lenta delle unit\u00e0 militari terrestri, tuttavia le linee di sviluppo sono state analoghe, dettate principalmente dai progressi della tecnologia militare.\nQuesta tecnologia si \u00e8 evoluta al passo con i materiali e la cultura della navigazione, che ha fornito all'uomo il mezzo per spostarsi velocemente ed economicamente sulle lunghe distanze e, come avviene ancor oggi, molte delle evoluzioni tecniche furono create in funzione delle esigenze militari. Di riflesso si \u00e8 evoluta l'organizzazione, sia all'interno del singolo natante sia nella messa in relazione in modo efficace di gruppi di imbarcazioni, omogenei o meno, attraverso la creazione di squadre, flotte e specializzazioni di uomini e mezzi.\nAll'uso della forza muscolare come mezzo propulsivo si \u00e8 sostituita poi la forza del vento, per la quale sono state create macchine assai complesse, nelle quali le esigenze della navigazione dovevano sposarsi con il potenziale offensivo. Infine, il motore meccanico ha permesso di svincolarsi dalla forza del vento e di creare mezzi che potessero andare anche sotto la superficie, anche con l'uso dell'energia nucleare.\nPropulsione a remi.\nLe navi a remi furono le prime unit\u00e0 navali utilizzate. In generale, la caratteristica delle navi con questo tipo di propulsione era quella di essere piuttosto veloci ed estremamente manovrabili. In questa fase storica, le navi usavano come mezzo di propulsione principale la forza umana, ossia i remi. Le vele, quadrate, pur essendo presenti, avevano solo una funzione ausiliaria e non erano di fatto utilizzate per le fasi di scontro, non essendo in grado per la loro geometria di garantire la manovrabilit\u00e0 necessaria a un'azione bellica efficace.\nSi trattava di navi che avevano per\u00f2 una lunga serie di limitazioni operative: a causa della loro forma, lunga e sottile, erano poco stabili e potevano facilmente rimanere vittime delle tempeste. Quindi, il loro utilizzo era possibile, in linea di massima, solo durante la bella stagione, e prevalentemente in una navigazione di cabotaggio. Un altro limite era che non erano adatte alle lunghe navigazioni, a causa delle ridotte dimensioni della stiva: infatti, una grossa parte dello spazio era occupato dai rematori. Vi era quindi la necessit\u00e0 di approdi frequenti per l'approvvigionamento. Anche l'armamento imbarcabile, in genere, non era molto numeroso.\nDunque, le navi a remi erano sostanzialmente inadatte alla navigazione oceanica, e furono rapidamente soppiantate dalle navi a vela, quando il centro dei commerci si spost\u00f2 dal mar Mediterraneo all'oceano Atlantico. L'utilizzo delle navi a remi continu\u00f2 soprattutto nel Mediterraneo, che per le sue caratteristiche di mare chiuso con le coste ricche di insenature risultava pi\u00f9 adatto a questo tipo di unit\u00e0. La Serenissima fu l'ultimo Paese ad avere in servizio navi di questo tipo: una squadra di galee, che vennero utilizzate anche da Napoleone per invadere l'Egitto.\nOrigini delle flotte.\nL'unit\u00e0 militare base \u00e8 stata, da sempre, la nave sotto il comando di un \"comandante\", figura che si \u00e8 presumibilmente formata assai rapidamente man mano che le imbarcazioni aumentavano in complessit\u00e0, anche se esistono civilt\u00e0 marinare, anche notevolmente complesse, in cui il comando di un'unit\u00e0 navale \u00e8 condiviso tra pi\u00f9 persone, per esempio un timoniere-comandante delle operazioni marittime e un comandante per il combattimento.\nAncora nell'epoca protostorica, come indicato gi\u00e0 dall\"'Odissea\", le navi avevano una persona che era responsabile per le azioni di tutto l'equipaggio, su cui quindi aveva un potere estremamente elevato. Tutto questo dovette necessariamente avere un'evoluzione quando le navi cominciarono ad operare non pi\u00f9 isolatamente ma come gruppi pi\u00f9 o meno omogenei, per cui nacque la flotta.\nNon \u00e8 chiaro chi furono i primi grandi navigatori. Comunque, sappiamo grazie ai ritrovamenti archeologici, che gli egizi avevano acquisito una notevole perizia nelle costruzioni navali (come nel caso delle \u201cnavi solari\u201d, scoperte nel 1955, una delle quali era lunga 40 metri). Comunque, grandi navigatori d'altura furono senz'altro i cretesi ed i fenici. In particolare, pare che sia dovuta proprio a questi ultimi la prima nave da guerra vera e propria: la bireme, da cui poi deriv\u00f2 la trireme. Questi popoli, molto probabilmente, avevano delle notevoli formazioni navali, anche se non abbiamo alcuna notizia di eventuali forme di organizzazione interne.\nL'inizio delle operazioni navali \u00e8 successivo allo sviluppo delle flotte, che inizialmente sotto il profilo militare avevano solo la funzione di trasportare i fanti attraverso gli ostacoli posti dall'acqua. Quando fu inventato il rostro le navi cominciarono ad avere funzioni belliche contro le navi nemiche e, dato che l'armamento era esclusivamente in caccia, una flotta doveva operare in linea di rilevamento. A questo punto, per permettere alle navi di operare in modo coordinato, la flotta dovette essere suddivisa in squadre, dato che il comandante della flotta non era in grado di trasmettere i suoi ordini a navi che in alcuni casi erano distanti oltre un chilometro.\nI Greci.\nLa divisione in squadre avvenne inizialmente su base etnica.\nErodoto descrive la flotta greca di Salamina sulla base delle citt\u00e0-Stato che avevano fornito navi, anche se si pu\u00f2 supporre che gli Ateniesi, che avevano 180 navi, presentassero diverse squadre. Tuttavia all'atto dello scontro vero e proprio le squadre, una volta entrare in battaglia, non erano pi\u00f9 gestibili tatticamente. Non appena arrivate a contatto con la flotta nemica le squadre perdevano coesione, come dimostra, per esempio, l'episodio della regina Artemisia I, che, nel corso della battaglia di Salamina del 480 a.C., serrata sotto da una triremi ateniese, si gett\u00f2 su un'altra nave persiana, affondandola. In seguito a questa azione la nave attica cess\u00f2 l'inseguimento (ritenendola una nave greca) e Serse le tribut\u00f2 alte lodi (ritenendo greca la nave affondata). La conclusione che si pu\u00f2 trarre \u00e8 che, per avere una tale serie di cattive comprensioni della situazione reale, l'ordine di battaglia in quel momento era stato completamente perso. D'altra parte Erodoto stesso, appena prima di indicare l'episodio di Artemisia, osserva che i greci combattevano \u00abin bell'ordine e disposti per squadre\u00bb.\nNel corso della guerra del Peloponneso Atene mise in acqua una flotta che, all'epoca della spedizione in Sicilia, contava pi\u00f9 di 100 navi: 60 da battaglia e 40 per il trasporto degli opliti, pi\u00f9 34 alleate, e due pentecontera e successivamente 73 di rinforzo. Tuttavia, dopo il disastro di Sircusa e soprattutto dopo l'escuziione dei comandanti della flotta dopo la battaglia delle Arginuse (406 aC), la catena di comando aveva sensibilmente peggiorato le sue prestazioni: basti pensare all'episodio degli Egospotami (405 a.C.), in cui la flotta ateniese - che aveva la tradizione navale pi\u00f9 consolidata della Grecia - fu completamente distrutta dalla flotta spartana senza neppure riuscire a prendere il mare con un numero significativo di navi.\nL'impero romano e il declino della flotta militare.\nI primi tentativi di Roma di assurgere al ruolo di potenza navale (malgrado la vittoriosa impresa di Gaio Duilio alla battaglia di Milazzo del 260 a.C. contro la potente flotta cartaginese) si conclusero in disastri, con la perdita in alcuni casi di centinaia di navi e decine di migliaia di uomini. La flotta romana per\u00f2 crebbe in esperienza, anche grazie all'attento studio della tecnologia cartaginese, approfittando delle navi catturate o naufragate e, dopo la sconfitta di Cartagine, Roma divenne la dominatrice incontrastata del Mediterraneo.\nLe operazioni pi\u00f9 impegnative divennero le campagne contro i pirati, nonch\u00e9 la battaglia della Manica nell'ambito della Conquista della Gallia da parte di Cesare, combattuta e vinta dai Romani contro la flotta dei Veneti, e le azioni condotte nel corso delle guerre civili. In particolare, ricordiamo la vittoria nella battaglia di Azio, considerata l'ultima vera battaglia navale dell'antichit\u00e0.\nIn epoca imperiale (quindi tra il I secolo a.C. e il IV secolo) la flotta romana era organizzata su due flotte principali e nove provinciali. Le flotte principali erano basate a Miseno e Ravenna, ed avevano il compito di controllare tutto il mar Mediterraneo. Nello specifico, la flotta con base a Miseno era quella principale ed aveva la responsabilit\u00e0 del Mediterraneo occidentale, mentre quella con base a Ravenna aveva il compito di controllare il Mediterraneo orientale. Ognuna era comandata da un prefetto di ordine equestre (il prefetto di Miseno era di grado superiore rispetto a quello di Ravenna). In ogni base era presente una legione addestrata ad operare congiuntamente con le navi, con la funzione di svolgere le operazioni a terra una volta trasferita nel punto di crisi. Sempre dalla stessa fonte sappiamo che le due flotte avevano due comandi indipendenti e che ognuna era composta da sei squadre (una per ogni coorte della legione) da cui dipendevano direttamente i comandanti delle singole navi. Entrambe le flotte, nel 330, vennero trasferite a Costantinopoli. Le flotte provinciali, invece, avevano pi\u00f9 che altro compiti di controllo dei litorali e dei fiumi posti ai confini dell'impero.\nDopo la fine dell'Impero Romano d'Occidente, nel 476 d.C., la flotta venne lasciata in abbandono, e le potenti basi (prima fra tutte quella di Miseno) andarono in rovina insieme all'arte cantieristica accumulata.\nI Sassoni e i Vichinghi.\nI Vichinghi, dall'VIII secolo, iniziarono le loro scorrerie per mare, che si protrassero fino all'XI secolo. Le loro navi da guerra, i drakkar, apparivano all'improvviso sulle coste per fare razzie e solo in alcuni casi per creare insediamenti stanziali. Per quanto fossero capaci di navigazione a lungo raggio, le loro flotte non erano organiche, e non dovettero mai affrontare altre minacce sul mare.\nLa conquista dell'Inghilterra, culminata nella battaglia di Hastings, fu effettuata dai Normanni - che combatterono per\u00f2 dopo essere semplicemente sbarcati dalla loro flotta, contro i Sassoni, ma non vide manovre navali decisive. In realt\u00e0 la flotta sassone non era assolutamente uno strumento di dominio del mare.\nGli Arabi.\nLa marineria araba si pensa sia stata per lo pi\u00f9 attenta al commercio e alla guerra di corsa pi\u00f9 che all'uso delle navi e delle flotte come strumenti di potere militare. In realt\u00e0 gi\u00e0 all'epoca in cui era wali della Siria, il futuro primo califfo omayyade Mu'awiya ibn Abi Sufyan organizz\u00f2 una spedizione navale contro i Bizantini del \"basileus\" Costante, affidandone il comando a Mu\u2018\u0101wiya b. Ab\u012b Sar\u1e25 che inflisse nel 652 all'orgogliosa marineria bizantina (che fino ad allora aveva espresso una indiscussa talassocrazia nei settori occidentale, centrale e orientale del Mar Mediterraneo) una netta sconfitta nella cosiddetta battaglia di Dh\u0101t al-\u1e63aw\u0101r\u012b (lett. \"Quella degli alberi (delle navi)\", a causa del gran numero di scafi presenti, che nella storia bizantina viene ricordata per\u00f2 come battaglia di Phoenix.\nLe straordinaria capacit\u00e0 cantieristica e l'abilit\u00e0 dei marinai musulmani non deve destare stupore. L'Islam aveva infatti conquistato le regioni della Siria-Palestina, dell'Egitto e del Nordafrica, in cui le secolari abilit\u00e0 cantieristiche dell'antico elemento fenicio e quella dell'elemento greco, copto e persiano (importanti maestranze furono trasferite a Tiro e ad Acri) s'erano sostanzialmente mantenute.\nI dhow - le imbarcazioni d'altura costruite dall'elemento arabo-musulmano - di dimensioni rispettabili coi loro 25 metri circa di lunghezza e le 100 tonnellate di stazza, saranno solo in parte il modello delle imbarcazioni pi\u00f9 tarde che, armate di cannoni, divennero un fondamentale strumento di guerra e di conquista.\nGi\u00e0 dall'VIII secolo le galee arabe nel Mediterraneo erano diventate una temibile realt\u00e0, anche se la superiorit\u00e0 bizantina non fu messa in forse fino al IX-X secolo.\nCon veloci azioni le navi musulmane presero a scorrazzare lungo le coste europee, facendo bottino e schiavi con i quali (contrariamente a quanto si crede) raramente si assicuravano la propulsione delle navi stesse, preferendo invece di norma pagare i rematori (non diversamente da Venezia con le sue buonevoglie) al fine di contare sul loro massimo impegno in caso di grave pericolo. Non abbiamo per\u00f2 notizie relative allo sviluppo delle tattiche di combattimento di squadra, n\u00e9 di particolari tecnologie belliche che - con l'eccezione del fuoco greco che rimase \"segreto di stato\" gelosamente custodito da Bisanzio - non differivano granch\u00e9 da quelle delle marinerie cristiane coeve.\nPur mantenendo i Bizantini un'ottima capacit\u00e0 marinara, la superiorit\u00e0 islamica cominci\u00f2 a mostrarsi nel X secolo, grazie anche all'uso di strumentazioni di bordo ad alto contenuto tecnologico: astrolabi, bussole, portolani e carte nautiche di grande precisione e affidabilit\u00e0 aiutarono non poco le navi musulmane a spingersi nel Mar Mediterraneo e nell'oceano Indiano e persino oceano Atlantico. Non molti conoscono in proposito, solo per fare qualche nome, le grandi capacit\u00e0 nel XV secolo di A\u1e25mad b. M\u0101jid al-Najd\u012b e dell'ammiraglio turco-ottomano Piri Re\u00ecs, che peraltro costituirono esempi tutt'altro che rari.\nL'uso della bussola \u00e8 attestato gi\u00e0 nel XIII secolo. La prima testimonianza proviene dal \"Libro del tesoro dei mercanti\", scritto da un certo Baylak al-Kibjaki al Il Cairo verso il 1282 Dal momento che l'autore afferma di aver visto l'uso della bussola in un viaggio in mare gi\u00e0 40 anni prima, alcuni studiosi sono ovviamente portati a fissare la prima comparsa dello strumento su navi musulmane a una data precedente. Inoltre, un racconto persiano relativo alla navigazione islamica nell'Oceano Indiano in cui si parla di una sorta di bussola con ago a forma di pesce, sposta la data al 1232.\nI Veneziani.\nI Veneziani raggiunsero il vertice nella cantieristica navale, soprattutto nella costruzione di galee. Le galee medievali, il nerbo della loro marina, erano lunghe 40 metri e larghe 7; i remi rendevano le fiancate vulnerabili e quindi le galee preferivano un attacco di punta sul lato delle navi avversarie per spaccare remi e scafo e poi abbordarle, e le navi veneziane erano anche famose per i loro enormi rostri. Nel '400 le galee trasportavano gi\u00e0 due pezzi a retrocarica detti \"serpentine\", e una galea speriment\u00f2 perfino una \"grande bombarda\", ma la bocca da fuoco si surriscald\u00f2 ed esplose. Nel cinquecento le galee erano armate di un cannone da 60 libbre anti nave con una gittata massima di tre chilometri e 17 bocche anti uomo. Tuttavia, nonostante il potenziale bellico di queste navi gli abbordaggi continuavano ad essere la strategia principale, innanzitutto per la difficolt\u00e0 di puntamento (bisognava far ruotare l'intera nave); in sostanza i cannoni sparavano una salva e poi l'equipaggio si lanciava all'abbordaggio. In seguito i veneziani iniziarono a sviluppare un nuovo tipo di nave: la galeazza. Inizialmente venne costruita una quinquereme (cio\u00e8 a 5 ordini di remi), la nave di legno pi\u00f9 grande mai costruita dopo la dexeris (a 10 ordini) romana. Lunga 74 metri e larga 11, era poco maneggevole, quindi venne snellita divenendo lunga 50-60 metri e larga 10-15 metri ed era armata con otto cannoni pesanti disposti sui castelli e sulle fiancate, e innumerevoli cannoni minori. A Lepanto 6 galeazze, agendo come gli elefanti di Annibale, penetrarono nelle linee turche affondando 60 galee. In quell'occasione le navi cristiane, comprese le galeazze, erano dotate di reti antiarrembaggio, che, montate su piccole catapulte o lanciate da pi\u00f9 uomini, intrappolavavano la fanteria avversaria.\nGli Ottomani.\nL'Impero Ottomano, teso alla conquista dell'Europa, ebbe una sua flotta militare, senz'altro all'altezza delle marinerie cristiane, tipo quelle delle Repubbliche Marinare, come dimostra la battaglia di Prevesa del 1538. La pi\u00f9 grande battaglia che vide coinvolta una flotta turca \u00e8 senz'altro la Battaglia di Lepanto. In essa la flotta cristiana era organizzata su un centro e due ali (con comandi indipendenti). Risolutivo fu l'insuperabile baluardo costituito delle sei galeazze veneziane al centro dello schieramento, che con i loro cannoni (montati in caccia) spezzarono la linea della flotta ottomana in avvicinamento. Comunque, molto importanti furono anche il ruolo svolto da Gianandrea Doria (una manovra inattesa condotta alle spalle dello schieramento ottomano, sulla quale permangono tuttavia numerosi dubbi e inquietanti interrogativi) e, soprattutto, la superiorit\u00e0 tecnologica dei cannoni (ed in generale degli armamenti) in dotazione alla flotta cristiana. Occorre ricordare che la battaglia di Lepanto fu l'ultimo grande scontro navale combattuto esclusivamente con navi a remi.\nNel 1500 iniziano ad essere imbarcate sulle navi le prime artiglierie. Si trattava di pezzi estremamente rudimentali e piuttosto grossi, che andavano utilizzati con una certa attenzione (ad esempio: sparare con tutti i cannoni insieme poteva provocare seri danni strutturali alla nave). Inoltre, non potevano essere imbarcate in gran numero sulle galee, per il fatto che avrebbero intralciato lo svolgimento delle normali operazioni di bordo e, soprattutto, su una nave con propulsione a remi le artiglierie potevano essere montate unicamente in caccia, mentre quelle su navi a vela puntate verso la direzione di poppa erano dette in ritirata o in fuga. Sulle navi a remi non era possibile avere armi poste in ritirata, che avrebbero intralciato l'azione del timoniere, il quale agiva attraverso un remo di governo, a meno di non avere una torre sulla quale disporle, come nelle quadriremi romane.\nPropulsione a vela.\nCon l'avvento della propulsione a vela (le caracche del XV secolo ed i galeoni del XVI e XVII secolo) come motore principale di una nave da guerra, si ebbe la possibilit\u00e0 di riposizionare l'armamento, che a questo punto era basato su armi da fuoco, anche se l'inglese William Congreve fece esperimenti con navi lanciarazzi durante le guerre napoleoniche (fine del XVIII secolo - inizio del XIX secolo). Pertanto l'armamento venne riposizionato sulle fiancate, a parte le eccezioni descritte alla fine del paragrafo precedente sui pezzi in caccia e in ritirata.\nNella propulsione a vela si ha un'importante distinzione nella classificazione delle imbarcazioni; infatti, la generica espressione \"nave\" in realt\u00e0 indica solo le imbarcazioni con tre alberi e vele quadre, mentre tutte le altre con vele latine, auriche o miste sono definite in modi specifici. \u00c8 un fatto per\u00f2 che corvette, fregate e vascelli sono tutte di norma unit\u00e0 a vele quadre, perch\u00e9 garantiscono il miglior rapporto tra consistenza dell'equipaggio e forza motrice fornita.\nNel corso dell'epoca che va dalla met\u00e0 del XVII secolo alla met\u00e0 del XIX secolo le navi da guerra vennero mosse praticamente solo a vela con la maggior parte dei cannoni sui due bordi; sul castello e sul cassero spesso venivano usate le carronate, in numero sempre limitato nei confronti dei cannoni, perch\u00e9 essendo corte e pi\u00f9 leggere dei cannoni, non facevano alzare il baricentro della nave; in caccia o in ritirata si usavano cannoni lunghi di calibro inferiore, come quelli da 9 libbre sulle fregate e da 12 libbre sui vascelli, in modo da colpire efficacemente a lunga distanza durante un inseguimento aste e sartiame del nemico. Sulle navi a pi\u00f9 ponti, il ponte superiore portava di norma cannoni pi\u00f9 leggeri, ed i cannoni pesanti (da 24 a 32 o 36 libbre per un vascello di prima classe) venivano posti sui ponti inferiori, sempre per ragioni di baricentro. Il problema in caso di mare mosso era che non si potevano aprire i portelli sottovento del ponte inferiore, per non imbarcare acqua e rischiare l'affondamento. Per quanto riguarda le carronate, venivano servite da un numero nettamente inferiore di uomini, ma potevano scagliare anche palle da 68 libbre (come sulla HMS \"Victory\"), ma ad una gittata e con una precisione nettamente inferiore a quella dei cannoni.\nIn questo modo le navi operavano con la massima efficacia in linea di fila, dato che qualsiasi altra formazione avrebbe limitato il campo di tiro di una o pi\u00f9 navi. Per questo motivo le navi da guerra che operavano nella flotta erano indicate come \"navi di linea\". Praticamente in questo modo le flotte operavano come un tutto unico, anche se, per motivi pratici, erano divise in avanguardia, centro e retroguardia, con ogni sezione di norma affidata ad un ammiraglio, tuttavia, la formazione stessa impediva ai comandanti subordinati operazioni totalmente autonome, che spesso, se effettuate, mettevano in pericolo l'intera flotta. In particolare nella Royal Navy, che arriv\u00f2 a contare fino a 600 navi tra vascelli, fregate, corvette e sloop-of-war, le tre squadre avevano insegne diverse, con i colori blu bianco e rosso (nell'ordine) a distinguere la flotta di avanguardia, di centro e di retroguardia. Le navi, a seconda del numero di cannoni, erano suddivise in classificate e non classificate. Ad ogni flotta erano assegnati un ammiraglio, un vice ammiraglio e un contrammiraglio, per cui in ogni momento solo 9 ammiragli potevano essere in servizio. I capitani di vascello che andavano in pensione venivano promossi contrammiragli e venivano definiti (con una punta di sarcasmo) come aventi l'insegna gialla in quanto non assegnati ad alcuna flotta.\nIl comandante della flotta generalmente stava verso il centro della formazione, dato che gli ordini dovevano essere dati con segnali visivi, quindi, venendo trasmessi di nave in nave, la posizione centrale era quella che richiedeva il tempo minore per trasmettere gli ordini alle navi alle estremit\u00e0 della linea. In alcuni casi, ed uno dei pi\u00f9 eclatanti fu nella battaglia di Trafalgar, il comandante della flotta si metteva nell'avanguardia, o addirittura come prima nave della flotta con l'ordine dato ai comandanti di seguirlo nel corso del combattimento.\nLa classificazione delle unit\u00e0 variava leggermente a seconda delle varie marine nazionali, anche se la classificazione inglese era presa a riferimento. Le esigenze belliche durante le guerre napoleoniche per\u00f2 imposero una rapida crescita delle unit\u00e0 in termini di tonnellaggio ed armamento, tanto che, se a fine Settecento una fregata poteva stazzare 600 tonnellate ed essere armata con 28 cannoni da 9 o 12 libbre o carronate da 24 libbre, verso la fine della guerra le fregate americane come la USS Constitution, armata con 44 cannoni da 24 libbre, o le francesi come la \"Egyptienne\", con 40 cannoni da 24 libbre, stazzavano entrambe ben oltre le 1000 tonnellate. La HMS Victory, vascello di prima classe con 104 cannoni ancora esistente ma in secca, stazza oltre 3.500 tonnellate, come una moderna fregata della classe Perry. In generale, comunque, tutti i grandi vascelli del tempo erano a tre ponti. L'unica eccezione fu la spagnola \"Sant\u00edsima Trinidad\", unica nave mai costruita a quattro ponti.\nAll'estremo opposto si trovavano corvette e brigantini da circa 200 tonnellate, con una evoluzione dell'armamento da una dozzina di cannoni da 4 o 6 libbre o carronate da 12 libbre, fino alle corvette pesanti francesi a ponte raso con una ventina di cannoni da 9 o addirittura 12 libbre.\nPer quanto riguarda gli equipaggi, un brigantino necessitava di un centinaio di uomini, contro i 300 di una fregata e gli oltre 600 di un vascello a due ponti, ed un numero ancora superiore per i vascelli a tre ponti. Il numero di marinai veniva calcolato in base alle manovre (o attrezzatura) della nave, cio\u00e8 la velatura da manovrare, e al numero di cannoni, oltre che al loro peso. Infatti, se per maneggiare un cannone da 4 libbre o una carronata bastavano tre o quattro uomini, per un cannone pesante da 24 libbre, pesante oltre tre tonnellate, serviva una squadra di 10 uomini, che aumentava ulteriormente per i pezzi da 36 libbre posti sul ponte inferiore di un vascello a due o tre ponti.\nIn ogni squadra, oltre al capopezzo, trovava posto un addetto antincendio, uno o pi\u00f9 arrembatori, uno scovolatore (cio\u00e8 l'addetto a pulire la canna del pezzo con uno scovolo) e i caricatori (in numero proporzionale al peso della munizione). Inoltre il pezzo, dopo il rinculo dello sparo, andava di nuovo spinto \"in batteria\" con la forza delle braccia, contrastando eventualmente l'inclinazione contraria della nave.\nIl taglio della T.\nCon l'armamento di bordo, e quindi con la formazione in linea, divenne di importanza fondamentale il \"taglio della T\", cio\u00e8 posizionare la propria flotta nella posizione della barra orizzontale (taglio) della lettera T. In questa posizione le armi delle proprie navi possono sparare tutto il bordo contro le navi nemiche, che non possono rispondere che con le armi in caccia della prima nave. Inoltre si sovrappone il vantaggio di poter prendere \"d'infilata\" le navi nemiche, quindi con una maggiore probabilit\u00e0 di colpo a segno. Questa tattica fu uno dei cardini tattici dell'impiego navale fino alla battaglia dello Jutland (ultima grande battaglia fra navi di linea).\nLa guerra di corsa.\nNon tutte le navi da guerra che battevano i mari erano unit\u00e0 delle marine nazionali. Un importante contributo al disturbo alle linee di comunicazione avversarie era dato dalle navi corsare. La differenza tra un corsaro ed un pirata consiste nel fatto che il primo opera con la legittimazione del proprio paese, concessa tramite una \"lettera di marca\" o \"di corsa\", e solo contro le navi di determinati paesi, mentre il secondo \u00e8 un fuorilegge che qualunque unit\u00e0 da guerra \u00e8 autorizzata a cacciare e perseguire. Grandi corsari furono i britannici Francis Drake e Henry Morgan e i francesi Jean Bart, Ren\u00e9 Duguay-Trouin e Robert Surcouf. Le navi corsare erano di norma agili, ma in diversi casi di dimensioni paragonabili a quelle di una nave da guerra; per esempio la \"Golden Hind\" (1577) di Drake era un galeone da 300 tonnellate e 22 cannoni, mentre nelle guerre napoleoniche i francesi armarono battelli come \"la Confiance\" di Surcouf (una corvetta da 18 cannoni).\nRotta a Oriente.\nNon fu solo l'Occidente a sviluppare tecnologie e innovazioni navali; anche a Oriente si ebbero grandi protagonisti dal punto di vista militare e il motivo per cui non si \u00e8 avuta una colonizzazione dell'Oriente verso l'Occidente (l'opposto di quanto invece \u00e8 successo) \u00e8 dovuto principalmente a decisioni politiche.\nI cinesi.\nDurante la dinastia Ming, tra il 1405 e il 1433 l'ammiraglio Zheng He guid\u00f2 spedizioni di navi di vario genere verso l'India, a scopo esplorativo e di relazione diplomatica; ma lo strumento di diplomazia in questione era forte di 250 navi e 27.000 uomini. Tra queste navi, le cosiddette \"navi del tesoro\", realizzate in circa 60 esemplari, avevano dimensioni da 125m a 145m, presentavano fino a nove alberi e stazzavano circa 1500t contro le circa 70-100 delle caravelle di Cristoforo Colombo, loro contemporanee. Esse erano accompagnate da altre 190 unit\u00e0 di vario genere tra cui navi magazzino, trasporto truppe e cisterne. Dopo la morte di Zheng, avvenuta nel 1433, la flotta fu lasciata andare in rovina in seguito a una svolta isolazionista della politica cinese.\nI coreani.\nSebbene la Corea sia una piccola nazione, ha anch'essa una storia navale, dovuta alla necessit\u00e0 di difendersi dalle invasioni giapponesi. Il loro pi\u00f9 celebre ammiraglio ed eroe nazionale, Yi Sun Sin, invent\u00f2 nel 1592 la \"kobukson\" (o \"geobukson\") (nave tartaruga), prima nave corazzata che pu\u00f2 essere considerata il precursore della nave da battaglia, dotata di corazze e cannoni. Spinta da remi e da due alberi, aveva feritoie di tiro per archi, cannoni e mortai, poteva lanciare materiale infuocato ed era dotata di un ponte con punte acuminate, come misura anti abbordaggio, oltre a dimensioni considerevolmente superiori alle sue avversarie nipponiche, peraltro sempre superiori in numero.\nInoltre era considerato un tattico brillante e innovativo in mare, grazie alle cui doti la numericamente piccola marina coreana, anche se di capacit\u00e0 belliche inferiori dal punto di vista individuale, prevalse pi\u00f9 volte contro le numerose flotte nipponiche. Yi mori nell'ultima battaglia che segn\u00f2 la sconfitta definitiva del Giappone e il suo ritiro dalla Corea.\nL'era del motore meccanico.\nCon la creazione di motori meccanici, in grado di sfruttare del combustibile per produrre una forza motrice che slegasse il natante dalla presenza del vento per muoversi, cambi\u00f2 radicalmente la impostazione delle unit\u00e0 navali, sia per il diminuito prima e cessato poi ingombro della velatura, sia per la possibilit\u00e0 di sistemare diversamente armamenti, aggiungerne di nuovi o riproporne alcuni caduti in disuso, come il rostro.\nI venti anni degli arieti.\nNel corso della prima met\u00e0 del diciannovesimo secolo avvenne una rivoluzione nella tecnologia navale, dovuta essenzialmente a due fattori: l'uso del motore a vapore per la propulsione e lo sviluppo della metallurgia che permise la produzione di corazze sempre pi\u00f9 robuste, ovviamente inseguite dal calibro dei cannoni che aument\u00f2 a dismisura. Considerando in particolare quest'ultimo fattore, l'aumento della protezione e di conseguenza dell'armamento, alla met\u00e0 del secolo sembrava che i cannoni sia per la potenza sia per la cadenza di tiro (si trattava ancora di bocche da fuoco ad avancarica) avessero perso la lotta contro la corazza. La prima nave corazzata della storia fu la francese \"La Gloire\" nel 1859. A questo punto, anche in base ad esperienze della guerra di secessione, parve che una soluzione potesse essere ottenuta fornendo le navi di un rostro (o sperone) che permettesse loro di ingaggiare il nemico sfruttando tutta la massa della nave, che, spinta dal motore, non era pi\u00f9 legata al vento per acquisire velocit\u00e0. In Europa uno degli episodi che furono considerati pi\u00f9 significativi sotto questo aspetto fu l'affondamento della fregata corazzata \"Re d'Italia\", speronata dalla fregata corazzata \"Erzherzog Ferdinand Max\", avvenuto nel corso della battaglia di Lissa (1866), senza tener conto n\u00e9 del fatto che la nave italiana fosse stata precedentemente immobilizzata da un danno al timone e che fosse priva di protezione subacquea n\u00e9 del fatto che l'ariete corazzato a torri del primo ordine \"Affondatore\" (costruita sostanzialmente a quello scopo) avesse vagato per il campo di battaglia senza riuscire ad impegnare nessuna nave nemica.\nSu questa base fu costruito un certo numero di navi destinate a questo compito, in cui l'armamento era estremamente limitato (tutto il peso doveva essere usato per aumentare la resistenza strutturale della nave), quindi fu necessario anche studiare delle nuove modalit\u00e0 di impiego (e quindi di inquadramento) per queste nuove navi. In particolare l'ammiraglio francese Bouet Villaumez indic\u00f2 le linee guida per la progettazione e l'impiego di queste navi in un'artiglieria esclusivamente in caccia e, quindi, con le navi schierate in linea di fronte. In particolare le navi dovevano operare in \"plotoni\" di 3 unit\u00e0, con le squadre disposte o in linea di fila o a scalare, in modo tale che le navi arretrate potessero proteggere le navi avanzate dallo speronamento. Queste teorie di impiego, e quindi queste suddivisioni delle unit\u00e0 navali, non furono mai messe in pratica, dato che comparvero due armi che rivoluzionarono nuovamente la tecnologia navale: il cannone a retrocarica e tiro rapido (per cui le navi non erano pi\u00f9 soggette ad una sola scarica nella fase di presa di contatto per lo speronamento) e la torpedine, che, portando la minaccia da distanza maggiore, rendeva estremamente pericoloso ogni tentativo di speronamento.\nDiversa fu invece l'evoluzione di questa tipologia di nave negli Stati Uniti, dove durante la guerra di secessione vennero impiegati in battaglie fluviali vari tipi di ariete corazzato. In particolare, i Confederati, con la CSS \"Virginia\", fecero il primo utilizzo dell'ariete corazzato che, nella prima battaglia, affond\u00f2 tre navi di legno unioniste e ne danneggi\u00f2 gravemente altre due, lasciando il suo rostro nello scafo della USS \"Cumberland\" durante il primo attacco. Tutti gli arieti confederati furono costruiti con materiali di ripiego, o riadattando scafi gi\u00e0 esistenti, come le CSS \"Manassas\", CSS \"Louisiana\" e CSS \"Mississippi\". Le blindature vennero realizzate in alcuni casi con rotaie ferroviarie e all'interno con balle di cotone che servivano ad attutire i colpi che riuscivano a oltrepassare la corazzatura esterna. Altri arieti vennero costruiti con criteri diversi (per esempio partendo da scafi a ruote non corazzati) e classificati come arieti veloci, ad esempio la USS \"Queen of the West\" unionista del 1854. Tutti per\u00f2 avevano in comune, essendo concepiti per le operazioni fluviali, la caratteristica di un pescaggio estremamente limitato e di conseguenza una scarsa navigabilit\u00e0 oceanica. Va tenuto in conto che gli arieti veloci erano inquadrati in una brigata fluviale dell'US Army e non della US Navy.\nIn conclusione nel periodo dal 1864 al 1882 furono costruite solo diciotto navi oceaniche il cui impiego tattico previsto era come arieti. Successivamente comparvero le corazzate e, finalmente, nel 1905 la corazzata monocalibra. Va per\u00f2 aggiunto che fino a tutta la prima guerra mondiale le navi da guerra in generale vennero dotate di rostro sulla prua in base alla convinzione che si potesse ancora verificare una condizione di ingaggio cos\u00ec ravvicinato da permettere lo speronamento. Come esempio si pu\u00f2 citare la corazzata HMS Queen Elizabeth britannica, capoclasse della classe omonima, varata nel 1913.\nI sommergibili.\nIn realt\u00e0 l'unico possibile bersaglio per il rostro di una nave a quell'epoca erano i sommergibili, dotati di scarsa velocit\u00e0 e costretti a lanciare i propri siluri quasi in emersione, ma il cui scafo non sarebbe stato comunque in grado di resistere all'impatto con una nave, a prescindere se questo fosse avvenuto contro un rostro o una prua tradizionale.\nIn effetti il sommergibile fu l'arma pi\u00f9 innovativa proposta durante la fine del diciannovesimo secolo, in quanto divennero disponibili le tecnologie indispensabili alla realizzazione di un mezzo efficace. Vi erano stati dei precursori; il primo progetto conosciuto risale addirittura a Leonardo da Vinci, ma il primo sommergibile realmente utilizzato, che si muoveva grazie alla propulsione umana, fu il CSS Hunley, che affond\u00f2 lo sloop-of-war nordista \"Housatonic\" nel 1864. Tutte le principali marine, da quella italiana a quelle britannica, tedesca, francese ed statunitense, realizzarono vari tipi di mezzi subacquei. La Kaiserliche Marine germanica fu quella che riusc\u00ec, nella prima guerra mondiale, a rendere quest'arma veramente efficace, fino a costituire una minaccia gravissima per le linee di comunicazione alleate rischiando di strangolare il flusso di rifornimenti verso il fronte europeo. La prima nave ad essere affondata durante il conflitto fu l'esploratore britannico \"Pathfinder\", dopodich\u00e9 navi militari e civili pagarono un pedaggio pesantissimo alla marina imperiale. L'affondamento del transatlantico britannico Lusitania, carico di civili statunitensi, fu il casus belli per l'entrata in guerra degli Stati Uniti.\nUnit\u00e0 di squadra ed unit\u00e0 leggere.\nNuovi grandi sviluppi interessavano la guerra sul mare; nascevano nuove classi di unit\u00e0 navali specializzate, come gli incrociatori, che a loro volta si differenzieranno ulteriormente prima in incrociatori protetti ed incrociatori corazzati, e poi in leggeri, pesanti e da battaglia. Nel 1866 nasceva il siluro inventato da Giovanni Luppis e grandemente perfezionato da Robert Whitehead, e navi economiche in grado di utilizzarlo contro le unit\u00e0 maggiori, le siluranti o torpediniere e di conseguenza vennero creati i cacciatorpediniere. A questo punto, una distinzione venne creata: le navi in grado per dimensione e velocit\u00e0, oltre che per potenza di fuoco, di operare all'interno della squadra anche a grande distanza dalla costa vennero definite \"unit\u00e0 di squadra\", cacciatorpediniere compresi, mentre le altre vennero definite unit\u00e0 leggere o naviglio sottile, adatto a compiti di difesa costiera o scorta a convogli. Tra queste le motosiluranti e le torpediniere. Questi termini per\u00f2 avevano una certa elasticit\u00e0 e le classificazioni cambiarono col tempo; in effetti anche le corvette nei primi tempi erano unit\u00e0 di squadra, e basti pensare alle RN \"Formidabile\" e \"Terribile\" (pirocorvette corazzate) impegnate come parte della Squadra da Battaglia durante la battaglia di Lissa.\nLe navi corazzate e le altre unit\u00e0 di squadra.\nGli Stati Uniti furono i primi a utilizzare una dimostrazione della potenza navale delle navi da battaglia prima nella guerra ispano-americana, nella quale combatterono e vinsero la flotta spagnola comandata dall'ammiraglio Cervera, grazie alla superiorit\u00e0 strategica ma anche grazie alle incertezze della Spagna, e poi con la crociera intorno al mondo della \"Great White Fleet\" nel 1907, con la quale sedici navi da battaglia e una flottiglia di cacciatorpediniere di scorta imposero la presenza statunitense a Giappone, Russia, Panama e parteciparono ai soccorsi alle popolazioni colpite dal terremoto di Messina.\nAll'epoca era appena apparsa la nave da battaglia monocalibra, preconizzata dall'architetto navale italiano Vittorio Cuniberti, che per\u00f2 in Italia non trov\u00f2 la possibilit\u00e0 di dare applicazione pratica alla sua dottrina di un nuovo tipo di nave con tutti i pezzi pesanti dello stesso calibro; dopo la pubblicazione delle sue idee sulla rivista \"Jane's Fighting Ships\", questo tipo di unit\u00e0 venne progettato prima dai giapponesi con la Satsuma e poi dagli statunitensi con la classe South Carolina, ma il primo esemplare fu effettivamente varato dai britannici con la HMS \"Dreadnought\".\nIl principio cardine del progetto di una nave da guerra era che la sua corazzatura dovesse essere, in linea di principio, in grado di resistere al fuoco dei suoi stessi cannoni. Sul tema vi furono per\u00f2 delle variazioni, principalmente ad opera dei tedeschi che progettarono navi da battaglia che privilegiavano la protezione a scapito della velocit\u00e0, come la classe Kaiser (la cui prima unit\u00e0 fu varata nel 1912) che aveva cannoni monocalibro, torri sovrapposte e apparato motore a turbine.\nBasandosi sull'idea di costruire una nave armata a sufficienza da affondare un incrociatore pesante, ma abbastanza veloce da sfuggire ad una nave da battaglia venne ideato e costruito l'incrociatore da battaglia, armato con i cannoni delle corazzate ma con una protezione pari solo a quella di un incrociatore pesante. Questa teoria, che in Inghilterra aveva il suo principale sostenitore in sir Jackie Fisher, port\u00f2 allo sviluppo della classe Invincible, che ebbe il suo principale successo nella battaglia delle Falkland. In Germania venne creato il SMS \"Von der Tann\" nel 1911. In Giappone venne creata dalla Marina imperiale giapponese la classe Kongo, successivamente convertita in corazzate veloci. Nel primo dopoguerra i francesi crearono la classe Dunkerque, avente come particolarit\u00e0 che l'armamento principale era tutto in caccia. La Marina italiana non annover\u00f2 mai incrociatori da battaglia tra le sue fila, mentre gli statunitensi durante la seconda guerra mondiale crearono la classe Alaska, che per\u00f2 non venne mai impegnata in combattimento navale ma usata solo come scorta e per cannoneggiamento verso obiettivi terrestri.\nL'azione nella quale i limiti degli incrociatori da battaglia si palesarono drammaticamente fu certamente la battaglia dello Jutland, nella quale ben tre unit\u00e0 britanniche ed una tedesca andarono perdute, quelle britanniche tutte per l'esplosione di uno dei depositi munizioni causata da un colpo diretto. Nell'insieme, quindi, la prova fornita in guerra dagli incrociatori da battaglia non fu positiva. Per questa ragione, quasi tutte le unit\u00e0 di questo tipo vennero ritirate dal servizio nell'immediato dopoguerra. Questa scelta fu senz'altro influenzata anche dal Trattato di Washington, che limitava gli armamenti navali: in pratica, si prefer\u00ec radiare gli incrociatori da battaglia per mantenere in linea le pi\u00f9 potenti navi da battaglia.\nGi\u00e0 in quest'epoca si era affermata la necessit\u00e0 di suddividere le unit\u00e0 navali in reparti (divisioni navali per le unit\u00e0 da battaglia e gli incrociatori e flottiglie per il naviglio minore), con un comandante di grado superiore o (nel caso delle marine anglosassoni ed altre) con incarico del grado superiore, il commodoro, in sostanza un capitano di vascello anziano con comando temporaneo. Questi reparti prendevano ordini strategici dal comando della flotta in mare, ma l'azione tattica era guidata dal loro comandante diretto. Per i cacciatorpediniere venne sviluppata in molte marine una tipologia di nave, il caccia conduttore, pi\u00f9 grande delle unit\u00e0 omologhe ed in grado di ospitare lo staff di comando.\nIl naviglio sottile.\nMotosiluranti e torpediniere erano unit\u00e0 leggere destinate ad impegnare in prossimit\u00e0 della costa unit\u00e0 da battaglia, contando sulla velocit\u00e0 e sulla manovrabilit\u00e0. La motosilurante venne creata agli inizi del Novecento, quando il rapporto tra dimensione e potenza dei motori termici permise di far raggiungere anche a piccoli scafi velocit\u00e0 notevoli; oltre che da tubi lanciasiluri, era armata al massimo con una mitragliera, e pesava poche tonnellate, di conseguenza non poteva incassare alcun colpo dalle unit\u00e0 che attaccava. La torpediniera inizialmente (ultimo decennio del XIX secolo) era di piccole dimensioni, essendo nata prima della motosilurante, ma venne da questa progressivamente rimpiazzata, finendo per assumere dimensioni sempre maggiori, dell'ordine dei 70-100 metri, ed un armamento proporzionale. Ci\u00f2 non le rendeva comunque unit\u00e0 di squadra e nella seconda guerra mondiale vennero rimpiazzate completamente dalle corvette (come le italiane della \"classe Gabbiano\" e quelle britanniche della \"classe Flower\") e fregate (ridefinizione dei cacciatorpediniere di scorta) per i compiti di scorta e antisommergibile.\nIl periodo tra le guerre.\nPreoccupate di evitare il ripetersi di una corsa agli armamenti navali come quella tra Germania e Regno Unito che aveva caratterizzato la vigilia della prima guerra mondiale, le principali potenze mondiali siglarono il trattato di Washington del 1922 con il quale stabilirono dei limiti a dimensioni ed armamento di flotte nazionali e navi; per esempio gli incrociatori pesanti non potevano superare le 10\u00a0000 t e il calibro dei cannoni imbarcati non poteva essere superiore a 203\u00a0mm (8 pollici). Il trattato divenne famoso per il rapporto 5:5:3 che contraddistingueva il tonnellaggio massimo concesso rispettivamente a Stati Uniti, Gran Bretagna e Giappone. Queste limitazioni costrinsero le marine militari a ripensare al loro inventario navale, perch\u00e9 costrette a rinunciare ad alcune navi da battaglia in eccesso alla quota stabilita. Il Giappone, per esempio, convert\u00ec in portaerei l'incrociatore da battaglia Akagi e la corazzata Kaga, mentre gli Stati Uniti rinunciarono a due incrociatori da battaglia in costruzione e li convertirono nelle portaerei Lexington e Saratoga, le portaerei pi\u00f9 grandi del mondo all'epoca, entrambe in grado di trasportare fino a 90 aerei. Le premesse per la successiva evoluzione delle unit\u00e0 militari navali erano state poste.\nAnche i sommergibili ebbero una loro evoluzione, che vide lo sviluppo di mezzi veloci e capaci di scendere pi\u00f9 in profondit\u00e0, i quali basavano sulla manovra la loro salvezza ed erano in grado di colpire solo con siluri e con cannoni relativamente leggeri (da 75 a 100\u00a0mm). Ma gli anni venti videro anche la progettazione ed in alcuni casi la realizzazione di grandi e pesanti unit\u00e0 subacquee, armate con cannoni pesanti e che facevano del siluro un'arma quasi secondaria. L'esempio pi\u00f9 notevole di questa scuola di pensiero fu il sommergibile francese Surcouf, che rest\u00f2 in servizio fino alla seconda guerra mondiale, e combatt\u00e9 dopo l'armistizio per le forze della Francia Libera; il sommergibile affond\u00f2 durante una missione di scorta per una collisione con un'altra nave alleata.\nSeconda guerra mondiale.\nLe portaerei.\nI primi utilizzi di portaerei risalgono alla prima guerra mondiale, con la britannica HMS \"Furious\" e le sue quasi gemelle della classe Glorious, ma fu soltanto nella seconda guerra mondiale che le portaerei divennero organiche alla squadra. I principali scontri navali della guerra furono nella maggior parte delle occasioni decisi dagli aerei imbarcati e ci\u00f2 influ\u00ec profondamente sulla dottrina di impiego delle unit\u00e0 militari navali, sempre pi\u00f9 spinte ad operare in flotta, come nelle \"task force\" statunitensi, e sempre meno impiegate in crociere solitarie, quali quelle delle unit\u00e0 navali tedesche, quasi sempre concluse con esito drammatico. Le portaerei assursero al ruolo di nave di primaria importanza e furono, per esempio, parte fondamentale dello strumento navale degli Stati Uniti, che arrivarono a costruire grandi numeri di queste unit\u00e0 anche nelle versioni con meno potenza motrice e quindi pi\u00f9 lente, ma economiche, adibite a compiti di scorta come le statunitensi della classe Sangamon, convertita da una classe di petroliere di squadra, o le classi Bogue e Casablanca, le pi\u00f9 numerose in assoluto tra le classi di portaerei nella storia della marineria.\nLa notte di Taranto.\nPur nello scetticismo di alcuni detrattori dell'Aviazione Navale, le principali potenze si dotarono di unit\u00e0 portaerei e misero a punto fino alla vigilia della guerra le tecniche di impiego degli aerosiluranti imbarcati.\nDurante la seconda guerra mondiale il Mediterraneo fu spesso teatro di scontri tra la Marina italiana e quella britannica. Quest'ultima, in condizioni di difficolt\u00e0 a operare a causa della flotta italiana che poteva schierare entro breve tempo dalla dichiarazione di guerra sei corazzate di cui due moderne navi da battaglia della classe Littorio, decise di sfruttare la disponibilit\u00e0 di due portaerei: la HMS Eagle e la HMS Illustrious. L'operazione Judgement, nota in Italia come \"Notte di Taranto\", fu l'evento con il quale nella notte tra l'11 e il 12 novembre 1940 gli aerosiluranti britannici dimezzarono in poche ore la potenza della flotta italiana.\nIn effetti, a causa di una avaria della \"Eagle\", la sola \"Illustrious\" pot\u00e9 effettuare l'attacco. Questo fu il primo esempio nel conflitto dei nuovi rapporti di forza creatisi tra unit\u00e0 navali, che avrebbero privilegiato le formazioni in possesso di una capacit\u00e0 aerea. Alla battaglia di Taranto, segu\u00ec il 27 maggio 1941 l'affondamento della Bismarck, un altro caso in cui un'importante nave da battaglia venne affondata da forze aeronavali congiunte.\nIl Giappone invi\u00f2 degli analisti a Taranto per studiare l'esperienza britannica e trasferirla nella pianificazione dell'attacco di Pearl Harbor del 7 dicembre 1941, dove sei portaerei nipponiche tentarono anch'esse di ridimensionare la potenza navale del loro avversario e riuscirono a distruggere praticamente la flotta da battaglia statunitense. Fallirono parte della missione, perch\u00e9 non riuscirono a colpire proprio le 3 portaerei nemiche, in quel momento assenti e non si attardarono a distruggere i depositi di carburante e siluri della base proprio nel timore di un contrattacco di queste ultime.\nSe la portaerei conferiva a un gruppo da battaglia la cosiddetta \"proiezione di potenza\", cio\u00e8 la capacit\u00e0 di colpire a distanze ben superiori alla gittata dei cannoni, rimaneva per\u00f2 la necessit\u00e0 di fornire protezione navale alle portaerei stesse. I primi esperimenti cercarono di creare delle navi corazzate e potentemente armate per autodifesa ma ci\u00f2 sacrificava la loro capacit\u00e0 offensiva in termini di aerei imbarcati e della loro gestione. Pertanto le portaerei divennero poco corazzate e la loro protezione venne assicurata dal mare da un robusto anello protettivo di unit\u00e0 di scorta che dovevano evitare le offese subacquee e dall'aria tramite le \"pattuglie aeree di combattimento\" (CAP, \"Combat Air Patrol\") guidate dai radar, altro potente mezzo che rivoluzion\u00f2 le tattiche navali. Quindi le flotte, sempre pi\u00f9 numerose, vennero divise dagli statunitensi e dai britannici in \"task force\", dalla consistenza e dalla composizione variabile in funzione dell'obiettivo tattico da conseguire ed eventualmente divise a loro volta in \"task group\". Un esempio dell'uso delle \"task force\" si ha nella battaglia del golfo di Leyte, nella quale alcuni \"task group\" di portaerei di scorta e cacciatorpediniere riuscirono a tenere a bada una squadra navale nipponica composta da corazzate ed incrociatori pesanti.\nPertanto le portaerei diventano macchine sempre pi\u00f9 complesse, come la classe Essex statunitense, che imbarcava uno stormo aereo composto da pi\u00f9 di 100 velivoli, distinti in squadriglie da caccia, da bombardamento e siluranti.\nLe unit\u00e0 da battaglia.\nLe corazzate videro con la seconda guerra mondiale il tramonto del loro predominio. Le portaerei, potendo proiettare la loro potenza a centinaia di chilometri con il raggio di azione degli aerei imbarcati, colpivano ben al di l\u00e0 della gittata dei pi\u00f9 potenti cannoni navali. Pertanto, dall'inizio alla fine della guerra, molte navi da battaglia e incrociatori vennero affondati da attacchi portati dall'aviazione imbarcata; nel Mediterraneo, la battaglia di Capo Matapan vide l'affondamento degli incrociatori \"Pola\", \"Fiume\" e \"Zara\" come conseguenza del rallentamento della squadra italiana grazie al siluro lanciato da un Fairey Swordfish che colp\u00ec la corazzata \"Vittorio Veneto\"; nell'Atlantico, la caccia alla Bismarck; nel Pacifico l'attacco a Pearl Harbor con l'affondamento di sei corazzate, la battaglia delle Midway con l'affondamento di quattro portaerei e dell'incrociatore pesante \"Mikuma\"; la Battaglia del Mar dei Coralli dove tutti gli affondamenti delle due parti andarono ascritti all'aviazione navale; la Battaglia del Golfo di Leyte; l'affondamento della \"Yamato\", la pi\u00f9 potente nave da battaglia al mondo mai costruita per dislocamento ed armamento che niente pot\u00e9 contro gli attacchi aerei statunitensi.\nComunque le corazzate assunsero un ruolo importante, dalla scorta ai convogli nell'Atlantico, come l'incrociatore da battaglia britannico \"Renown\", e ai convogli del Mediterraneo, come le navi da battaglia inglesi della classe Queen Elizabeth, al bombardamento contro obiettivi a terra in appoggio agli sbarchi, come durante gli sbarchi in Nord Africa e in Normandia. Le ultime battaglie navali nelle quali corazzate affondarono altre corazzate furono la battaglia navale di Guadalcanal dove, nella notte tra il 14 e il 15 novembre 1942, le corazzate americane \"South Dakota\" e \"Washington\" ebbero ragione della corazzata giapponese e degli incrociatori pesanti \"Atago\" e \"Takao\", e la battaglia del Golfo di Leyte tra il 19 e il 20 giugno 1944, dove sei corazzate americane, cinque delle quali affondate a Pearl Harbor ma recuperate successivamente, distrussero due corazzate giapponesi, la \"Fuso\" e la \"Yamashiro\".\nIncrociatori ausiliari e navi corsare.\nNella battaglia sui mari, alcune navi che operarono, sebbene al servizio dei rispettivi governi e con equipaggio militare, erano derivate da navi mercantili e portavano un armamento in grado di mettere in difficolt\u00e0 anche unit\u00e0 delle dimensioni di un incrociatore leggero, con cannoni da 76 a 152mm e in alcuni casi tubi lanciasiluri ed idrovolanti da ricognizione. Erano classificate come incrociatori ausiliari e vennero usate per scopi diversi: le marine alleate, come quelle britannica e francese, per scortare i convogli mentre quella tedesca per attaccarli. Le navi tedesche spesso si camuffavano modificando colorazione e sovrastruttura in modo da assomigliare a navi alleate, delle quali issavano anche la bandiera. Tra i pi\u00f9 celebri, l'Atlantis, affondato dall'incrociatore pesante britannico Devonshire il 18 ottobre 1941, e il Kormoran, che riuscir\u00e0 ad affondare l'incrociatore leggero Sydney, affondando a sua volta per i danni riportati.\nAnche i giapponesi ne armarono ben 12, delle quali 5 vennero affondate e le altre ritrasformate in mercantili. La Regia Marina arm\u00f2 4 navi della stessa serie, le RAMB, ma nessuna di esse venne impiegata contro il traffico alleato.\nI mezzi anfibi.\nMentre fino alla prima guerra mondiale gli assalti anfibi (come nella battaglia di Gallipoli) venivano condotti con mezzi di fortuna, l'uso di veicoli pesanti rese necessaria la creazione di flottiglie di unit\u00e0 specifiche per operazioni anfibie, con mezzi di vario genere (Landing Ship Tank, Landing Craft Assault). Questi vennero largamente usati a partire dalla Operazione Torch nel teatro del Mediterraneo, fino allo sbarco in Normandia e nel Pacifico in tutte le operazioni anfibie a partire da Guadalcanal.\nPer rivedere una grande operazione anfibia dopo la seconda guerra mondiale, bisogner\u00e0 aspettare lo sbarco ad Inchon, durante la guerra di Corea.\nLe unit\u00e0 di scorta.\nLe unit\u00e0 di scorta ebbero una evoluzione estremamente rapida nel corso del conflitto; basti pensare ai cacciatorpediniere che, partiti con un utilizzo iniziale per flottiglie con delle unit\u00e0 di comando (prima gli esploratori e gli incrociatori leggeri, poi i caccia conduttori), ebbero un rapido rinnovamento dovuto soprattutto agli affondamenti, che determinarono la messa in linea di nuove classi, soprattutto per gli alleati. I caccia usati per la scorta ai convogli, che inizialmente erano semplicemente unit\u00e0 troppo vecchie per i compiti di squadra, vennero sostituiti da mezzi pi\u00f9 snelli, agili, economici e con armamento ad hoc come i porcospini. Questi mezzi furono le fregate e le corvette. Uno dei migliori esempi furono le corvette italiane della classe Gabbiano, della quale alcune unit\u00e0 prestarono servizio fino agli anni settanta.\nL'organizzazione dei cacciatorpediniere nella Royal Navy.\nPer dare un esempio di organizzazione militare delle squadre di naviglio di scorta nel periodo dalla costituzione di questo tipo di navi alla fine della seconda guerra mondiale si pu\u00f2 fare riferimento allo sviluppo che ebbe l'organizzazione entro la Royal Navy. Fin dall'entrata in servizio delle torpediniere fu chiaro che queste unit\u00e0, per svolgere una funzione tattica contro le navi di linea dovevano essere impiegate \"a massa\", quindi fu chiaro che anche le unit\u00e0 che dovevano contrastarle (cacciatorpediniere, \"torpedo destroyer\" in inglese, poi contratto semplicemente in \"destroyer\") dovevano essere impiegate con gli stessi criteri. Per questo motivo furono create delle squadre (\"flottilla\") di cacciatorpediniere composte da una decina di unit\u00e0. Nel corso della prima guerra mondiale apparve subito chiaro che una \"flottilla\" aveva bisogno di un'unit\u00e0 pi\u00f9 grande di un cacciatorpediniere per il coordinamento tattico durante l'azione, quindi fu inserito in ogni \"flottilla\" un incrociatore leggero con il compito di \"destroyer leader\" (conduttore di squadra). Nel corso della guerra la consistenza delle singole squadriglie sal\u00ec fino ad avere anche pi\u00f9 di 20 unit\u00e0 per flottiglia.\nLe squadre disponibili all'inizio della guerra erano nove, numerate da uno a nove, due con compiti di scorta della Grand Fleet, una nel Mediterraneo, sei in varie basi del Regno Unito. Ventisette cacciatorpediniere non erano inquadrati ma distribuiti fra varie basi locali dell'Impero britannico. Nel corso della guerra le flottiglie furono portate a 14 ed i cacciatorpediniere non inquadrati salirono a 48.\nDopo la prima guerra mondiale le flottiglie furono ridotte e, a partire dalla classe Shakespeare, non vennero pi\u00f9 utilizzati come conduttore di squadra incrociatori leggeri (troppo evidenti dentro la squadra di navi di minore tonnellaggio), ma cacciatorpediniere attrezzati in modo particolare, fino ad arrivare nel 1929 con i cacciatorpediniere \"classe A\" ad avere come conduttori di squadra navi della stessa classe di quella dei componenti la squadra stessa, con l'unica differenza degli allestimenti interni. Nel 1925 le flottiglie erano solo sei, 4 nel Mediterraneo e 2 nell'Atlantico. All'inizio della seconda guerra mondiale le flottiglie erano state portate a 12, con ogni flottiglia su unit\u00e0 di una sola classe, le flottiglie da 1 a 5 erano dislocate nel Mediterraneo, quelle da 6 a 9 erano organiche alla \"Home Fleet\", la 21 in Estremo Oriente e la 17 e 19 in riserva. Ogni flottiglia era composta da 8 unit\u00e0, sotto il comando di un \"destroyer leader\" comandato da un capitano di vascello (\"captain\"), operativamente la flottiglia poteva operare in due sezioni (\"division\"), con la seconda comandata dal capo sezione (\"half-leader\" o \"divisional leader\").\nCon l'inizio della seconda guerra mondiale fu necessario sia costituire nuove squadre sia ridistribuire le varie navi nelle squadre a causa degli eventi bellici. All'inizio del 1940 le squadre erano 21, con 14 cacciatorpediniere in Estremo Oriente. Nel frattempo era comparso in tutta la sua gravit\u00e0 il problema degli U-Boot, quindi una aliquota consistente (4 flottiglie) fu spostata alla scorta dei convogli, non inquadrata nelle forze da combattimento. \nNella primavera del 1945 l'organizzazione della flotta assegnava le squadre 2, 6, 17, 23 organiche alla \"Home Fleet\"; le squadre 3, 5, 12, 14, 18, 22 alla \"Mediterranean Fleet\"; le squadre 4, 25 e 27 alla \"Pacific Fleet\"; le squadre 7, 10, 11, 24, 26, 16 pi\u00f9 i gruppi di scorta (18 cacciatorpediniere) alle Indie Occidentali; le rimanenti navi ai comandi locali.\nLa fregata nella marina moderna.\nI cacciatorpediniere, essendo nati come unit\u00e0 di squadra, dovevano avere una velocit\u00e0 ed un dislocamento adeguati ad operare insieme ad unit\u00e0 maggiori veloci, come le portaerei e gli incrociatori, ma anche le corazzate pi\u00f9 moderne. Questo, in definitiva, le rendeva delle unit\u00e0 costose, per cui gli statunitensi prima e gli altri paesi poi cominciarono a costruire unit\u00e0 pi\u00f9 leggere e con un apparato motore meno potente e complesso; queste unit\u00e0 vennero denominate \"caccia di scorta\" (\"destroyer escort\", DE) in contrapposizione ai \"caccia di squadra\" (DD nella denominazione statunitense), ma successivamente, a cominciare dalla Royal Navy, vennero denominate fregate (\"frigates\") gi\u00e0 dal 1944. Progressivamente, quasi tutte le marinerie si sono allineate nella nomenclatura. Fa eccezione la Marina Russa (ex sovietica) dove la classificazione avviene sulla base ai compiti assolti e per la quale la NATO ha assegnato per comodit\u00e0 classificazioni alternative conformi agli standard occidentali, non senza alcune incertezze.\nGuerra fredda.\nLe navi di superficie.\nGli statunitensi svilupparono il concetto di \"gruppo da battaglia di portaerei\", con al centro una o pi\u00f9 di queste unit\u00e0, circondato da un primo anello di unit\u00e0 antiaeree, come cacciatorpediniere e incrociatori lanciamissili. Venne sviluppata la specifica classe Ticonderoga, dopo gli incrociatori sperimentali a propulsione nucleare \"Virginia\", \"California\", \"Bainbridge\" e \"Truxtun\"; nel secondo anello venivano poste unit\u00e0 antisommergibili come cacciatorpediniere della classe Spruance e fregate della classe Knox e successivamente Perry. La squadra era completata da sommergibili d'attacco a propulsione nucleare, capaci di tenere il passo della squadra e di svolgere un pattugliamento avanzato, e da una o pi\u00f9 navi rifornitrici di squadra, petroliere e porta munizioni, per un totale di almeno una quindicina di navi. Il gruppo da battaglia, che imbarcava uno stormo aereo con capacit\u00e0 di bombardamento nucleare, divenne uno strumento di \"proiezione di potenza\" capace di colpire dal mare bersagli a distanza di centinaia di chilometri. Tale schema venne poi adottato pi\u00f9 o meno universalmente dalle principali marine del mondo.\nCon l'introduzione dell'elicottero, l'aviazione navale guadagn\u00f2 un nuovo potente strumento in grado di operare dalle portaerei, che ne ospitavano diversi tipi specializzati per la lotta antisommergibile (come l'SH-2, l'SH-3 o il recente SH-60 SeaHawk) o per il SAR (come l'HH-3) o ancora per il trasporto truppe (come il CH-46 Sea Knight).\nGli elicotteri iniziarono a operare anche da unit\u00e0 pi\u00f9 leggere come fregate e cacciatorpediniere: il primo esempio al mondo di fregata portaelicotteri fu l'italiana classe Bergamini e oggi tutte le navi della Marina Militare italiana, dalle fregate fino agli incrociatori, prevedono elicotteri in dotazione.\nLe portaerei continuarono ad operare come punto centrale delle task force, anche se vi fu un aumento della capacit\u00e0 offensiva delle navi dovuto ai missili da crociera. Si assistette quindi a una riduzione complessiva della stazza di riferimento per l'impiego tattico, dove gli incrociatori presero il posto delle corazzate, i cacciatorpediniere quello degli incrociatori, le fregate quello dei cacciatorpediniere.\nAnche le navi da sbarco evolsero verso navi di tipo polivalente con una propria capacit\u00e0 aerea sia verticale che STOL (dalla statunitense classe Tarawa fino alla italiana Nave Cavour) e bacini allagabili interni. Negli anni settanta e successivi vennero sviluppate specifiche navi comando come la statunitense USS \"Blue Ridge\", o riadattate navi obsolete per la normale operativit\u00e0, come in Italia la fregata \"Alpino\", della classe omonima.\nLe unit\u00e0 subacquee.\nDopo la seconda guerra mondiale il sottomarino acquis\u00ec capacit\u00e0 strategiche di deterrenza, potendo lanciare missili balistici (SSBN). Vennero realizzate unit\u00e0 a propulsione nucleare che, a cominciare dalla USS \"Nautilus\", iniziarono ad operare in tutte le condizioni e latitudini, non dovendo emergere per ricaricare le batterie. Le operazioni con flottiglie di sottomarini, gi\u00e0 inaugurate durante la seconda guerra mondiale dalla Kriegsmarine tedesca con i \"wolfpack\" (branchi di lupi dell'ammiraglio Karl D\u00f6nitz, vennero incrementate soprattutto dalla flotta sovietica, mentre le unit\u00e0 NATO continuarono ad operare in modo isolato per diverse scelte strategiche.\nUn fattore molto importante fu lo sviluppo della Marina sovietica con una componente sottomarina pi\u00f9 importante di quella di superficie, che prese il posto della flotta tedesca come minaccia storica alle linee di comunicazione dei paesi occidentali.\nLa prima classe di mezzi subacquei a propulsione nucleare sviluppata dai sovietici fu la classe November (nome dato dalla classificazione NATO) che con i suoi due reattori ad acqua pressurizzata VT-1 era in grado di lanciare in immersione l'unit\u00e0 ad oltre 30 nodi, costituendo una seria minaccia ai gruppi da battaglia NATO. Questo venne per\u00f2 ottenuto al prezzo di svariati incidenti ai reattori, molti dei quali con morti e con due affondamenti, uno di una unit\u00e0 operativa ed un altro di un battello avviato verso il cantiere di demolizione.\nAnche i sottomarini lanciamissili balistici passarono dalle classi Golf a propulsione convenzionale, cio\u00e8 diesel-elettrica (SSBK), alla propulsione nucleare; l'evoluzione graduale part\u00ec con la creazione della classe Hotel per arrivare alle classi Delta I/IV e Typhoon (Tifone) (reso celebre dal film Caccia a Ottobre Rosso).\nVi fu un ulteriore sviluppo anche dei sottomarini lanciamissili, classificati come SSGN (come la classe Oscar, alla quale apparteneva il Kursk), che potendo lanciare missili da crociera coniugavano capacit\u00e0 strategiche e tattiche (gli Oscar servivano principalmente a contrastare le grandi portaerei nucleari statunitensi, un tipo di unit\u00e0 che i sovietici non hanno mai avuto). Molto importanti continuarono ad essere gli SSN per la loro capacit\u00e0 di trasportare missili da crociera con la possibilit\u00e0 di attaccare obiettivi terrestri.\nOggi.\nNel periodo contemporaneo continua l'utilizzo delle forze navali come \"task force\", che possono essere anche molto ridotte per operazioni di controllo sui nodi nevralgici del commercio. La prima guerra del Libano (1982) vide il ritorno della corazzata per il bombardamento terrestre, oltre che come piattaforma di lancio di missili da crociera. Tuttavia, le ultime navi da battaglia in servizio della classe Iowa sono state tutte radiate nei primi anni novanta, dopo aver partecipato alla prima guerra del Golfo: esse erano tornate in servizio negli anni ottanta per contrastare gli incrociatori da battaglia sovietici della classe Kirov.\nLe unit\u00e0 navali militari in servizio sono riassumibili in tre categorie:\nLe navi di superficie.\nLe tendenze navali attuali vanno nel senso di una riduzione delle dimensioni delle navi (con l'eccezione delle portaerei): le navi pi\u00f9 grandi in servizio sono oggi gli incrociatori, di cui per\u00f2 non \u00e8 prevista la costruzione di nuove classi. Questo \u00e8 dovuto al fatto che ai giorni nostri la potenza di una nave non \u00e8 pi\u00f9 legata alle sue dimensioni e vi \u00e8 una differenza rispetto alle vecchie navi armate solo di cannoni: i missili occupano meno spazio e sono in grado di provocare danni pi\u00f9 ingenti. A queste nuove tendenze non \u00e8 estranea l'attuale politica dei Paesi pi\u00f9 sviluppati per la riduzione dei costi per la Difesa. Va per\u00f2 tenuto presente che sono in aumento anche le dimensioni dei cacciatorpediniere contemporanei, come gli Arleigh Burke statunitensi, i Kong\u014d giapponesi e i russi della classe Sovremenny che arrivano alle 9000 tsl, quasi quanto un incrociatore statunitense della classe Ticonderoga, e la classe Orizzonte italo-francese supere le 7000 tsl. Anche la stazza delle fregate, a partire dalla guerra delle Falkland \u00e8 in aumento, in quanto si \u00e8 visto che una fregata leggera come quelle della classe Type 12 non poteva sopravvivere a un missile: fu in base a questa considerazione che furono realizzate la statunitense classe Perry da 3500 tsl e la britannica Type 23 da 5000 tsl. Le fregate italo-francesi #FREEM hanno un tonnellaggio di 6900 tonnellate.\nLe unit\u00e0 subacquee.\nPer quanto riguarda le unit\u00e0 subacquee, nel campo dei SSN troviamo la classe pi\u00f9 numerosa nella statunitense Los Angeles, costantemente migliorata ed arrivata alle oltre cento unit\u00e0, alcune delle quali ora in riserva, e la nuova classe Virginia. Per continuare con le russe Akula e Severodvinsk (attualmente in fase di sviluppo), e la britannica classe Trafalgar, tutti battelli da ben oltre 5000 tonnellate di stazza. Per le unit\u00e0 convenzionali, lo sviluppo delle celle a combustibile ha dato nuovo impulso allo sviluppo di unit\u00e0 in grado di restare in immersione vari giorni senza dover essere obbligati ad emergere per ricaricare le batterie; un esempio \u00e8 la classe U-212 di progettazione tedesca alla quale appartengono anche le unit\u00e0 della Marina Militare Italiana \"Salvatore Todaro\" e \"Scir\u00e8\"."}
{"id": "423284", "revid": "767487", "url": "https://it.wikipedia.org/wiki?curid=423284", "title": "Remy Shand", "text": "Ha pubblicato il suo album di debutto, \"The Way I Feel\", nel 2002 per la Motown Records.\nShand impara a suonare la chitarra ed il basso acustico intorno ai 12 anni; a differenza di quanto accadeva tra i giovani della sua generazione negli anni ottanta e novanta, influenzati dall'hip hop e dalla musica pop, Shand segue le orme del padre, un cultore della musica soul.\nBiografia.\n\u00c8 grazie a suo padre infatti che scopre le \"leggende\" Marvin Gaye, Al Green, Herbie Hancock, Steely Dan e Stevie Wonder. I dischi della collezione del padre sono una continua forma di ispirazione per il giovane Remy, che passa gran parte del tempo negli scantinati di casa a Vancouver campionando e lavorando su qualsiasi ritmo blues o soul lo colpisca. I genitori lo incoraggiano a insistere sulla musica, ma prima lo spingono ad ottenere il \"General Educational Development\" (una sorta di titolo sostitutivo al diploma di \"high school\" ottenibile da chi, come Shand stesso, non va a scuola ma viene educato dai propri genitori seguendo i programmi educativi e di insegnamento statali e federali); conquistato il titolo, il canadese \u00e8 pronto a dedicarsi anima e corpo alla musica.\nA 19 anni Shand invia un demo tape a Steve Warden che subito intuisce le potenzialit\u00e0 dell'artista e ne diventa il suo manager. Gi\u00e0 dopo tre mesi riceve diverse proposte di contratto, ma \u00e8 la Universal Music ad avere la meglio, grazie al fascino esercitato su Shand da una delle etichette pi\u00f9 importanti in mano al colosso della musica: la Motown che per anni ha prodotto e diffuso i dischi dei suoi idoli musicali. Inizia a lavorare al suo primo album a Winnipeg nel 2001, creando pezzi come \"I Met Your Mercy\", \"The Mind's Eye\", \"Take a Message\" (il singolo che lo ha reso famoso in tutto il mondo) ed \"Everlasting\" (brano composto nel 1998 che a detta di Shand rappresenta al meglio l'album). Le spiccate influenze funk e lo stile curato che permeano la sua musica lo portano ad essere classificato tra le icone del \"Neo soul\". Il debutto sugli scaffali di \"The Way I Feel\" avviene il 12 marzo 2002 e l'anno dopo il canadese porta a casa un Juno Award (il maggior riconoscimento musicale canadese) per il \"Miglior Disco R&amp;B/Soul\"; negli Stati Uniti il successo \u00e8 altrettanto grande, testimoniato dalle oltre 500.000 copie vendute del suo album di debutto e dalla nomination ai Grammy Awards in quattro diverse categorie.\nDal 2001 Shand \u00e8 sposato con Maiko Watson, cantante dell'ormai defunta \"girl band\" Sugar Jones, progetto nato nella versione americana del format \"Popstars\"."}
{"id": "423325", "revid": "125989086", "url": "https://it.wikipedia.org/wiki?curid=423325", "title": "Scorpio (I Cavalieri dello zodiaco)", "text": " \u00e8 uno dei personaggi della serie manga e anime \"I Cavalieri dello zodiaco\" ideata da Masami Kurumada.\n\u00c8 il cavaliere d'oro appartenente alla costellazione dello Scorpione.\nNell'edizione italiana del manga viene chiamato Milo dello Scorpione, traduzione fedele del nome originale, mentre nel doppiaggio della Mediaset, invece, ci si riferisce a lui con il nome latino della sua costellazione, ovvero \"Scorpio\".\nCreazione e concezione.\nAl momento di realizzare i dodici Gold Saints, Kurumada aveva gi\u00e0 deciso che uno di essi avrebbe dovuto essere il maestro di Hyoga: inizialmente la scelta ricadde proprio su Milo e infatti, nella prima pubblicazione del manga sul mensile \"Weekly Shonen Jump\", \u00e8 possibile vedere l'ombra di quest'ultimo in due momenti: quando Hyoga ripensa al suo allenamento in Siberia e al momento del suo risveglio alla Casa di Bilancia. A causa della difficolt\u00e0 di dare a Milo delle tecniche legate ai ghiacci, Kurumada cambi\u00f2 idea e quando il manga venne pubblicato in volumetto i disegni vennero modificati, sostituendo le ombre di Milo con quelle di Camus, che cos\u00ec divenne a tutti gli effetti il maestro di Hyoga.\nNonostante il cambio alcune tracce dell'idea originale sono rimaste nella serie: durante lo scontro tra Hyoga e Milo, infatti, non \u00e8 un caso che sia proprio quest'ultimo a rivelare al Bronze Saint la verit\u00e0 sull'arrivo di Camus alla Casa della Bilancia. Sempre nella stessa battaglia Kurumada sottolinea una certa sintonia tra Milo e Camus, suggerendo che i due possano essere amici. Quest'amicizia, seppur velata nel manga, \u00e8 stata approfondita e confermata nella trilogia OAV su \"Hades\", in \"Episode G\" e nella serie ONA \"\".\nBiografia.\nSerie classica.\nMilo compare per la prima volta dopo la sconfitta dei Silver Saints quando, convocato al Grande Tempio, viene incaricato dal Grande Sacerdote di recarsi in Giappone per uccidere i Bronze Saints al servizio di Saori Kido. Sebbene riluttante all'idea di sfidare avversari di basso rango, Milo accetta la missione salvo poi essere destituito dall'incarico che viene affidato ad Aiolia del Leone, desideroso di riscattare il \"tradimento\" commesso dal fratello Aiolos del Sagittario.\nQuando Seiya e Shiryu raggiungono l'ottava casa Milo ha facilmente ragione di loro ma prima di scagliare il colpo di grazia viene interrotto da Hyoga, appena liberatosi con l'aiuto dei suoi amici dalla bara di ghiaccio eretta da Camus alla casa precedente. Milo mette sin da subito in difficolt\u00e0 il Cavaliere del Cigno colpendolo pi\u00f9 volte con la \"Scarlet Needle\": a un passo dalla morte, per\u00f2, Hyoga trova la forza per lanciare un attacco con cui congela la Gold Cloth di Milo. Resosi conto che senza la sua armatura avrebbe perso il duello e la vita e stupito dalla fedelt\u00e0 di Hyoga verso Atena, Milo decide di salvare il suo avversario permettendogli di proseguire verso le case successive; in seguito, dopo aver scoperto la malvagit\u00e0 del Grande Sacerdote e la sua vera identit\u00e0 (cio\u00e8 Saga dei Gemelli), Milo si schiera dalla parte di Saori Kido, reincarnazione di Atena, e dona il suo sangue per riparare l'armatura di Hyoga.\nQuando Poseidone rapisce Atena e la porta nel suo regno sottomarino, Milo vorrebbe intervenire in soccorso della Dea ma rimane al Grande Tempio per ordine di Dohko della Bilancia; poco tempo dopo, durante la guerra sacra tra Atena e Ade, mette alla prova Kanon, fratello di Saga, colpendolo con quattordici \"Scarlet Needle\" per verificare se sia davvero passato dalla parte di Atena. Dopo aver appreso della morte di Shaka della Vergine per mano di Camus, Shura del Capricorno e Saga, resuscitati da Ade e trasformati in suoi servitori, Milo scende dall'ottava alla sesta casa per fronteggiare i tre Gold Saints traditori, arrivando a scagliare contro di loro l\"'Atena Exclamation\" con Aiolia e Mu. Sconfitto da Rhadamante della Viverna e gettato nel Cocito, Milo si libera per poi recarsi alla Giudecca dove, insieme a tutti gli altri Gold Saints, si sacrifica per distruggere l'immenso Muro del Pianto e permettere a Hyoga e agli altri Bronze Saints di raggiungere Atena nell'Elisio.\nAdattamento anime.\nNell'adattamento anime realizzato negli anni ottanta le vicende che riguardano Milo sono sostanzialmente le stesse; l'unica differenza sta nel fatto che, prima della battaglia alle Dodici Case, viene inviato sull'isola di Andromeda per sterminarne gli abitanti, visto che si erano rifiutati di seguire gli ordini del Grande Sacerdote. In questa occasione uccide Albione, maestro di Shun nell'anime (nel manga questo ruolo \u00e8 coperto da Dedalus di Cefeo), e molti dei suoi discepoli per poi radere al suolo l'intera isola.; in seguito, durante la battaglia tra Shun e Aphrodite dei Pesci, quest'ultimo rivela che fu lui a uccidere Albiore, colpendolo di nascosto mentre era impegnato ad affrontare Milo. Nel manga Milo non viene inviato sull'isola poich\u00e9 il Grande Sacerdote affida l'incarico al solo Aphrodite.\n\"Episode G\".\nIn \"Episode G\", ambientato tempo dopo il tradimento di Aiolos del Sagittario e poco prima dell'inizio della storia narrata nella serie classica, Milo fa ritorno al Grande Tempio e viene messo al corrente della minaccia di Crono e dalla sua armata di Titani. Durante le varie battaglia ha l'occasione di sconfiggere Ettore, eroe troiano della guerra di Troia ucciso da Achille e riportato in vita da Ponto, per poi essere teletrasportato da Mu dell'Ariete nel mondo dei Titani insieme ad altri quattro suoi compagni (Camus, Aldebaran del Toro, Shura e Shaka), per soccorrere Aiolia. Qui, insieme all'amico Camus, fronteggia il gigante Margarites Draco, una delle tre guardie del corpo di Crono. Per sconfiggerlo Camus decide di fare da esca, permettendo a Milo di concentrare tutto il suo cosmo per lanciare insieme quindici \"Scarlet Needle\" alla massima potenza. Il piano va a buon fine e, una volta che Milo riesce a colpire il nemico, quest'ultimo viene poi ucciso definitivamente da Camus con l'Aurora Execution.\n\"Next Dimension\".\nIn \"Next Dimension\", che alterna gli avvenimenti del passato (la guerra del XVIII secolo contro Ade) con quelli del presente (cio\u00e8 nel XX secolo, dopo la sconfitta del Dio nell'Oltretomba al termine della serie classica), Milo, insieme agli altri Gold Saints della sua epoca, compare sotto forma di spirito per aiutare Atena e Shijima della Vergine a uscire da una distorsione spazio-temporale.\n\"Saintia Sho\".\nIn \"\", che funge da spin-off del manga di Kurumada, Milo compare sin dai primi capitoli. Cinque anni prima dell'inizio della storia salv\u00f2 le allora bambine e dal primo tentativo di di rapire quest'ultima per farne il ricettacolo di .\nParallelamente alla Galaxian War della serie classica, Milo interviene in soccorso di Sh\u014dko, entrata a far parte delle Saintia, il sottogruppo dell'esercito della Dea Atena. Dopo aver ucciso facilmente si dirige verso il giardino dell'Eden con l'intento di impedire la rinascita di Eris. Nel corso delle varie battaglie si confronta con Ate e e infine si vede costretto a uccidere Ky\u014dko, che aveva imprigionato nel suo corpo l'anima di Eris, impedendo la rinascita della Dea. Dopo la battaglia alle Dodici Case con i Bronze Saint Milo si schiera con Atena, assistendola nella battaglia contro Eris.\n\"Soul of Gold\".\nNella serie ONA \"\", dopo aver distrutto il Muro del Pianto, tutti i Gold Saints (Milo compreso) vengono misteriosamente riportati in vita come Einherjar nei territori di \u00c1sgar\u00f0r con l'obbiettivo di ostacolare il nuovo celebrante di Odino, , e i suoi God Warrior (o Cavalieri di Asgard). Combatte con Camus, passato dalla parte dei nemici per estinguere un debito con , e in seguito, impugnando il pugnale deicida con cui Atena si tolse la vita dopo l'attacco di Ade al Grande Tempio, riesce a risvegliare il God Cloth (o Armatura divina), distruggendo una delle tre radici principali dell'albero Yggdrasil. A causa dell'eccessivo sforzo, per\u00f2, cade a terra privo di forze e il suo corpo viene catturato dalle radici di Yggdrasil.\nNel prosieguo della serie si scopre che \u00e8 stato Odino a riportare in vita i Gold Saints ad Asgard allo scopo di fermare Andreas Riise che, controllato da Loki, intende utilizzare Yggdrasil per far rinascere la lancia Gungnir, un'arma divina dal potere sconfinato. Milo, che era stato catturato dalle radici di Yggdrasil, riappare nella battaglia finale contro Loki, quando, insieme a tutti i Gold Saints, interviene per soccorrere Aiolia e Aiolos. Grazie a dei petali intrisi del sangue di Atena e inviati proprio dalla Dea dall'Elisio, i dodici risvegliano i loro rispettivi God Cloths definitivi, sconfiggono Loki e salvano Asgard. Prima di lasciare ancora una volta il mondo dei vivi, i Gold Saints vengono contattati da Poseidone che, risvegliato dal cosmo dei dodici, si offre di usare la propria forza divina per inviare i Gold Cloths in aiuto dei cinque Bronze Saints, impegnati a combattere Ade nell'Elisio.\n\"Episode 0\".\nQuesto mini-manga di Kurumada si svolge parallelamente alla fuga di Aiolos con la piccola Atena: Milo \u00e8 un giovanissimo Gold Saint, ancora troppo piccolo e immaturo per diventare Sacerdote. Dopo la scomparsa di Saga, che intanto si \u00e8 sostituito con l'inganno al Sacerdote Shion, Milo, insieme alla maggior parte dei Gold Saints, lascia il Santuario per fare un viaggio in giro per il mondo, allo scopo di acquisire esperienza e affinare le proprie tecniche combattive.\nPersonaggio.\nAspetto e personalit\u00e0.\nMilo ha l'aspetto di un giovane uomo dai capelli lunghi e biondi e gli occhi azzurri; data tuttavia l'eccessiva preponderanza di toni giallo oro nel design dell'autore, nell'anime il personaggio ha subito un cambio di tinta per avere un contrasto maggiore, venendo raffigurato con i capelli di colore viola. Questa colorazione \u00e8 stata mantenuta anche nelle successive opere derivate dal manga di Kurumada, come gli OAV della serie \"Hades\", gli ONA \"Soul of Gold\" e nel manga \"Next Dimension\" (quest'ultimo unico caso in cui Kurumada ha utilizzato la colorazione dell'anime anzich\u00e9 quella del suo manga). Il colore biondo dei capelli di Milo \u00e8 rimasto nella versione del personaggio disegnata da Okada nel manga \"Episode G\". In \"Soul of Gold\", quando non indossa il Gold Cloth dello Scorpione, Milo indossa una maglietta rossa abbinata a giacca, pantaloni e scarpe nere.\nNella sua filosofia la fedelt\u00e0 viene prima di tutto ed \u00e8 unita a un forte senso del dovere che per\u00f2 lascia spazio al dubbio: infatti, nonostante sia uno dei primi Gold Saints a rispondere alla chiamata del Grande Sacerdote, non sembra condividere le idee del suo superiore, arrivando persino a chiedersi se valga la pena fidarsi di quest'ultimo. Durante il combattimento con Hyoga, commosso dal coraggio del Bronze Saint, i dubbi di Milo aumentano fino a fargli prendere la decisione di lasciare in vita il suo avversario e lasciarlo proseguire verso le restanti Dodici Case. \u00c8 inoltre un personaggio molto orgoglioso: quando compare per la prima volta, infatti. ammette che preferirebbe non combattere contro i Bronze Saints perch\u00e9 la differenza di forze in campo sarebbe tale da infangare il suo onore e quello dei suoi parigrado.\nSembra essere molto amico di Camus: la loro amicizia viene sottolineata pi\u00f9 volte, ma non ci sono prove concrete al riguardo nel manga classico. La cosa \u00e8 stata invece parzialmente chiarita in \"Episode G\" in cui Milo, parlando con Shaka, dichiara proprio che Camus \u00e8 suo amico e che vorrebbe portargli indirettamente aiuto risolvendo una missione di Aiolia.\nCloth.\nCome tutti i Cavalieri di Atena anche Milo indossa un Cloth (o Sacra Armatura), pi\u00f9 precisamente il Gold Cloth (o Armatura d'oro) dello Scorpione. Questa armatura rappresenta uno scorpione con la coda sollevata pronto a pungere.\nIn \"\", impugnando il pugnale deicida con cui Atena si tolse la vita dopo l'attacco di Ade al Grande Tempio, Milo riesce a far evolvere temporaneamente il suo Gold Cloth in God Cloth (o Armatura divina): esso copre quasi totalmente la superficie del corpo di Milo ed \u00e8 dotata di ali. Nell'epilogo dello scontro con Loki, grazie a dei petali intrisi del sangue di Atena, Milo riesce a risvegliare anche il God Cloth definitivo, che dura pi\u00f9 a lungo di quello precedente.\nUna versione in parte ridisegnata del Gold Cloth dello Scorpione compare nel film remake \"La leggenda del Grande Tempio\", dove mostra forme estetiche in parte basate sulla versione classica e in parte del tutto nuove: l'elmo \u00e8 a casco, con la coda sempre presente ma meno visibile, e una protezione per la bocca, che in caso di bisogno pu\u00f2 allungarsi a coprire anche gli occhi, chiudendo del tutto il viso.\nTecniche e abilit\u00e0.\nIn qualit\u00e0 di Gold Saint, e quindi facente parte dell'\u00e9lite dell'esercito della Dea Atena, Milo possiede il \"Settimo senso\", abilit\u00e0 che gli permette di muoversi e di lanciare attacchi alla velocit\u00e0 della luce; nell'enciclopedia Taizen, inoltre, viene specificato che i suoi colpi hanno una precisione impressionante. Di seguito vengono riportare le tecniche usate dal personaggio nel corso dei vari manga e anime:\nOltre a queste tecniche Milo \u00e8 in grado di utilizzare l': essa, effettuabile solo da tre Gold Saints contemporaneamente, consiste in una ondata di energia dotata tuttavia di uno spaventoso potere distruttivo, paragonabile a quello del Big Bang.\nApparizioni in altri media.\nOltre ai manga e agli anime, Milo compare in tre film. In \"\" viene ucciso facilmente dai . Questa pellicola non \u00e8 in continuit\u00e0 con la serie classica.\nFa anche una breve apparizione in \"Le porte del paradiso\" (2005), ambientato dopo le battaglie contro Ade, dove viene punito per le sue azioni contro gli Dei e imprigionato, insieme agli altri Gold Saints (con l'eccezione di Aiolos), in una specie di scogliera d'ambra sulla Terra in stato di totale incoscienza. Inizialmente, questo film avrebbe dovuto essere l'inizio del seguito ufficiale della serie classica, con il benestare di Masami Kurumada, che aveva scritto un breve capitolo di prologo. Tuttavia, a seguito dello scarso successo del film al cinema, \"Le porte del paradiso\" venne successivamente disconosciuto dal mangaka, alludendo anche al fatto che molti elementi da lui proposti per la trama non furono usati dal regista Yamaguhi.\nNel film in CGI \"\" (2014), che ri-narra la battaglia alle Dodici Case, con modifiche alla trama e al design dei personaggi, le vicende di Milo sono diverse. Innanzitutto appare in una versione femminile di s\u00e9 stesso, raffigurata con capelli e occhi rossastri e con un Gold Cloth foggiato per rappresentare realisticamente il carapace di uno scorpione vero. Altra differenza \u00e8 il cambio di avversari: mentre nel manga combatte Hyoga, nel film, coadiuvato da Shura del Capricorno, ostacola Seiya e Shun alla casa del Sagittario."}
{"id": "423326", "revid": "123933065", "url": "https://it.wikipedia.org/wiki?curid=423326", "title": "Provincia del Capo Occidentale", "text": "La provincia del Capo Occidentale (\"Western Cape\" in inglese, \"Wes-Kaap\" in afrikaans, \"Ntshona-Koloni\" in xhosa), \u00e8 una provincia del Sudafrica, situata lungo la costa sudoccidentale del paese. Con una superficie di \u00e8 la quarta provincia sudafricana per estensione e la terza per popolazione con circa 7 milioni di abitanti. All'incirca due terzi di questi vivono nell'area metropolitana di Citt\u00e0 del Capo, Il capoluogo della provincia nonch\u00e9 capitale legislativa del Paese. La provincia del Capo Occidentale fu creata nel 1994 in seguito allo smembramento della provincia del Capo. Ad essa appartengono le Isole del Principe Edoardo.\nGeografia fisica.\nLa provincia \u00e8 situata nella parte sud-occidentale del Sudafrica e confina a nord con la provincia del Capo Settentrionale (\"Northern Cape\") e a est con la provincia del Capo Orientale (\"Eastern Cape\"); si affaccia a sud sull'Oceano Indiano e a ovest sull'Atlantico.\nSotto l'amministrazione della provincia ricadono anche le isole del Principe Edoardo poste nell'area sub-antartica. I principali fiumi che scorrono nella provincia sono il Breede e il Berg.\nOltre alla capitale, Citt\u00e0 del Capo, altre citt\u00e0 di rilievo sono Stellenbosch, Worcester, Paarl e George.\nLa provincia \u00e8 attraversata dalla \"Garden Route\", una via costiera molto amata dal turismo.\nLa superficie totale della provincia \u00e8 di , circa il 10,6% della superficie totale della nazione, grosso modo la stessa dell'Inghilterra o dello Stato della Louisiana negli Stati Uniti.\nStoria.\nLa provincia \u00e8 nata nel 1994, in seguito allo smembramento della Provincia del Capo in tre parti (\"Western Cape\", \"Eastern Cape\" e \"Northern Cape\").\nDopo la fine dell'\"apartheid\" \u00e8 stata una delle due province (l'altra fu KwaZulu-Natal) a bocciare il candidato dell'African National Congress (ANC) eleggendo alla carica di primo ministro della provincia il precedente ministro per la Legge e l'Ordine della provincia del Capo, Hernus Kriel candidato del National Party (NP).\nQuesto partito mantenne poi il potere fino alla fusione con l'ANC avvenuta nel 2004, che port\u00f2 al potere l'ex premier Ebrahim Rasool.\nEconomia.\nLa provincia del Capo Occidentale produce il 14,6% del PIL nazionale ed \u00e8 la terza maggior contribuente. Il settore industriale pi\u00f9 importante \u00e8 il tessile e abbigliamento che impiega oltre persone. Il settore \u00e8 in calo per la forte concorrenza dei paesi orientali, mentre sono in ascesa settori ora di nicchia come l'alta tecnologia, \"call center\" internazionali, moda, produzioni televisive e pubblicitarie. La disoccupazione si aggira intorno al 17% ed \u00e8 decisamente pi\u00f9 bassa della media nazionale.\n\u00c8 in forte ascesa l'industria del turismo; Citt\u00e0 del Capo, la \"Garden Route\" e le \"Winelands\" sono le mete pi\u00f9 ambite dal turismo internazionale che visita la regione. Nel 2004 sono stati registrati arrivi internazionali e un andamento in crescita, anche grazie all'avvento di compagnie \"low-cost\" come Kulula e 1Time.\nComuni e distretti.\nLa provincia di Western Cape \u00e8 suddivisa in 5 \"District Management Areas\" (DMAs) con codici WCDMA01, WCDMA02, WCDMA03, WCDMA04, WCDMA05, 5 municipi distrettuali e una municipalit\u00e0 metropolitana. I municipi distrettuali sono ulteriormente suddivisi in 24 municipalit\u00e0 locali."}
{"id": "423337", "revid": "78273", "url": "https://it.wikipedia.org/wiki?curid=423337", "title": "Capo Occidentale (provincia)", "text": ""}
{"id": "423345", "revid": "287204", "url": "https://it.wikipedia.org/wiki?curid=423345", "title": "Parador", "text": "Paradores de Turismo de Espa\u00f1a S.A. \u00e8 una catena alberghiera spagnola che offre soggiorni in hotel di lusso, perlopi\u00f9 a quattro stelle, in alcuni casi a tre stelle. Dal 1991 \u00e8 una societ\u00e0 anonima, con lo Stato spagnolo come unico azionista.\nGli hotel della catena si trovano su gran parte del territorio spagnolo, dai Pirenei alle Isole Canarie, e sono situati in edifici di grande interesse storico e artistico, come castelli, monasteri o palazzi storici, riadattati per l'uso alberghiero. Altri Paradores, di pi\u00f9 recente apertura, sono stati costruiti appositamente.\nBuona parte di questi hotel sono sorti in zone lontane dai classici circuiti turistici. Per questa ragione nessuna delle principali citt\u00e0 spagnole, come Madrid, Barcellona, Siviglia o Bilbao, ha nel suo territorio uno di questi hotel cos\u00ec particolari. \u00c8 per\u00f2 possibile incontrarne uno nelle vicinanze, in localit\u00e0 meno frequentate.\nAttualmente la Red de Paradores \u00e8 costituita da 93 hotel.\nStoria e obiettivi.\nIl primo Parador risale addirittura al 1928, quando si cre\u00f2 la \"Junta de Paradores y Hoster\u00edas del Reino\", sotto il patrocinio del re Alfonso XIII. Si tratta del Parador de Gredos, in provincia de \u00c1vila, primo Parador spagnolo. Successivamente furono aperti quelli di Oropesa (Toledo) e di \u00dabeda (Ja\u00e9n) nel 1930, Ciudad Rodrigo (Salamanca) nel 1931 e di M\u00e9rida nel 1933.\nEbbero un notevole impulso negli anni sessanta, ad opera dell'allora ministro del Turismo Fraga Iribarne. Inizialmente l'obiettivo era stato quello di costruire sotto l'egida dello stato spagnolo una serie di alberghi in localit\u00e0 particolarmente interessanti per il turismo ma dove, fino a quel momento, l'impresa alberghiera privata era assente. Si trattava infatti di attrarre turisti in luoghi di grande bellezza o territori con una ricca offerta culturale, storica e artistica. A partire dal primo Parador si cominci\u00f2 anche a restaurare e riadattare numerosi edifici storici abbandonati trasformandoli in hotel. Attualmente, gli obiettivi dichiarati sono quelli di migliorare l'immagine del turismo spagnolo, recuperare e mantenere il patrimonio storico artistico e favorire lo sviluppo turistico nelle aree con ridotto movimento di turismo.\nAnche se in alcune regioni spagnole non esistono Paradores de Turismo, come nelle Baleari, si sta completando l'offerta con nuovi progetti, ad esempio si sta costruendo un nuovo Parador nell'isola di Ibiza.\nNelle Isole Canarie c'\u00e8 un'ampia offerta: il turista pu\u00f2 scegliere uno dei Paradores nelle isole de La Gomera, El Hierro, Tenerife, La Palma e Gran Canaria. Anche a Ceuta e Melilla, le due citt\u00e0 autonome spagnole nel territorio del Marocco, offrono la possibilit\u00e0 di dormire in un Parador."}
{"id": "423354", "revid": "599013", "url": "https://it.wikipedia.org/wiki?curid=423354", "title": "Kubilay T\u00fcrkylmaz", "text": ""}
{"id": "423359", "revid": "1347902", "url": "https://it.wikipedia.org/wiki?curid=423359", "title": "Geode di Coso", "text": "Il geode di Coso \u00e8 un presunto \"OOPArt\" (letteralmente \"oggetto fuori posto\"), ossia un oggetto apparentemente prodotto dall'uomo ma che sembra risalire ad epoche preistoriche; scoperto il 13 febbraio 1961 nei pressi di Olancha, in California, da tre cercatori di pietre rare, Wallace Lane, Virginia Maxey e Mike Mikesell, in realt\u00e0 si \u00e8 rivelato essere, in seguito a vari esami scientifici, una roccia argillosa, scambiata per un geode, contenente una candela da motore a scoppio degli anni '20 del '900\nAll'epoca della scoperta, i sostenitori del creazionismo affermarono che l'oggetto dimostrava la loro tesi secondo cui la Terra non sarebbe nata miliardi di anni fa durante l'evoluzione del sistema solare, ma sarebbe stata creata da Dio poche migliaia di anni fa.\nOggi l'oggetto \u00e8 andato perso, dopo essere rimasto per anni nella casa di Wallace Lane, uno degli scopritori, senza poter essere sottoposto ad ulteriori analisi. La Lane tent\u00f2 di vendere l'oggetto per 25.000 dollari, una cifra considerevole, ma senza trovare acquirenti. Mikesell tentando di tagliare la pietra si accorse che conteneva un oggetto di ceramica e metallo. Sullo strato esterno, oltre a frammenti di pietra e conchiglie, venne trovato anche un chiodo e una rondella.\nVirginia Maxey, una degli scopritori, afferm\u00f2 che un geologo di sua conoscenza aveva datato la pietra in 500.000 anni, senza per\u00f2 dare modo di verificare la notizia o l'identit\u00e0 di questo esperto. Tuttavia, la stessa Maxey dichiar\u00f2 che probabilmente si sarebbe trattato di un oggetto vecchio di pochi decenni, incrostato in uno strato di fango cotto dal sole. L'oggetto venne esaminato dal divulgatore creazionista Ron Calais, l'unico ad aver avuto il permesso di fotografare l'oggetto e di farne una scansione a raggi X.\nQuando divulg\u00f2 il materiale realizzato, la stampa cominci\u00f2 a ricamare la notizia: una particolare attenzione venne prestata dalla stampa creazionista, che vedeva nello strano oggetto una possibile prova per la loro teoria secondo cui la Terra \u00e8 vecchia solo di poche migliaia di anni, essendo stata creata con i metodi descritti nella Bibbia. La datazione di 500.000 anni venne ripresa anche da Rene Noorbergen, autore creazionista specializzato in libri su fenomeni da lui ritenuti bizzarri, noto per aver cercato per anni l'Arca di No\u00e8 sulla base di una testimonianza di un anziano armeno che ha dichiarato di averla vista in giovent\u00f9.\nNoorbergen afferm\u00f2 che quell'oggetto era indubbiamente precedente al Diluvio Universale. Dopo la divulgazione del fatto, anche la Maxey cambi\u00f2 la sua versione, affermando che \"potrebbe essere uno strumento antico come Mu e Atlantide. Forse un mezzo di comunicazione o un ricercatore direzionale o qualche strumento fatto per utilizzare principi energetici a noi sconosciuti\".\nLa posizione dei sostenitori del mistero.\nOltre alla Maxey, molti altri si diedero a speculazioni pi\u00f9 o meno azzardate.\nPaul J. Willis, editori di INFO Journal e sostenitore del creazionismo avanz\u00f2 l'ipotesi che si trattasse di una candela d'automobile e ne identific\u00f2 alcune parti ma senza arrivare a capire che anche le altre componenti presenti nel \"geode\" erano comunque presenti anche nelle candele odierne. Per questo arriv\u00f2 ad affermare che fosse un oggetto simile per funzione ad una candela, ma risalente a epoche e civilt\u00e0 antiche e sconosciute. Il mistero ottenne popolarit\u00e0 quando venne presentato da Leonard Nimoy nel programma televisivo \"In Search of\". In seguito molte altre ipotesi sono state proposte per spiegare lo strano oggetto: antenna, superconduttore, condensatore, provenienti da antiche civilt\u00e0 perdute o addirittura aliene.\nLa posizione dei creazionisti.\nEsponenti del creazionismo sono stati coinvolti sin dalla scoperta nell'analisi dell'oggetto, e sono stati gli unici ad aver avuto pieno accesso all'oggetto originale. Gruppi e associazioni creazioniste continuarono a divulgare la scoperta aggiungendo nuovi particolari di dubbia provenienza. In un articolo di J.R. Jochman si dice che \"l'elica terminale o la molla non somigliano a nessuna candela automobilistica conosciuta oggi\" (va precisato che invece si trattava di componenti comuni fino agli anni cinquanta). Jochman ha affermato di aver scritto anche gran parte di \"Secrets of the Lost Races\", una delle maggiori fonti di informazioni sul \"geode di Coso\"\nDonald Chittick dell'Institute for Creation Research, uno dei promotori dell'insegnamento del creazionismo nelle scuole, in numerose conferenze sponsorizzate dall'istituto e in alcune sue pubblicazioni ha sostenuto che \"una candela \u00e8 prova di una civilt\u00e0 avanzata. \u00c8 difficile avere date certe per questi reperti. Tuttavia, si pensa solitamente che i geodi richiedono molto tempo per formarsi. [...] Prove di una tecnologia avanzata, come le candele elettriche, non dovrebbero, secondo gli evoluzionisti, trovarsi nelle rocce antiche\". Chittick in seguito neg\u00f2 la datazione di 500.000 anni di et\u00e0 del \"geode\", non compatibile con le proprie ipotesi.\nIn compenso, stim\u00f2 l'et\u00e0 dell'oggetto con precisione \"Credo che sia probabilmente risalente a subito dopo il Diluvio universale. Non ho molta documentazione e non lo dico al pubblico. Tuttavia questo prova che allora avessero motori a combustione interna e persino motori jet\". Le motivazioni di questa datazione erano trovate nella presenza di \"conchiglie fossili\" sulla pietra e nel fatto che era stata ritrovata \"in strati geologici antichi, non moderni\". Quest'ultima affermazione per\u00f2 non \u00e8 veritiera, dato che non \u00e8 nota la posizione precisa del ritrovamento, il quale comunque avvenne in superficie. Sostenitori della tesi creazionista, tra cui Chittick, hanno mantenuto le loro posizioni anche dopo la prova oltre ogni dubbio dell'identit\u00e0 dell'oggetto.\nLa spiegazione al mistero.\nLe fonti per analizzare questo oggetto sono sempre state poche, per la reticenza degli scopritori a mostrarlo e a sottoporlo ad analisi scientifica. Dalle foto per\u00f2 risulta che l'oggetto non venne trovato in un geode ma in una roccia argillosa, priva sia del guscio in calcedonio che dei cristalli di quarzo all'interno. Dalle prove svolte \u00e8 risultato che il materiale ha durezza 3 sulla scala di Mohs, incompatibile con un geode. Inoltre, la presenza di piccole pietre e conchigliette sulla superficie, oltre che di un chiodo e una rondella, non sarebbe compatibile con il duro guscio del geode. Inizialmente le ricerche per identificare l'oggetto si concentrarono su una candela contemporanea all'epoca della scoperta.\nRicerche storiche portarono a rivelare la presenza di una miniera nei primi anni del XX secolo nella zona interessata: l'uso di macchinari industriali con motore a combustione interna sarebbe stata interessante informazione per gli storici del luogo, visto che negli anni venti si trattava di una tecnologia ancora molto poco diffusa. Vista la probabile identit\u00e0 dell'oggetto, venne chiesto un parere alla Spark Plug Collectors of America, un'associazione di collezionisti di candele elettriche: vennero inviate ai soci le foto e le scansioni a raggi X.\nIl 9 settembre 1999 il presidente dell'associazione, Chad Windham, chiam\u00f2 Pierre Stromberg della \"Pacific Northwest Skeptics\" (l'associazione che curava la ricerca), chiedendo se si trattasse di uno scherzo, dato che \"Stromberg\" era anche una marca di candele per auto. Windham fu in grado di spiegare che si trattava di una comune candela elettrica, per la precisione una \"Champion\" del 1920 usata su motori Ford modello \"T\" o modello \"A\", e mand\u00f2 a Stromberg due esemplari identici. Dieci giorni dopo anche altri tre soci tra cui Bill Bond, fondatore dell'associazione, giunsero alla medesima conclusione indipendentemente.\nI due campioni inviati a Stromberg, di cui uno smontato per l'analisi, corrispondevano perfettamente alle foto e alle scansioni. Anche le componenti interne erano identiche alle linee rilevate ai raggi X, e i \"misteriosi\" anelli di rame erano nelle candele assemblate usati per compensare le espansioni termiche del metallo. L'unica differenza tra la candela trovata e quella originale era nel fatto che mancava il dado di chiusura della base, che compariva solitamente nelle immagini pubblicitarie d'epoca e che all'inizio pu\u00f2 aver reso difficile l'identificazione, insieme all'avanzato stato di corrosione di alcune parti."}
{"id": "423363", "revid": "178779", "url": "https://it.wikipedia.org/wiki?curid=423363", "title": "Morrowind", "text": ""}
{"id": "423364", "revid": "287204", "url": "https://it.wikipedia.org/wiki?curid=423364", "title": "Economia all'idrogeno (saggio)", "text": "\"Economia all'idrogeno La creazione del Worldwide Energy Web e la redistribuzione del potere sulla terra\" \u00e8 un libro di Jeremy Rifkin pubblicato in Italia da Arnoldo Mondadori Editore nel 2002. Il testo affronta gli scenari possibili del futuro energetico planetario e ipotizza alcune possibili soluzioni. Il tema \u00e8 affrontato con il supporto di dati. Il punto forte \u00e8 la rilevazione del notevole tempo che pu\u00f2 essere necessario per rivedere lo sviluppo alla luce del declino del petrolio e la rivoluzione anche dal punto di vista della organizzazione democratica della societ\u00e0. \nNella storia dell'umanit\u00e0, per alcuni aspetti, l'ascesa e la caduta delle civilt\u00e0, nonch\u00e9 le stesse gerarchie che in esse si instaurarono sono state saldamente legate alla disponibilit\u00e0 dell'energia e da chi ne detiene il possesso esclusivo decidendone la sua destinazione finale nel sistema. Disponibilit\u00e0 non solo di energia come noi la intendiamo(meccanica, termica, elettrica), ma in senso pi\u00f9 ampio come impiego di risorse di ogni genere (anche economiche).\nRifkin ci porta l'esempio dell'impero romano:\nAll'Europa occorsero poi 600 anni per risorgere...\nNoi oggi abbiamo la possibilit\u00e0 di evitare il declino dal punto di vista energetico, prendendo spunto\nda internet e dalla concezione del WWW. Nel WWW tutti hanno la possibilit\u00e0 di diventare produttori e consumatori dei contenuti informatici, tutti gli individui sono sullo stesso piano.\nLa soluzione lanciata da Rifkin ai problemi del settore energetico-petrolifero consisterebbe nel creare una grande rete di interconnessione mondiale chiamata EWW \u201cEnergy Worldwide Web\u201d (simile a WWW), dove tutti gli utenti nelle proprie abitazioni sono produttori ed utilizzatori di energia pulita, fornitori di energia per gli altri e produttori allo stesso momento per se stessi. Questo scenario paradisiaco ci salverebbe dal declino totale a patto che venga introdotto prima di un tempo in cui il passaggio all'idrogeno sia sufficiente per instaurare questa nuova concezione. Rappresenterebbe quindi una grande rivoluzione che coinvolgerebbe tutti, ridistribuendo il potere e la ricchezza su scala globale, risolvendo gran parte dei problemi anche ambientali del mondo attuale. Ci\u00f2, ovviamente non piace ai grandi produttori di petrolio e di energia che si vedrebbero intaccati nel loro principale e proficuo interesse. \nInoltre, l'instaurazione della EWW potrebbe in parte risolvere il problema della produzione dell'idrogeno da combustibili fossili ed inquinanti delegando i singoli di destinare l'energia elettrica da loro prodotta (ad esempio tramite cogenerazione) a grandi centrali che effettueranno i processi di idrolisi delle molecole contenenti idrogeno su larga scala e rendendo cos\u00ec disponibile idrogeno anche per le aziende pi\u00f9 \"affamate\" energeticamente parlando. Il tutto senza immettere ulteriore anidride carbonica in atmosfera."}
{"id": "423366", "revid": "4506", "url": "https://it.wikipedia.org/wiki?curid=423366", "title": "Magnacucchi", "text": ""}
{"id": "423390", "revid": "1326403", "url": "https://it.wikipedia.org/wiki?curid=423390", "title": "Pousadas de Portugal", "text": "Pousadas de Portugal, o semplicemente Pousada, \u00e8 una catena di hotel di lusso portoghesi. Dalla sua creazione, nel 1941, \u00e8 di propriet\u00e0 dello Stato portoghese. A partire dal 2003 la sua gestione \u00e8 affidata a privati.\nStoria.\nLa catena fu creata all'inizio degli anni quaranta, per l'impulso di Ant\u00f3nio Ferro, poeta, drammatista e politico, a capo del Segretariato Nazionale di Propaganda. Nel 1942 venne aperto il primo albergo ad Elvas, nell'Alentejo. In seguito furono aperte altre \"Pousadas regionales\", sempre con poche camere, e con una particolare attenzione alla gastronomia locale.\nNegli anni 1950 fu la volta delle \"Pousadas hist\u00f3ricas\", alberghi ricavati in edifici storici come castelli, monasteri e conventi. Il primo di questi alberghi fu la \"Pousada do Castelo\", a \u00d3bidos.\nNel 2003, il governo portoghese presieduto da Jos\u00e9 Barroso, scontento per i risultati deficitari dell'ente proprietario delle Pousadas, l'ENATUR, ne decise la parziale privatizzazione e l'affidamento a privati della gestione delle Pousadas stesse. Il vincitore della relativa gara d'appalto fu l'impresa GPP, che vede come azionista di maggioranza il gruppo Pestana, azienda alberghiera portoghese. Il 1\u00b0 di settembre 2003 il GPP si aggiudic\u00f2 la gestione delle Pousadas per un periodo di venti anni.\nAlberghi.\nGli hotel Pousada sono divisi in quattro categorie:"}
{"id": "423394", "revid": "1941276", "url": "https://it.wikipedia.org/wiki?curid=423394", "title": "Francis Lawrence", "text": "Biografia.\nNato a Vienna e trasferitosi a Los Angeles all'et\u00e0 di tre anni, suo padre insegnava alla California State University. Dopo aver studiato produzione cinematografica alla Loyola Marymount University ha incominciato a lavorare come secondo assistente del regista nel film \"Pump Up the Volume\" di Allan Moyle nel 1990. Nel 1994 lavora per Anton Vassil nel film \"Marching out of Time\" prima di incominciare coi video musicali, inizialmente con l'ex compagno di scuola Michael Rosen e successivamente in proprio, dove ha diretto pi\u00f9 di cento clip per numerose star musicali (Justin Timberlake, Britney Spears, Janet Jackson, Will Smith, Aerosmith, Black Eyed Peas, Alanis Morissette) e numerosi spot pubblicitari (\"Coca-Cola\", \"L'Or\u00e9al\", \"Pepsi-Cola\", \"Wild Planet\", \"Maybelline\", \"Mobil\", \"Calvin Klein\", \"Foot Locker\", \"Bacardi\", \"McDonald's\", \"GAP\", \"Epidemic.com\", \"Oldsmobile\", \"Bud Light\", \"First Bank\", \"CoverGirl\", \"Tommy Hilfiger\" e \"Disneyland\"). Tra le sue opere pi\u00f9 note c'\u00e8 il videoclip del brano \"What You Waiting For?\" di Gwen Stefani, vincitore di numerosi premi.\nNel 2005 ha esordito nel lungometraggio dirigendo \"Constantine\", tratto dal fumetto \"Hellblazer\" con Keanu Reeves. Nel 2007 dirige Will Smith in \"Io sono leggenda\" tratto dall'omonimo romanzo di Richard Matheson. Nel 2009 e nel 2010 viene ingaggiato per la regia di \"Eddie Dickens and the Awful End\" e \"Snow and the Seven\" ma entrambi i progetti vengono abbandonati. Nel 2011 dirige \"Come l'acqua per gli elefanti\" con Reese Witherspoon e Robert Pattinson e vince un Grammy Award per il miglior video musicale, per la regia di \"Bad Romance\" di Lady Gaga. Nel 2012 \u00e8 stato ingaggiato per dirigere il secondo capitolo della trilogia di \"Hunger Games\", successivamente \u00e8 stato confermato per dirigere anche l'adattamento de \"Il canto della rivolta\", che viene suddiviso in due film."}
{"id": "423418", "revid": "31465", "url": "https://it.wikipedia.org/wiki?curid=423418", "title": "Motecuhzoma", "text": ""}
{"id": "423421", "revid": "31465", "url": "https://it.wikipedia.org/wiki?curid=423421", "title": "Motecuhzoma Xocoyotzin", "text": ""}
{"id": "423423", "revid": "1005847", "url": "https://it.wikipedia.org/wiki?curid=423423", "title": "Eletti al Senato della Repubblica nelle elezioni politiche italiane del 2006", "text": "Questo elenco riporta i nomi dei senatori della XV legislatura della Repubblica Italiana dopo le elezioni politiche del 2006, suddivisi per circoscrizione.\nI - Valle d'Aosta.\nLa Valle d'Aosta elegge un senatore in un collegio uninominale. La coalizione che raccoglie pi\u00f9 voti \u00e8 L'Unione.\nII - Piemonte.\nIl Piemonte elegge 22 senatori. Il premio di maggioranza regionale assegna allo schieramento vincente almeno 13 senatori. La coalizione che raccoglie pi\u00f9 voti \u00e8 la Casa delle Libert\u00e0.\nIII - Lombardia.\nLa Lombardia elegge 47 senatori. Il premio di maggioranza regionale assegna allo schieramento vincente almeno 26 senatori. La coalizione che raccoglie pi\u00f9 voti \u00e8 la Casa delle Libert\u00e0, che, avendo ottenuto il 56,9% delle preferenze, ha avuto diritto a 27 senatori.\nIV - Trentino-Alto Adige.\nIl Trentino-Alto Adige elegge un senatore in una circoscrizione proporzionale regionale e sei in altrettanti collegi uninominali. La coalizione che raccoglie pi\u00f9 voti \u00e8 L'Unione.\nV - Veneto.\nIl Veneto elegge 24 senatori. Il premio di maggioranza regionale assegna allo schieramento vincente almeno 14 senatori. La coalizione che raccoglie pi\u00f9 voti \u00e8 la Casa delle Libert\u00e0.\nVI - Friuli-Venezia Giulia.\nIl Friuli-Venezia Giulia elegge 7 senatori. Il premio di maggioranza regionale assegna allo schieramento vincente almeno 4 senatori. La coalizione che raccoglie pi\u00f9 voti \u00e8 la Casa delle Libert\u00e0.\nVII - Liguria.\nLa Liguria elegge 8 senatori. Il premio di maggioranza regionale assegna allo schieramento vincente almeno 5 senatori. La coalizione che raccoglie pi\u00f9 voti \u00e8 L'Unione.\nVIII - Emilia-Romagna.\nL'Emilia-Romagna elegge 21 senatori. Il premio di maggioranza regionale assegna allo schieramento vincente almeno 12 senatori. La coalizione che raccoglie pi\u00f9 voti \u00e8 L'Unione.\nIX - Toscana.\nLa Toscana elegge 18 senatori. Il premio di maggioranza regionale assegna allo schieramento vincente almeno 10 senatori. La coalizione che raccoglie pi\u00f9 voti \u00e8 L'Unione, che, avendo ottenuto il 61,3% delle preferenze, ha avuto diritto a 11 senatori.\nX - Umbria.\nL'Umbria elegge 7 senatori. Il premio di maggioranza regionale assegna allo schieramento vincente almeno 4 senatori. La coalizione che raccoglie pi\u00f9 voti \u00e8 L'Unione.\nXI - Marche.\nLe Marche eleggono 8 senatori. Il premio di maggioranza regionale assegna allo schieramento vincente almeno 5 senatori. La coalizione che raccoglie pi\u00f9 voti \u00e8 L'Unione.\nXII - Lazio.\nIl Lazio elegge 27 senatori. Il premio di maggioranza regionale assegna allo schieramento vincente almeno 15 senatori. La coalizione che raccoglie pi\u00f9 voti \u00e8 la Casa delle Libert\u00e0.\nXIII - Abruzzo.\nL'Abruzzo elegge 7 senatori. Il premio di maggioranza regionale assegna allo schieramento vincente almeno 4 senatori. La coalizione che raccoglie pi\u00f9 voti \u00e8 L'Unione.\nXIV - Molise.\nIl Molise elegge due senatori, senza premio di maggioranza regionale. La coalizione che raccoglie pi\u00f9 voti \u00e8 L'Unione.\nXV - Campania.\nLa Campania elegge 30 senatori. Il premio di maggioranza regionale assegna allo schieramento vincente almeno 17 senatori. La coalizione che raccoglie pi\u00f9 voti \u00e8 L'Unione.\nXVI - Puglia.\nLa Puglia elegge 21 senatori. Il premio di maggioranza regionale assegna allo schieramento vincente almeno 12 senatori. La coalizione che raccoglie pi\u00f9 voti \u00e8 la Casa delle Libert\u00e0.\nXVII - Basilicata.\nLa Basilicata elegge 7 senatori. Il premio di maggioranza regionale assegna allo schieramento vincente almeno 4 senatori. La coalizione che raccoglie pi\u00f9 voti \u00e8 L'Unione.\nXVIII - Calabria.\nLa Calabria elegge 10 senatori. Il premio di maggioranza regionale assegna allo schieramento vincente almeno 6 senatori. La coalizione che raccoglie pi\u00f9 voti \u00e8 L'Unione.\nXIX - Sicilia.\nLa Sicilia elegge 26 senatori. Il premio di maggioranza regionale assegna allo schieramento vincente almeno 15 senatori. La coalizione che raccoglie pi\u00f9 voti \u00e8 la Casa delle Libert\u00e0.\nXX - Sardegna.\nLa Sardegna elegge 9 senatori. Il premio di maggioranza regionale assegna allo schieramento vincente almeno 5 senatori. La coalizione che raccoglie pi\u00f9 voti \u00e8 L'Unione.\nEstero.\nLa legge sul voto degli italiani residenti all'estero divide il resto del mondo in quattro circoscrizioni e assegna loro sei senatori. Il sistema elettorale \u00e8 proporzionale con il voto di preferenza.\nA - Europa.\nL'Europa elegge due senatori.\nB - America meridionale.\nL'America meridionale elegge due senatori.\nC - America settentrionale e centrale.\nAmerica settentrionale e centrale eleggono un senatore.\nD - Asia, Africa, Oceania e Antartide.\nAsia, Africa, Oceania e Antartide eleggono un senatore."}
{"id": "423440", "revid": "767487", "url": "https://it.wikipedia.org/wiki?curid=423440", "title": "Velia (colle)", "text": "La Velia era un'altura di Roma alta circa 40 metri posta tra il Palatino e l'Oppio, una delle propaggini dell'Esquilino.\nLocalizzazione.\nLa Velia, con il Palatino e il Campidoglio, era una delle cime che naturalmente sovrastavano l'area dove sarebbe sorto il Foro Romano, e confinava con il quartiere delle \"Carinae\", da cui era separato dal \"vicus Cyprius\", dove secondo la tradizione romana, Tullia avrebbe ucciso il padre Servio Tullio, travolgendolo con il suo carro trainato dai cavalli. \nLa Velia (talvolta indicata anche al plurale, come \"Veliae\") era compresa nell'antichissima lista del \"Septimontium\" e insieme al Palatino costitu\u00ec una delle quattro regioni in cui il re Servio Tullio aveva diviso la citt\u00e0.\nStoria.\nAntichit\u00e0.\nTra i popoli albensi, che a seguito della distruzione di Alba Longa, furono costretti a trasferirsi a Roma, anche se equiparati nei diritti agli stessi romani, sono citati i \"Velienses\", dal nome del colle che andarono a popolare.\nSulla Velia si trovava la \"domus\" del re Tullio Ostilio e quella di Publio Valerio Publicola, che egli stesso fece demolire in una sola notte, non appena seppe che tra il popolo girava la voce che avesse intenzione di farsi re. Ricostruita la sua \"domus\" alle pendici dello stesso colle, alla morte di lui al posto della sua casa fu eretto il tempio dedicato alla dea Vica Pota. Accanto alla casa si trovava anche la tomba che gli fu concesso di costruire, in via eccezionale, dentro il \"pomerium\". Il colle rimase comunque appannaggio della famiglia dei Valeri, una delle famiglie romane pi\u00f9 illustri ed influenti, che qui ebbero la loro residenza principale.\nAi piedi del colle si trovava poi il \"tigillum Sororium\", ossia l'arco di legno sotto il quale fu fatto passare l'Orazio superstite, come condanna (passare sotto il giogo era umiliante) per aver ucciso la sorella Camilla. Sempre sul colle \u00e8 attestata la presenza di un tempio dedicato ai Penati. \nSin dai tempi antichi, il colle fu oggetto di opere edili, che ne modificarono profondamente la forma originale. Sul lato orientale sono state ritrovate pavimentazioni di abitazioni risalenti all'epoca repubblicana. Sotto la basilica di Massenzio, \u00e8 stata ritrovata la pavimentazione di magazzini della prima epoca imperiale (\"horrea piperitaria\", perch\u00e9 vi si conservava il pepe). Dopo il grande incendio di Roma, Nerone sul suo lato orientale fece costruire l'atrio della sua \"Domus Aurea\", dove poi fu costruito il tempio di Venere e Roma, mentre la sua parte occidentale fu sbancata per la costruzione del tempio della Pace.\nMedioevo e rinascimento.\nNel IX secolo, presso le rovine del tempio di Venere e Roma, fu fondata la chiesa di \"Santa Maria Nova\", in seguito ridedicata come basilica di Santa Francesca Romana.\nNel '500 sull'altura fu edificato Palazzo Silvestri-Rivaldi, i cui giardini si estendevano su gran parte della Velia, fino alla Basilica di Massenzio: la sommit\u00e0 di questa fu adibita a belvedere panoramico su Foro romano e Palatino.\nEt\u00e0 contemporanea.\nLa collina venne in gran parte sbancata negli anni trenta per l'apertura di via dei Fori Imperiali. Nonostante oggi siano molti a pensare che il taglio della Velia fu effettuato per rendere la strada rettilinea e quindi adatta alle parate militari e alle celebrazioni del regime fascista, i documenti d'epoca smentiscono quest'idea. Il progetto originario, infatti, prevedeva un tracciato con una curva a gomito all'altezza della Basilica di Massenzio, per poi allontanarsi da essa e riconnettersi alla viabilit\u00e0 alla base del Colle Oppio; il taglio della Velia non sarebbe stato necessario o sarebbe stato alquanto ridotto. Fu il governatore di Roma Francesco Boncompagni Ludovisi a proporre di rettificare il tracciato, per risparmiare sugli espropri e soprattutto per rendere il Colosseo il traguardo visivo di tutta la strada, cosa che avrebbe accresciuto notevolmente la sua spettacolarit\u00e0. Antonio Mu\u0148oz propose la cosa a Mussolini, che approv\u00f2, previe indagini archeologiche sulla Velia. Queste effettuate, e non rilevando problemi dovuti alla presenza di monumenti particolari, si procedette con l'attuazione della variante. I lavori portarono al rinvenimento, poco distante dal Tempio di Venere, di un piccolo altare, il \"compitum Acili\" descritto da Guglielmo Gatti, costruito per i \"Lares Compitales\", le divinit\u00e0 preposte a sorvegliare gli incroci. I resti dell'altura si trovarono separati in due dall'apertura della nuova strada, e furono delimitati da due muraglioni di sostegno.\nEdifici antichi.\nSui due speroni della collina risparmiati dagli sterri novecenteschi sorgono tuttora su quello di sud-ovest i resti del tempio di Venere e Roma e della Basilica di Massenzio, su quello di nord-est Palazzo Silvestri-Rivaldi e quanto rimane del suo giardino."}
{"id": "423499", "revid": "729019", "url": "https://it.wikipedia.org/wiki?curid=423499", "title": "Battaglia dello stretto di Danimarca", "text": "La battaglia dello stretto di Danimarca fu lo scontro navale avvenuto il 24 maggio 1941, durante la seconda guerra mondiale, tra le unit\u00e0 della Kriegsmarine, \"Bismarck\" e \"Prinz Eugen\", e della Royal Navy, HMS \"Prince of Wales\" e HMS \"Hood\", conclusosi con l'affondamento di quest'ultima.\nLa posizione del Regno Unito e l'intento della Germania.\nIl Regno Unito dipendeva dalla sua marina mercantile per l'approvvigionamento di cibo e di altre materie essenziali per il proprio sostentamento e gli scambi commerciali avvenivano con gli Stati Uniti e con i possedimenti coloniali che l'Impero britannico controllava nelle varie parti del mondo. Durante il primo conflitto mondiale erano stati compiuti grandi sforzi per proteggere questo collegamento vitale in quanto la Germania aveva considerato che, se tale collegamento fosse stato interrotto, il Regno Unito sarebbe stato quasi sicuramente sconfitto.\nAllo scoppio della seconda guerra mondiale, Hitler riprese tale considerazione ed, analogamente a quanto accaduto nel conflitto 1914-1918, furono disposte operazioni navali di superficie e sottomarine, con il duplice intento di evitare la minaccia di un blocco britannico del mar Baltico e di tentare di realizzare il blocco alla Gran Bretagna, la quale, dopo l'inizio delle ostilit\u00e0, inizi\u00f2 a ricevere aiuti dagli Stati Uniti secondo il piano previsto dal programma Lend-Lease, o \"legge affitti e prestiti\", che il presidente Franklin Delano Roosevelt dispose con i paesi Alleati nel marzo 1941.\nTale intento fu alla base delle motivazioni che spinsero il F\u00fchrer a pianificare l'operazione Weser\u00fcbung, ossia l'attacco alla Danimarca ed alla Norvegia, avvenuta nella primavera del 1940, la quale, oltre a neutralizzare la possibilit\u00e0 di un blocco britannico, garant\u00ec alla Germania l'accesso ai porti dei due paesi scandinavi, minacciando da nord la Gran Bretagna, e garantendosi un aumento delle materie prime necessarie al proseguimento della guerra.\nLa situazione nel maggio 1941.\nNel maggio 1941, la flotta delle navi di superficie a disposizione della Kriegsmarine, da utilizzare per la caccia ai convogli nell'Oceano Atlantico era composta dagli incrociatori da battaglia \"Scharnhorst\" e \"Gneisenau\", recentemente rientrate alla base dopo la crociera denominata \"operazione Berlin\", e dall'incrociatore pesante \"Admiral Hipper\", tutti in quel momento di base a Brest, nella Francia occupata; accanto a queste navi altre due unit\u00e0 furono rese disponibili: la corazzata \"Bismarck\" e l'incrociatore pesante \"Prinz Eugen\", pronte a salpare dalla Germania.\nPer affrontare questa nuova minaccia i britannici avevano disponibili alla base di Scapa Flow, le nuove corazzate HMS \"King George V\", talvolta indicata come 'KGV', e HMS \"Prince of Wales\", 'PoW', assieme all'incrociatore da battaglia HMS \"Hood\"; mentre a Gibilterra, ad Halifax ed in navigazione si trovavano le corazzate, HMS \"Renown\", HMS \"Repulse\", HMS \"Revenge\", HMS \"Rodney\" e HMS \"Ramillies\" e le portaerei HMS \"Ark Royal\" e HMS \"Victorious\".\nQuesta considerevole forza era integrata da incrociatori, cacciatorpediniere e formazioni di ricognizione aerea a protezione della flotta da guerra e di quella mercantile che, in quel periodo, stava approntando ben 11 convogli, compreso un trasporto truppe, ed il dispositivo di sorveglianza venne completato dando ordine ai due incrociatori HMS \"Manchester\" ed HMS \"Birmingham\" di pattugliare il tratto di mare tra l'Islanda e le Isole F\u00e6r \u00d8er, sulla possibile rotta alternativa a quella dello stretto di Danimarca normalmente seguita dalle unit\u00e0 di superficie tedesche.\nL'operazione Rhein\u00fcbung.\nNell'aprile del 1941 le perdite subite dagli inglesi, ad opera dell'azione combinata tra le navi di superficie ed i sommergibili tedeschi, ammontavano a circa 700.000 tonnellate di naviglio e, sull'onda di questo notevole successo, l'ammiraglio Erich Raeder pianific\u00f2 l'operazione Rhein\u00fcbung, ossia un attacco \"a tenaglia\", effettuato dalla flotta d'alto mare, con una duplice azione: da sud avrebbero attaccato i due incrociatori da battaglia \"Scharnhorst\" e \"Gneisenau\", con il compito di dirigersi dapprima lungo la costa francese e successivamente verso nord, dove si sarebbero congiunti con la \"Bismarck\" ed il \"Prinz Eugen\" provenienti dalla Germania e che sarebbero penetrate nell'Atlantico passando attraverso lo stretto di Danimarca; in appoggio alle quattro grandi unit\u00e0 avrebbero dovuto essere presenti 7 petroliere e 2 navi ausiliarie, con l'incarico di assistere le navi da guerra durante la navigazione, mentre i sommergibili presenti nella zona d'azione avrebbero avuto compiti di ricognizione.\nL'operazione tuttavia non ebbe l'attuazione prevista dall'ammiragliato tedesco poich\u00e9 sia la \"Scharnhorst\" che la \"Gneisenau\" non furono in condizioni di prendere il mare nei tempi previsti dal piano: la prima doveva essere sottoposta a lavori di riparazione che si sarebbero protratti fino a giugno mentre la seconda fu gravemente danneggiata la notte del 6 aprile in un bombardamento: tre bombe colpirono una delle torri prodiere, causando gravi danni alla nave e provocando 24 morti, rendendo la nave inutilizzabile per un periodo minimo di otto mesi.\nA seguito dell'indisponibilit\u00e0 dell'intera squadra che doveva costituire il braccio meridionale della tenaglia, l'ammiraglio G\u00fcnther L\u00fctjens, comandante della squadra proveniente da nord, si incontr\u00f2 con l'ammiraglio Raeder per discutere la possibilit\u00e0 di annullare o di posticipare l'operazione, considerando che anche la nuova corazzata \"Tirpitz\" sarebbe stata pronta a prendere il mare alla met\u00e0 di luglio, ma Raeder dispose comunque l'esecuzione del piano, modificando il ruolo della \"Bismarck\", che avrebbe dovuto fungere da esca per attirare le navi da guerra inglesi lontano dai convogli che sarebbero stati attaccati dall'indisturbato \"Prinz Eugen\". I dubbi di L\u00fctjens sulla sproporzione delle forze che avrebbero dovuto affrontarsi durante l'operazione furono indirettamente condivisi da Hitler, recatosi il 5 maggio in visita a Gotenhafen, dove si trovavano alla fonda le due navi da guerra, ma questi venne tranquillizzato sulla base della superiorit\u00e0 che la \"Bismarck\" in quel momento possedeva rispetto a tutte le navi da guerra britanniche.\nLa partenza.\nIl 18 maggio 1941 la \"Bismarck\", comandata dal capitano di vascello Ernst Lindemann, e su cui si trovava il comandante di squadra, l'ammiraglio G\u00fcnther L\u00fctjens, ed il \"Prinz Eugen\", comandato dal capitano di vascello Helmut Brinkmann, presero il mare separatamente dal porto di Gotenhafen con rotta nord, passando attraverso il Kattegat, il tratto di mare tra la penisola dello Jutland e la Svezia, e, dopo essersi incontrate nei pressi di Arkona il 20 maggio, si diressero verso le acque norvegesi, con l'intenzione di sostare nel porto di Bergen. La partenza delle due unit\u00e0 tedesche fu tuttavia presto scoperta dall'ammiragliato britannico che, informato gi\u00e0 da due settimane della probabile uscita delle due navi, aveva intensificato la sorveglianza aerea ed il 21 maggio, l'incrociatore svedese \"Gotland\" le avvist\u00f2 durante l'attraversamento del Kattegat: la notizia fu immediatamente trasmessa all'addetto militare britannico a Stoccolma da due agenti del servizio segreto svedese e fu confermata dalla resistenza norvegese, che avvist\u00f2 le due unit\u00e0 mentre si avvicinavano alla costa, ed, il pomeriggio dello stesso giorno, uno Spitfire inglese riusc\u00ec a fotografare la \"Bismarck\" mentre entrava nel fiordo di Bergen.\nPrevedendo una probabile sortita nell'Atlantico l'ammiraglio John Tovey diede ordine alla squadra composta dall'incrociatore da battaglia \"Hood\", comandato dal capitano di vascello Ralph Kerr, e su cui si trovava il comandante di squadra, il contrammiraglio Lancelot Holland, e dalla corazzata \"Prince of Wales\", comandata dal capitano di vascello John Leach, scortate da 4 cacciatorpediniere, di fare rotta verso lo Stretto di Danimarca, abituale rotta delle navi di superficie tedesche, dove in quel momento si trovava gi\u00e0 una squadra composta dai due incrociatori HMS \"Norfolk\", comandato dal capitano di vascello A.J.L. Phillips, e HMS \"Suffolk\", comandato dal capitano di vascello Robert Meyric Ellis, e su cui si trovava il comandante di squadra, il contrammiraglio Frederic Wake-Walker; i due incrociatori inglesi avevano gi\u00e0 ricevuto informazioni da parte della ricognizione aerea, che il 22 maggio aveva riferito della partenza da Bergen delle due unit\u00e0 tedesche, e, la sera del 23 maggio, le avvistarono nelle vicinanze della costa della Groenlandia, mentre si accingevano ad entrare nel Canale di Danimarca.\nL'avvistamento della \"Bismarck\" e del \"Prinz Eugen\" indusse l'ammiraglio John Tovey, comandante in Capo della Home Fleet, a salpare, alle 22:45 del 22 maggio, da Scapa Flow a bordo della nave ammiraglia \"King George V\", al comando di una squadra composta dalla portaerei \"Illustrious\" e dall'incrociatore da battaglia \"Repulse\", questi ultimi sollevati dall'incarico di scorta al convoglio WS-8B, per contribuire ad intercettare la squadra tedesca.\nLo scontro.\n23 maggio: l'avvistamento.\nIl 23 maggio le forze inglesi provenienti da Scapa Flow erano in attesa a sud est dell'imboccatura del canale ma le pessime condizioni atmosferiche resero impossibili ogni forma di avvistamento, tanto che la maggior parte degli aerei incaricati della ricognizione furono fatti rientrare a causa della fitta nebbia che limitava la visibilit\u00e0 a circa 400 metri; dell'identico problema soffrivano tanto la squadra tedesca quanto i due incrociatori inglesi che si trovavano a nord est dell'Islanda ma alle 19:22 il radar del \"Suffolk\" scopr\u00ec le due navi tedesche ad una distanza di circa 7 miglia; immediatamente fu data comunicazione alle altre navi inglesi ed il \"Norfolk\" si diresse verso il punto di avvistamento e, complice una breve schiarita, scorse le due unit\u00e0 tedesche a meno di 6 miglia di distanza.\nLa \"Bismarck\", avvistato l'incrociatore inglese, apr\u00ec il fuoco alle 20:30, senza tuttavia colpire il \"Norfolk\", che si allontan\u00f2 al riparo di una cortina fumogena, mentre il \"Suffolk\" continuava a seguire con il radar la squadra tedesca senza avvicinarvisi, mantenendo una distanza di circa 10 miglia, ma trasmettendo costantemente messaggi sulla posizione delle navi tedesche alla squadra comandata dal contrammiraglio Holland che si stava avvicinando da sud.\nL'ammiraglio L\u00fctjens in quel momento si rese conto che i suoi movimenti erano costantemente seguiti dalle unit\u00e0 inglesi e, visto lo scemare dell'elemento sorpresa, si domand\u00f2 se fosse il caso di abbandonare l'operazione e di fare rientro in Germania ma decise in ogni caso di proseguire e, mentre la \"Hood\" e la \"Prince of Wales\" si trovavano ormai a circa 120 miglia dalle sue navi, alle ore 24:00 il contatto radar da parte del \"Suffolk\", a causa di una tempesta di neve, fu perso e ne fu data immediata comunicazione alla squadra di Holland, il quale prese in considerazione la possibilit\u00e0 che le navi tedesche, ormai scoperte, potessero avere invertito la rotta, dirigendosi a nord con lo scopo di seminare i due incrociatori inglesi..\n24 maggio: l'affondamento dello \"Hood\".\nAlle ore 00:16 del 24 maggio, sulle due navi da battaglia inglesi fu dato il comando \"actions stations\", posto di combattimento, e, mentre i cacciatorpediniere di scorta avanzavano velocemente verso nord per allargare il raggio della ricerca, Holland chiese al capitano Leach, comandante della \"Prince of Wales\", se vi era la possibilit\u00e0 di fare decollare il suo aereo anfibio Walrus, ricevendone tuttavia una risposta negativa, giudicando questi impossibile qualsiasi ricognizione in condizioni di cos\u00ec scarsa visibilit\u00e0 ma, alle ore 02:47, il \"Suffolk\" ritrov\u00f2 il contatto radar e fu in grado di fornire informazioni sulla velocit\u00e0 e sulla rotta della squadra tedesca.\nAlle ore 04:00 del 24 maggio Holland stim\u00f2 che, in base alla rotta presunta della squadra tedesca, la \"Hood\" e la \"Prince of Wales\" l'avrebbero incrociata intorno alle 05:30 ed infatti, esattamente alle 05:35 del mattino, le sagome delle due navi tedesche apparvero ad una distanza di circa 17 miglia ma, forse nella fretta di ingaggiare battaglia, il contrammiraglio inglese commise almeno due gravi errori che risultarono fatali: Holland mantenne l'Hood davanti alla Prince of Wales (che aveva cannoni di calibro minore ma una corazzatura migliore) lasciando cos\u00ec come primo bersaglio da parte dei tedeschi la nave meno protetta, e il \"Prinz Eugen\" fu scambiato per la \"Bismarck\" e quindi l'ordine di apertura del fuoco, impartito alle 05:52, fu indirizzato contro quest'ultimo invece che sulla corazzata.\nLe prime salve da 381\u00a0mm provenienti dallo \"Hood\" si abbatterono a poca distanza dal \"Prinz Eugen\" e, mentre le due unit\u00e0 inglesi concentravano il fuoco sull'incrociatore pesante tedesco, la \"Bismarck\", alle 05:55, apr\u00ec il fuoco con tutte le sue batterie da 380\u00a0mm, mancando tuttavia il bersaglio; il primo centro si registr\u00f2 circa un minuto dopo, quando un proietto da 203\u00a0mm esploso dal \"Prinz Eugen\" colp\u00ec lo \"Hood\", provocando un principio di incendio dovuto all'esplosione di una catasta di munizioni antiaeree stivate in coperta, Esattamente alle ore 06:00, mentre la nave inglese stava accostando per utilizzare tutte le sue batterie, venne colpita a centro nave dalla quarta bordata esplosa dalla \"Bismarck\", che sfond\u00f2 il ponte di coperta andando ad esplodere in tre depositi di munizioni, provocando un'immediata esplosione, a causa della quale la \"Hood\" fu spezzata in due parti, affondando rapidamente e portando con s\u00e9 1428 uomini dell'equipaggio compreso Holland, mentre solo 3 riuscirono a salvarsi.\nIl rapido affondamento dello \"Hood\" permise alle due navi tedesche di concentrare il fuoco sulla \"Prince of Wales\", in quel momento distante solo 12 miglia, ed infatti, alle 06:02, anche la corazzata inglese fu colpita da proietti sparati da entrambe le unit\u00e0 tedesche che la danneggiarono gravemente, costringendola, alle 06:13, a disimpegnarsi dietro una cortina fumogena facendo rotta verso l'Islanda, ed il contrammiraglio Wake-Walker decise di interrompere la battaglia, dando comunque ordine al \"Norfolk\" ed al \"Suffolk\" di mantenere il contatto, in attesa dell'arrivo della squadra di Tovey per iniziare l'inseguimento. La squadra tedesca era riuscita a penetrare nell'Atlantico, non riuscendo tuttavia, a dispetto del grande successo ottenuto, a realizzare l'intento di passare inosservata attraverso lo stretto di Danimarca.\nL\u00fctjens era consapevole che la flotta inglese da quel momento sarebbe stata sulle sue tracce ed a questo problema si aggiungeva il fatto che, durante lo scontro, anche la \"Bismarck\" era stata danneggiata: un colpo, proveniente dalla \"Prince of Wales\", aveva colpito la prua provocando una falla da cui erano entrate circa 2.000 tonnellate di acqua, provocando l'abbassamento della prua di circa tre gradi e la riduzione della velocit\u00e0 a 28 nodi, mentre un altro colpo aveva centrato la nave al di sotto della linea di galleggiamento, danneggiando alcuni serbatoi di carburante e le valvole di distribuzione che provocarono la perdita di 1.000 tonnellate di nafta. L'ammiraglio tedesco prese quindi la decisione di condurre la \"Bismarck\" verso il porto di Brest o di Saint-Nazaire per le necessarie riparazioni, lasciando libero il \"Prinz Eugen\" di proseguire la sua missione, con rotta in direzione dell'Atlantico centrale, alla ricerca di convogli alleati.\nIl destino della \"Bismarck\".\nA seguito dello scontro avvenuto nello stretto di Danimarca l'ammiragliato inglese chiam\u00f2 a raccolta tutte le forze disponibili per inseguire ed affondare la \"Bismarck\": oltre al \"Norfolk\" ed il \"Suffolk\", uniti alla squadra di Tovey, comprendente la corazzata \"King George V\", la portaerei \"Illustrious\" e l'incrociatore da battaglia \"Repulse\", si diresse verso nord la \"Forza H\" proveniente da Gibilterra quasi al completo, con una formazione imponente che comprendeva la portaerei \"Ark Royal\", le corazzate \"Ramillies\" e \"Rodney\", l'incrociatore da battaglia \"Renown\", l'incrociatore \"Sheffield\", integrata da 6 cacciatorpediniere di scorta. Il primo attacco verso la corazzata tedesca fu effettuato da 8 aerosiluranti Swordfish, provenienti dalla portaerei \"Victorious\" ed un siluro lanciato da uno di essi colp\u00ec la \"Bismarck\" senza tuttavia causare danni.\nAlle ore 03:16 del 25 maggio il \"Suffolk\" perse il contatto con la nave tedesca e per tutta la giornata, nonostante le sortite degli Swordfish, decollati dalla \"Victorious\" alla sua ricerca, non fu possibile ristabilirlo fino alle 10:36 del 26 maggio, quando un idrovolante Catalina, decollato dalla base di Lough Erne, in Irlanda del Nord, avvist\u00f2 la \"Bismarck\", distante in quel momento circa 700 miglia da Brest e 130 dalla corazzata \"King George V\", ed, alle 14:30, part\u00ec un secondo attacco di aerosiluranti, decollati dalla portaerei \"Ark Royal\" ma questi, a causa della scarsa visibilit\u00e0, lanciarono i loro siluri contro lo \"Sheffield\", scambiato per la \"Bismarck\", che tuttavia riusc\u00ec ad evitare di essere colpito. Alle 19:00 fu lanciato un terzo attacco di aerosiluranti ed alle 19:50 la corazzata tedesca fu colpita in vari punti della murata senza subire danni ma un siluro colp\u00ec l'unico punto indifeso della nave ossia il timone, costringendola a ridurre notevolmente la velocit\u00e0 e rendendola non pi\u00f9 manovrabile.\nAlle ore 08:15 del 27 maggio il \"Norfolk\" trasmise l'esatta posizione della \"Bismarck\" alle corazzate \"Rodney\" e \"King George V\" nel frattempo sopraggiunte ed alle 08:47 entrambe le corazzate aprirono il fuoco, seguite poco dopo dal \"Norfolk\" e dall'incrociatore HMS \"Dorsetshire\"; la corazzata tedesca si difese ma la quantit\u00e0 di proietti che stava ricevendo ne ridusse progressivamente la capacit\u00e0 offensiva ed alle ore 10:00 essa cess\u00f2 completamente il fuoco, continuando tuttavia a rimanere a galla, ed alle 10:15 il \"Dorsetshire\" ricevette l'ordine di accostarsi e di finire la nave con i suoi siluri; contemporaneamente a bordo della \"Bismarck\" i marinai tedeschi prepararono delle cariche esplosive per autoaffondare la nave ed alle 10:40 essa si rovesci\u00f2 e affond\u00f2. Solo 110 marinai vennero salvati dal \"Dorsetshire\" e dal cacciatorpediniere HMS \"Maori\" in quanto, dopo che l'opera di soccorso era iniziata solo da un'ora, fu segnalata la presenza di un U-Boot e di una nave meteorologica tedesca, la \"Sachsenwald\" che indusse le unit\u00e0 inglesi ad allontanarsi e ad abbandonare i superstiti al loro destino. Nella battaglia e dopo l'affondamento della nave persero la vita 2.091 marinai, tra cui il comandante di squadra G\u00fcnther L\u00fctjens ed il comandante della nave Ernst Lindemann, mentre il 1\u00ba giugno l'incrociatore pesante \"Prinz Eugen\", sottrattosi alle ricerche inglesi, raggiunse il porto di Brest.\nEpilogo.\nDopo l\"operazione Rhein\u00fcbung\" la \"Kriegsmarine\" non tent\u00f2 pi\u00f9, data la pesante sconfitta subita in seguito alla perdita della \"Bismarck\", di entrare nell'Oceano Atlantico con forze di superficie, e, nel febbraio del 1942 fu dato ordine di trasferire le forze presenti a Brest, la \"Scharnhorst\", la \"Gneisenau\" e lo stesso \"Prinz Eugen\", nel Mare del Nord e nel Mar Baltico, mentre la successiva entrata in linea della \"Tirpitz\", che avrebbe operato principalmente nel Mare del Nord, costrinse la Royal Navy a tenere due squadre di incrociatori costantemente in mare per sorvegliare il Canale di Danimarca e lo spazio tra le isole F\u00e6r \u00d8er e l'Islanda, al fine di bloccarne una eventuale sortita nell'Atlantico.\nCollegamenti esterni.\n Ordine di battaglia dell'operazione Rhein\u00fcbung"}
{"id": "423528", "revid": "2091899", "url": "https://it.wikipedia.org/wiki?curid=423528", "title": "Max Grundig", "text": "Fu il fondatore dell'omonima azienda di elettronica, la Grundig AG.\nBiografia.\nFiglio del magazziniere Max Emil Grundig da Frauenstein nella Sassonia e della moglie Marie, con tre sorelle visse a Norimberga in condizioni molto modeste.\n1920\u20131933.\nDopo la morte del padre nel 1920 per una appendicectomia, inizi\u00f2 nel 1922 l'apprendistato presso il venditore installatore Jean Hilpert. Con idee originali e notevole capacit\u00e0 di apprendimento, fu posto nell'ufficio vendite. Presto si guadagn\u00f2 la fiducia del proprietario Max Hilpert, senza figli, diventando lui stesso come figlio adottivo. Per arrotondare il bilancio familiare, nelle ore libere fece anche il decoratore di soldatini di piombo.\nA 16 anni inizi\u00f2 ad interessarsi della nuova moda, la radioricezione. Affascinato dalla nuova tecnica, Max Grundig con una scatola di montaggio costru\u00ec il suo primo apparato radio. Il piccolo appartamento dei Grundig divent\u00f2 il suo laboratorio sperimentale. Max Grundig, lo stesso anno, progett\u00f2 e costru\u00ec il suo primo apparato radioricevente, potendo cos\u00ec ricevere il segnale di K\u00f6nigs Wusterhausen.\nA 18 anni, visit\u00f2 con il suo titolare, la terza \"Gro\u00dfe Deutsche Funk-Ausstellung\" del 1926 a Berlino. Un anno pi\u00f9 tardi, Max Grundig divent\u00f2 l'amministratore dell'azienda consociata della Hilpert. In questa filiale mise a frutto le esperienze in ambito radiotecnico, inizi\u00f2 a commercializzare radio ed accessori. L'azienda fece l'impianto al nuovo ospedale di F\u00fcrth. Riusc\u00ec a rinegoziare il contratto con la casa madre, passando da 60 a 600 marchi mensili. Cos\u00ec a 19 anni, riusc\u00ec per la prima volta a mantenere la sua famiglia.\nA 21 anni spos\u00f2 Berta Haag, la loro figlia Inge nacque nel 1930; il matrimonio fin\u00ec presto in divorzio, assolvendo tutti gli obblighi economici.\nMax Grundig il 1\u00ba novembre 1930 lasci\u00f2 il suo impiego, fondando una \"Radiogesch\u00e4ft\" a F\u00fcrth autonomamente. Solo con lo sforzo da parte della madre che firm\u00f2 una fidejussione, come richiesto dal comune, pot\u00e9 aprire l'attivit\u00e0. Insieme al socio Max Wurzer aprirono il 15 novembre 1930 la \"Fa. RADIO-VERTRIEB F\u00dcRTH, Grundig &amp; Wurzer OHG\", in Sternstra\u00dfe 4 a F\u00fcrth. Le vendite di radio presto aumentarono. L'azienda faceva oltre che vendita anche riparazioni, di Grundig ovviamente, ma anche di accessori e pezzi di ricambio. Per il Natale del 1930 vi furono investimenti nell'azienda, e la qualit\u00e0 degli apparecchi radio prodotti fin\u00ec sulla bocca dei clienti, aumentando il fatturato del negozio Grundig. Presto impieg\u00f2 nell'azienda due montatori e le tre sorelle.\n1933\u20131945.\nNel 1934 liquida i soci, e l'azienda si trasferisce in locali pi\u00f9 grandi in \"Schwabacher Stra\u00dfe 1\". Max Grundig vende non solo radio ma anche componenti per impianti elettrici, giradischi, batterie e accessori. \nA seguito di alcuni lavori alla rete elettrica di Norimberga e F\u00fcrth (AC/DC) con differenti tensioni, chi da Norimberga a F\u00fcrth accendeva la radio si ritrovava con il trasformatore bruciato. Max Grundig riparava questi trasformatori, con macchine avvolgifilo e si mise a produrre componenti nuovi anche per altri venditori.\nNel 1938 sposa il soprano Anneliese J\u00fcrgensen, che conobbe nel \"Caf\u00e9 F\u00fcrst\" a F\u00fcrth. Nello stesso anno produce 30.000 trasformatori per l'industria degli armamenti. Con l'inizio della seconda guerra mondiale ripara apparecchi per la Wehrmacht. Max Grundig fornisce nel 1941 una unit\u00e0 di messaggistica all'esercito, provata presso un \"Transportkommandantur\" a Parigi. Come un innocuo Schwejkiade ritorn\u00f2 a casa. Appena il Generale comandante part\u00ec per una vacanza di 14 giorni, Grundig spieg\u00f2 e chiar\u00ec al sostituto che era stato trasferito al comando di Norimberga. Divenne caporale e \"F\u00fchrungsbunker\" del Comando trasporti di Norimberga. Presto gli fu dato il permesso di occuparsi dei suoi affari.\nDopo il bombardamento di Norimberga nel 1943, Grundig crea un impianto produttivo nel villaggio di Vach, nella sala da ballo della \"Gasthause\" \u201eLinde\u201c e nella \"Kegelbahn\" \u201eRoten Ochsen\u201c fino alla fine della guerra. L'economia in espansione verso la fine della guerra, porta gli affari dell'azienda in alto, rendendo Max Grundig indispensabile e rinunciatario al servizio militare. Dalla AEG ricevette un contratto per la produzione di 10.000 trasformatori al giorno. Produsse il materiale con l'impiego di circa 150 prigionieri di guerra ucraini, fino al 1944. Dato che la situazione per tali prigionieri era grama, ne organizz\u00f2 il sostentamento. Siemens e AEG si accordarono presto con l'azienda, data la qualit\u00e0 superiore dei prodotti, per la realizzazione di apparati per la V1-Marschflugk\u00f6rper e la V2-Rakete.\n1945\u20131989.\nDopo la seconda guerra mondiale Max Grundig venne fermato dalla polizia militare alleata e rilasciato tre giorni pi\u00f9 tardi. I lavoratori forzati ucraini, contenti del trattamento ricevuto, rimasero nello stabilimento di Vach, salvaguardandolo da saccheggi e distruzioni.\nIl 15 maggio 1945 Max Grundig apr\u00ec con pochi collaboratori l'azienda di F\u00fcrth. I macchinari rimasero a Vach e in una ex fabbrica di giocattoli di \"Jakobinenstra\u00dfe\" 24 a F\u00fcrth di 400\u00a0m\u00b2; con 11 uomini e 31 donne nel 1945 inizi\u00f2 la produzione di trasformatori, e di apparecchi elettrici. Il 7 novembre 1945 ricevette la licenza ufficiale. In agosto svilupp\u00f2 un \"provatubi\" termoionici. Alla fine del 1945 commercializz\u00f2 il \u201eTubatest\u201c, sotto il marchio RVF (Radio-Vertrieb F\u00fcrth).\nMax Grundig inizi\u00f2 a produrre apparecchi radio per altri, aumentando la produzione sempre pi\u00f9. La costruzione di tali apparecchi fu soggetta ad approvazione e vendita rigorosamente controllata. Questi ostacoli fecero venire una idea pionieristica a Max Grundig nel dicembre 1945. Svilupp\u00f2 con i suoi collaboratori, dato che anche un profano pu\u00f2 assemblare una radio, di creare un \u201egiocattolo\u201c da poter vendere in negozio. Questa leggendaria scatola di montaggio a marchio \u201eHeinzelmann\u201c fece essere ottimista Grundig, per una produzione in larga serie RVF. Il nome dato (1946 ancora senza nome) al \"kit\" fu con grande probabilit\u00e0 \u201eFunkheinzelm\u00e4nnchen\u201c di Hans Bodenstedt degli anni 1924/1925, il titolo di una serie radiofonica per bambini. In agosto 1946 inizi\u00f2 la produzione in serie; a fine 1947 iniziarono le consegne dei 12.000 pezzi prodotti e venduti. L'azienda raggiunse i 291 dipendenti.\nVisti i grossi volumi di vendita della \u201eHeinzelmann\u201c e per pianificare la produzione di altri prodotti, Max Grundig ebbe la necessit\u00e0 di spazi pi\u00f9 ampi. Nel marzo 1947 compra un appezzamento di terra in \"Kurgartenstra\u00dfe\" e costruisce una fabbrica. Nell'ottobre 1947 nasce \u201eWeltklang\u201c, un sistema ricevente completo a tre bande di frequenza.\nDopo la nascita del nuovo ordinamento statale, \"W\u00e4hrungsreform\" del 1948, Max Grundig trasforma la \"RVF-Elektrotechnische Fabrik\" in \"Grundig Radio-Werk GmbH\", poco pi\u00f9 tardi in \"GRUNDIG Radio-Werke GmbH\". Nel 1949 la produzione mensile raggiunse i 12.000 apparecchi; nel 1951, 34.000 e nel 1953, 39.900 fino ad arrivare a 70.800 nel 1960. Nel 1952 Max Grundig fu il pi\u00f9 grande produttore europeo di apparecchi radio e di \"Tonbandger\u00e4te\" del mondo. GRUNDIG divenne un marchio mondiale.\nMax Grundig port\u00f2 l'azienda in altri settori dell'elettronica di consumo (nel 1951 il primo televisore) con grande successo. Nel 1963 riceve la cittadinanza onoraria di F\u00fcrth. Nel 1971 l'azienda diventa una societ\u00e0 per azioni, la Grundig AG. Nel 1979 Grundig firma un contratto con l'olandese Philips; solo cinque anni pi\u00f9 tardi sarebbe divenuto l'azionista di maggioranza. Negli anni '80 la Grundig ebbe 28.000 dipendenti, il pi\u00f9 grande datore di lavoro della Media Franconia. Il picco fu nel 1979 con 38.460 dipendenti. Nel 1981 dal terzo matrimonio con Chantal, nasce la figlia Maria-Alexandra.\nNegli anni'80 l'azienda inizi\u00f2 a sentire la concorrenza dei produttori asiatici. Non pens\u00f2 di espandersi in Asia perch\u00e9 credette che ci\u00f2 avrebbe fatto mancare potere d'acquisto in Germania, con conseguente riduzione dei volumi di vendita.\nInoltre l'azienda navig\u00f2 in cattive acque a causa della concorrenza tra i cinque sistemi \"home video\" nati dal 1976 al 1981: Video Cassette Recording, VCR Longplay, SVR, Compact Video Cassette) e il Video2000 sviluppato con Philips nel 1979. Nel frattempo in Giappone e negli USA prendeva piede il sistema Video Home System (VHS) della JVC. Nel 1984 la maggioranza delle azioni di Max Grundig passano alla Philips.\nNel 1986 viene ricoverato presso la casa di cura, di sua propriet\u00e0, \"B\u00fchlerh\u00f6he\" e vi rimane fino al 1988. Venne pubblicata una biografia di Egon Fein, di se stesso disse: \"Ho terminato tutto, che faccio adesso?\" Ebbe una vita piena di impegni, improvvisamente non ebbe pi\u00f9 nulla da fare. Questo fu inconcepibile per lui. Grundig mor\u00ec quattro mesi dopo il completamento della \"B\u00fchlerh\u00f6he\" come hotel. \u00c8 sepolto presso la cappella di famiglia del \"Hauptfriedhof Baden-Baden\".\nDal 1989.\nDopo lunghe traversie finanziarie la Grundig AG diventa insolvente nel 2003. Alcuni anni prima il ramo elettronico dell'azienda fu chiuso, cos\u00ec pure la fabbrica di televisori di Vienna. Il fallimento determin\u00f2 l'acquisto del core-business dell'azienda da parte di un gruppo turco-britannico, interessato principalmente al marchio. Dal 2008 nasce la \"Grundig Intermedia GmbH\" al 100 % del gruppo turco Ar\u00e7elik, parte della Ko\u00e7 Holding. Sotto il marchio Grundig vengono fabbricati schermi LCD in uno stabilimento di Istanbul, con progettazione ancora tedesca; a Norimberga rimane un centro ricerca e sviluppo. Ex partner commerciali e ex collaboratori descrissero Grundig come grande imprenditore, ma anche autoritario."}
{"id": "423575", "revid": "640277", "url": "https://it.wikipedia.org/wiki?curid=423575", "title": "Luciano Tesi", "text": "Nel 1980 d\u00e0 vita al Gruppo Astrofili della Montagna Pistoiese (G.A.M.P.S.) che porta successivamente alla costruzione dell'Osservatorio astronomico della Montagna pistoiese da cui compir\u00e0 le sue osservazioni.\nIl Minor Planet Center gli accredita la scoperta di 178 asteroidi, effettuate tra il 1994 e il 2008, la maggior parte dei quali in collaborazione con altri astronomi: Andrea Boattini, Alfredo Caronia, Gabriele Cattani, Vasco Cecchini, Giancarlo Fagioli, Giuseppe Forti, Vittorio Goretti, Michele Mazzucato e Maura Tombelli.\nGli \u00e8 stato dedicato l'asteroide del tipo Amor 15817 Lucianotesi."}
{"id": "423613", "revid": "1924342", "url": "https://it.wikipedia.org/wiki?curid=423613", "title": "One by One (Foo Fighters)", "text": "One by One \u00e8 il quarto album in studio del gruppo musicale statunitense Foo Fighters, pubblicato il 22 ottobre 2002 dalla Roswell e dalla RCA Records.\nDescrizione.\nSi tratta del primo album inciso dal gruppo con il chitarrista Chris Shiflett, originariamente proveniente dai Me First and the Gimme Gimmes e dai Jackson United.\nDi questo disco sono state messe in commercio due versioni, una con una copertina bianca e il cuore al centro nero e l'altra con i colori invertiti. Quest'album ha fatto ottenere ai Foo Fighters la prima posizione nelle classifiche del Regno Unito e la terza negli Stati Uniti d'America. A partire da giugno 2005, \"One By One\" ha venduto 1,2 milioni di album nei soli Stati Uniti. Tuttavia il frontman Dave Grohl dichiar\u00f2 che \"One by One\" \u00e8 l'album che ama di meno: \nRiconoscimenti.\nGrammy Awards"}
{"id": "423622", "revid": "11959", "url": "https://it.wikipedia.org/wiki?curid=423622", "title": "Turabi", "text": ""}
{"id": "423629", "revid": "86599", "url": "https://it.wikipedia.org/wiki?curid=423629", "title": "Piero Sicoli", "text": "\u00c8 tra i fondatori dell'osservatorio astronomico di Sormano. Si occupa di storia delle comete, astrometria e calcolo delle orbite, in particolare degli oggetti che si avvicinano alla Terra. Ha contribuito all'identificazione di quasi un migliaio di asteroidi, dei quali una ventina di tipo NEO (Near Earth Objects). Ha inoltre pubblicato numerosi articoli su riviste italiane e straniere ed \u00e8 coautore di un libro sulla scoperta di Cerere, il primo pianetino. Collabora con l'AAVSO con la sigla SPS.\nIl Minor Planet Center gli accredita la scoperta di quarantasei asteroidi, effettuate tra il 1994 e il 1998, tutte in collaborazione con altri astronomi: Marco Cavagna, Paolo Chiavenna, Pierangelo Ghezzi, Valter Giuliani, Francesco Manca e Augusto Testa.\nGli \u00e8 stato dedicato l'asteroide 7866 Sicoli."}
{"id": "423648", "revid": "1632387", "url": "https://it.wikipedia.org/wiki?curid=423648", "title": "The Grave Digger", "text": "The Grave Digger \u00e8 il decimo album in studio del gruppo musicale power metal tedesco Grave Digger, pubblicato nel 2001 dalla Nuclear Blast Records.\nIl disco.\nIn questo album \u00e8 presente Manni Schmidt, conosciuto per aver suonato diversi anni addietro con i Rage. Subentr\u00f2 dopo l'uscita dalla band dello storico chitarrista Uwe Lulis. I testi dell'album si rifanno ad alcuni racconti di Edgar Allan Poe.\nTracce.\nSpecial Edition.\nEsistono tre diverse versioni della Special Edition di \"The Grave Digger\".\nUna di esse \u00e8 il formato digipack del normale cd, le restanti due sono due vinili, di cui uno \u00e8 un Picture LP.\nLe special edition comprendono tutte la bonus track \"Black Cat\"."}
{"id": "423650", "revid": "122864421", "url": "https://it.wikipedia.org/wiki?curid=423650", "title": "Nicole Pratt", "text": "Biografia.\nSi \u00e8 allenata ad Orlando (Florida) presso l'accademia di Nick Bollettieri, insieme anche a giocatori come Andy Roddick, Marija \u0160arapova, lo statunitense James Blake ed il bielorusso Maks Mirny.\nNel 2001 \u00e8 diventata la migliore tennista del suo paese riuscendo a raggiungere un anno dopo la trentacinquesima posizione, il suo massimo ranking. Nel 2004 \u00e8 stata per\u00f2 scavalcata da Alicia Molik e successivamente da Samantha Stosur, dovendo cos\u00ec cedere il titolo di migliore tennista australiana nel circuito. Ha vinto il suo primo titolo in singolo ad Hyderabad (India) nel 2004, oltre a 7 in doppio, in cui ha giocato prevalentemente insieme alla francese \u00c9milie Loit. Il successo di Hyderabad 2004 l'ha fatta diventare la prima donna capace di conquistare il suo primo titolo oltre i 30 anni d'et\u00e0.\nDopo la sconfitta contro Nadia Petrova agli Australian Open 2008 ha annunciato in lacrime il suo ritiro dal tennis giocato."}
{"id": "423656", "revid": "141060", "url": "https://it.wikipedia.org/wiki?curid=423656", "title": "Glossario calcistico", "text": "\u00c8 di seguito riportato un elenco di termini, con relativa spiegazione, utilizzati nel mondo del calcio."}
{"id": "423694", "revid": "1235755", "url": "https://it.wikipedia.org/wiki?curid=423694", "title": "James Blake (tennista)", "text": "Ha conquistato nel corso della sua carriera 10 titoli ATP in singolare e 7 in doppio.\nBiografia.\nFiglio di padre afroamericano e madre inglese bianca, ha cominciato a giocare a tennis a 5 anni.\nIn occasione degli US Open 2009 di New York \u00e8 stata annunciata la \"Thomas Reynolds Collection\", una linea di abbigliamento, accessori e calzature maschili sviluppata da Blake insieme a Fila.\nJames ha collaborato per diversi mesi con i designer Fila per apportare la sua esperienza di giocatore unita all'attenta ricerca del nome con cui battezzare la collezione. Dopo diverse riflessioni, la scelta del nome \u00e8 ricaduta su \"Thomas Reynolds\", nome del padre recentemente scomparso.\nIl 2012 \u00e8 un anno importante per la sua vita privata, a giugno \u00e8 nata la sua prima figlia mentre il 15 novembre si \u00e8 sposato con Emily Snider, sua compagna dal 2008.\nCarriera sportiva.\nNel 2001 fece il suo debutto in Coppa Davis contro l'India, diventando il terzo afro-americano a giocare in questa competizione. Con Serena Williams nel 2003 e Lindsay Davenport nel 2004, ha vinto la Hopman Cup.\nNel 2005 \u00e8 ritornato a giocare alla grande dopo una paralisi parziale che lo aveva costretto a un ritiro forzato dai campi per pi\u00f9 di un anno, vincendo a New Haven ed a Stoccolma ed ha raggiunto i quarti agli US Open dove fu battuto da Andre Agassi al tie-break del quinto set.\nNel 2006 ha vinto a Sydney e a Las Vegas e all'ATP Masters Series di Indian Wells, nonostante la sconfitta con Roger Federer, ha raggiunto il suo \"best ranking\", il n.9, diventando il primo afro-americano dopo Arthur Ashe ad approdare nei primi 10. Successivamente, dopo le vittorie ad Indianapolis e Bangkok e la finale al Masters \u00e8 arrivato al n.4 (20.11.2006).\nNel 2007 parte bene vincendo di nuovo a Sydney dove ha sconfitto Carlos Moy\u00e1 in finale, vincer\u00e0 anche in agosto il torneo di New Haven superando in finale Mardy Fish. Ottiene la finale anche nell'ATP Masters Series di Cincinnati dove \u00e8 battuto da Federer. Vince, soprattutto, con Andy Roddick e i gemelli Bryan la Coppa Davis 2007, dando agli USA il 32\u00ba successo in questa competizione.\nHa iniziato il 2008 raggiungendo i quarti di finale agli Australian Open, e ai Master Series di Miami, di Indian Wells e di Roma. Ha giocato la finale per il 3\u00ba posto alle Olimpiadi di Pechino perdendo contro Novak \u0110okovi\u0107 in due set.\nNel 2009 \u00e8 arrivato in finale al famoso torneo sull'erba del Queen's battuto da Andy Murray.\nNell'agosto 2013 annuncia il suo ritiro dal tennis professionistico alla fine degli US Open. Gioca l'ultima partita in singolare contro il croato Ivo Karlovic perdendo, al primo turno, al quinto set. Nel doppio perde la sua ultima partita il 29 agosto 2013, sempre al primo turno in coppia con Jack Sock contro Alexander Peya e Bruno Soares per 6-4, 2-6, 2-6."}
{"id": "423701", "revid": "31101", "url": "https://it.wikipedia.org/wiki?curid=423701", "title": "Stropharia cubensis", "text": ""}
{"id": "423708", "revid": "125838744", "url": "https://it.wikipedia.org/wiki?curid=423708", "title": "Western all'italiana", "text": "Il western all'italiana (noto anche come spaghetti western o \"Italo-western\" in inglese, o anche \"Italoaters\") \u00e8 un genere di film western di produzione italiana negli anni sessanta e settanta con la partecipazione spesso di attori di valore ancora agli albori della loro carriera e che successivamente sarebbero divenute star internazionali. Tali film erano girati generalmente in Italia o in Spagna e, in rari casi, in altri paesi del Mediterraneo.\nGrazie a questo prolifico filone, per circa un quindicennio (compreso grosso modo fra il 1964 e il 1978) il western conobbe una rinnovata popolarit\u00e0 in Italia dopo un periodo di decadenza. Questo genere di western ha avuto successo anche fuori dall'Italia, influenzando successivamente anche i temi e le convenzioni del genere western di produzione non europea.\nStoria.\nOrigini.\nL'espressione \"spaghetti western\" nacque negli Stati Uniti d'America e stava inizialmente a indicare dei lungometraggi girati in italiano, con budget ridotti e povert\u00e0 di mezzi, secondo le convenzioni dei primi western, in parte intenzionalmente, in parte come conseguenza della limitatezza delle risorse finanziarie. Nonostante un'iniziale diffidenza, il genere si and\u00f2 sempre pi\u00f9 imponendo presso il grande pubblico, mentre la critica si limit\u00f2 per lungo tempo a riconoscere unicamente il valore di quello che fu il massimo esponente e maestro indiscusso del genere, il regista Sergio Leone (e di un pugno di attori impegnati nei suoi film). Costui, fin dai suoi primi lungometraggi, si era guadagnato infatti la stima e il rispetto dei propri colleghi statunitensi e una crescente popolarit\u00e0 presso le platee d'oltreoceano e internazionali.\nIl primo western italiano fu \"Una signora dell'Ovest\" del 1942 poi troviamo parodie del genere americano quali \"Il fanciullo del West\" del 1942 di Giorgio Ferroni ed \"Il bandolero stanco\" del 1952 di Fernando Cerchio, con protagonisti rispettivamente Erminio Macario e Renato Rascel. I film pi\u00f9 conosciuti, probabilmente gli archetipi del genere, sono quelli della cosiddetta \"trilogia del dollaro\", diretti proprio da Sergio Leone, con Clint Eastwood (che diede vita al ruolo dell\"'Uomo senza nome\") e le celeberrime colonne sonore di Ennio Morricone (tre nomi che divennero sinonimi del genere stesso): \"Per un pugno di dollari\" (1964), \"Per qualche dollaro in pi\u00f9\" (1965) e infine \"Il buono, il brutto, il cattivo\" (1966). Quest'ultimo \u00e8 senza dubbio uno dei western pi\u00f9 famosi di tutti i tempi e godette, relativamente agli altri film, di un budget atipicamente alto: quasi un milione di dollari. A questa trilogia Leone aggiunse poi il capolavoro monumentale \"C'era una volta il West\" (1968), un affresco nostalgico sull'epopea del West al tramonto, in cui i personaggi acquistano un maggiore spessore umano e la magistrale abilit\u00e0 tecnica e narrativa del regista si fonde con un soggetto ricco di significati, incontrandosi idealmente con le tematiche crepuscolari del nuovo western statunitense.\nVarianti e parodie.\nAlcuni film di caratteristiche similari e di produzione spagnola prendono il nome di \"chorizo-western\" o \"paella-western\", mentre una pubblicit\u00e0 per la commedia giapponese \"Tampopo\" coni\u00f2 la definizione di \"noodle-western\" (\"noodles\" sono proprio gli spaghetti giapponesi) per descrivere la parodia di un ristorante di \"noodle\". I moderni film western di Robert Rodriguez sono stati soprannominati \"burrito-western\".\nTra le varianti del genere il western gotico, che vanta titoli come \"I quattro dell'apocalisse\" e \"Joko - Invoca Dio... e muori\", dove alla solarit\u00e0 degli scenari western si contrappongono scenari cupi e cimiteriali. In \"Sentenza di morte\" di Mario Lanfranchi (1968) appare addirittura uno sorta di \"cowboy zombie\" (ben prima del romanzo e del romanzo a fumetti \"La morte ci sfida\" di Joe R. Lansdale). Con un'etichetta pi\u00f9 generale, le contaminazioni del western col fantastico - inclusa quindi la fantascienza e l'horror - sono state chiamate in italiano \"fantawestern\", che comprende pertanto sia il western gotico sia il \"western spaziale\", cio\u00e8 un'avventura simil-western ambientata nello spazio, come \"Sette uomini d'oro nello spazio\" di Alfonso Brescia del 1979, una sorta di remake fantascientifico de \"I magnifici sette\".\nAnche il western peplum e il thriller western hanno avuto il loro momento d'oro durante la grande stagione di uno dei generi pi\u00f9 prolifici della storia del cinema.\n\u00c8 stata tuttavia la commedia, inclusa la parodia, il sottogenere del western all'italiana di maggiore successo.\nNel 1965 Franco Franchi e Ciccio Ingrassia parodiarono il primo film della trilogia del dollaro, dato il suo grande successo, col il loro \"Per un pugno nell'occhio\", per la regia di Michele Lupo, proseguendo poi due anni dopo con \"Il bello, il brutto, il cretino\", altra parodia di uno dei grandi film di Sergio Leone.\nDaniele D'Anza nel 1968 sceneggi\u00f2 per la Rai \"Non cantare, spara\" una parodia western musicale con il Quartetto Cetra.\nVa ricordato anche il fortunato filone che ha avuto come protagonisti Bud Spencer e Terence Hill, con i quali, a partire dagli anni settanta, si inaugur\u00f2 una sorta di divertente parodia degli \"spaghetti-western\". Terence Hill \u00e8 anche il protagonista insieme a Henry Fonda de \"Il mio nome \u00e8 Nessuno\" di Tonino Valerii. Il confronto fra i due attori \u00e8 simbolico del confronto fra il western all'italiana, pi\u00f9 ironico e autoironico, e quello tradizionale statunitense, certo prestigioso ma bisognoso di essere sospinto verso un rinnovamento radicale. Fra le parodie del western all'italiana va senz'altro annoverato \"West and Soda\", film di animazione del 1965, prodotto e diretto da Bruno Bozzetto, \u00abContemporaneamente parodia, citazione, omaggio e rilettura con squarci surreali del western pi\u00f9 classico\u00bb.\nDeclino e riscoperta.\nIl genere, dopo l'esplosione incredibile degli anni sessanta e anni settanta, scomparve repentinamente quasi del tutto, dando vita a pochissimi film negli anni ottanta e anni novanta, destino d'altronde non diverso da quello del film western in senso lato, anche statunitense, ormai quasi del tutto scomparso dalle nuove produzioni.\nTuttavia, dagli anni ottanta, poi, si \u00e8 avuta una sorta di riabilitazione ufficiale, a livello di critica, anche di alcuni film a torto considerati \"minori\". Tale rivalutazione, che si \u00e8 estesa con gli anni anche a molti altri film ascrivibili al genere, ha trovato la sua espressione pi\u00f9 significativa in una celebre mostra retrospettiva organizzata nell'ambito della Mostra Internazionale d'Arte Cinematografica di Venezia del 2007.\nUno degli ultimi film che si rif\u00e0 al genere fu \"Gli spietati (Unforgiven)\" del 1992, che vede l'icona del genere Clint Eastwood dietro la macchina da presa. Nei titoli di coda appare la significativa dedica: \"a Sergio [Leone]\" (la stessa che pi\u00f9 di dieci anni dopo, nel 2003, Quentin Tarantino ha inserito nei titoli di ' e '). Un ultimo omaggio al Western all'italiana \u00e8 stato fatto ancora da Quentin Tarantino nel suo \"Django Unchained\" del 2012, inserendo nella scena finale del film il tema principale della colonna sonora di \"Lo chiamavano Trinit\u00e0...\".\nSegni distintivi.\nNel 1971 Franco Ferrini pubblic\u00f2 sulla rivista \"Bianco e Nero\" un articolo in cui individuava nove situazioni-tipo che distinguevano il western all'italiana da quello classico. Queste situazioni riguardavano l'uso diverso che negli spaghetti-western viene fatto dell'alcol, dei nomi, della banca, delle armi, della legge, del cimitero e del duello.\nAl di l\u00e0 di questo, si pu\u00f2 dire che nei western all'italiana il protagonista non \u00e8 quasi mai un eroe, ma pi\u00f9 spesso un antieroe mosso da interesse invece che da motivazioni idealistiche. Il western italiano non \u00e8, poi, ottimista n\u00e9 tantomeno moralista come quello classico, e presenta quasi sempre il denaro come unico vero interesse dei personaggi. Le storie e le scene sono in genere pi\u00f9 cruente, i personaggi pi\u00f9 cinici, \"niente pi\u00f9 storie d'amore e lunghe e noiose chiacchierate dal tono moraleggiante ma tantissima violenza e azione a volte spinta ai livelli pi\u00f9 estremi\".\nNei western all'italiana la classica distinzione fra il \"buono\" e il \"cattivo\" viene cos\u00ec a sfumarsi notevolmente rispetto al western americano: specie dalla rivoluzione stilistica imposta da Sergio Leone in poi, tutti i personaggi, anche quelli \"positivi\", appaiono in genere pi\u00f9 cinici, trasandati, sporchi, ma in fondo pi\u00f9 realistici; le stesse ambientazioni pi\u00f9 inospitali, i villaggi appaiono desolati e polverosi. Ne esce, in definitiva, un'immagine certamente meno epica e in generale molto pi\u00f9 dura dell'Ottocento americano nelle regioni del West. Da questo punto di vista, il fatto che gli autori dei film (e il pubblico a cui erano destinati principalmente) non fossero americani, ha senza dubbio consentito di distaccarsi con maggiore libert\u00e0 dagli stereotipi pi\u00f9 tradizionali e nostalgici del West, viceversa sentito ancora dagli statunitensi come un'epopea nazionale.\nAnche per questo motivo, inizialmente, il genere fu visto con diffidenza dagli americani (il termine stesso \"spaghetti-western\" aveva infatti anche un sottinteso vagamente dispregiativo): alle differenze stilistiche si aggiungeva infatti una sorta di dissacrazione del mito del west, che aveva l'aggravante, dal loro punto di vista, di provenire da autori non americani.\nUn tema assente nei western all'italiana \u00e8 anche la guerra ai \"pellirosse\", caratteristica dovuta alla oggettiva difficolt\u00e0 nel reperire in Europa attori con una credibile fisionomia da \"pellerossa\", ma probabilmente dovuta anche al fatto che gli autori e il pubblico, non essendo americani, non avvertivano il bisogno di giustificare la guerra ai nativi.\nGli spaghetti-western venivano talvolta girati nel deserto di Tabernas nella provincia di Almer\u00eda (Andalusia, Spagna), dove furono realizzate molte scenografie e vere e proprie cittadelle western (tuttora esistenti e riconvertite all'uso turistico con parchi tematici) che sfruttavano l'ambiente naturale desertico circostante, molto simile a quello americano, ma ovviamente meno costoso. Molte altre pellicole furono ambientate in luoghi dell'Italia centrale (specie del Lazio) e del Sud Italia. Spesso le riprese hanno avuto luogo in zone di alta quota, dove \u00e8 facile la formazione di fenomeni nuvolosi: ci\u00f2 spiega come mai in molti film il sole sia poco o per nulla visibile, elemento che finiva per accrescere il carattere 'desolato' delle scenografie. Le locazioni pi\u00f9 usate erano la piana carsica di Camposecco, presso Camerata Nuova (ai confini fra Lazio e Abruzzo), il parco della Valle del Treia fra Roma e Viterbo, le zone di Bassano Romano e Formello (all'epoca scarsamente urbanizzate), le cave di travertino presso Tivoli Terme e la campagna di Lunghezza alla periferia di Roma, e ancora i Piani di Castelluccio, nei pressi di Norcia, i rilievi dell'Amiata e del Gran Sasso. Furono girate delle scene di alcuni film anche nel Tavoliere delle Puglie in prossimit\u00e0 del Gargano, dove il territorio assume i tipici caratteri di desolazione e di vegetazione selvaggia, compresa la presenza di cactus. In Calabria il luogo prediletto dei registi si trovava nei territori collinari, e desertici d'estate, tra Mesoraca e Isola di Capo Rizzuto. Temi ricorrenti dei western girati in Spagna (dove si ricorreva a comparse locali) erano la \"Rivoluzione messicana\", i banditi messicani e la zona \"calda\" del confine tra il Messico e gli USA.\nTipici del genere sono anche i titoli, particolari e quasi \"parlanti\", delle vere e proprie frasi che rispecchiano gli stereotipi delle pellicole (vedasi filmografia a fondo pagina), al pari dei nomi e soprattutto dei soprannomi dei personaggi: \"Trinit\u00e0\", \"Alleluja\", \"il Magnifico\"...\nAltrettanto caratterizzante \u00e8 la presenza ricorrente di alcuni personaggi, \"Django\", \"Sartana\", \"Sabata\", per citare i pi\u00f9 famosi, a creare delle saghe a volte lunghe anche una decina di film, che puntavano molto sul richiamo del personaggio gi\u00e0 noto al pubblico, oppure creando ogni volta nuovi protagonisti molto simili tra loro (ci sono svariati \"Joe\" ed altrettanti \"Colt\", vedasi anche qui la filmografia).\nUn elemento caratteristico \u00e8 la presenza di molte sparatorie e l'uccisione di molte persone, soprattutto da parte del \"buono\" che si fa giustizia da solo. In questo contesto rientra anche la presenza costante del duello, spesso alla fine del film, vero apice di tutta la vicenda.\nAltro elemento che ha reso questo genere molto caratteristico e di culto \u00e8 lo stile delle locandine dei film, per la maggior parte realizzate dall'italiano Renato Casaro.\nFrequente nei western all'italiana fu anche la presenza di attori bambini generalmente in ruoli di comprimario ma in due pellicole come assoluti protagonisti: \"Kid il monello del West\" (1973) e \"L'ostaggio\" (1975).\nAnalisi critica.\nMolte produzioni di \"spaghetti-western\" erano a basso costo e gli esterni venivano perci\u00f2 girati in luoghi che ricordavano il lontano west americano ma erano meno dispendiosi, spesso in Spagna e in Italia, pi\u00f9 raramente, nell'Africa mediterranea. Inoltre molti film alla loro uscita furono considerati dei \"film di serie B\", cio\u00e8 opere di bassa qualit\u00e0. In realt\u00e0, come abbiamo avuto modo di vedere, accanto a produzioni di carattere esclusivamente commerciale e senza pretese artistiche, figurano opere come la gi\u00e0 citata \"trilogia del dollaro\" e \"C'era una volta il West\", considerate concordemente dalla critica delle pietre miliari della storia del cinema. Oltre a Sergio Leone, altri noti registi (fra cui Tonino Valerii, Florestano Vancini, Duccio Tessari, Sergio Corbucci, Enzo G. Castellari, Lucio Fulci e Sergio Sollima) si cimentarono nel genere, spesso con buoni risultati qualitativi. \nNon vi \u00e8 dubbio comunque che lo \"spaghetti-western\", per il tipo di personaggi e di situazioni rappresentate, abbia dato un'ulteriore spinta, anche negli Stati Uniti, verso un revisionismo del western. Gi\u00e0 dalla fine degli anni sessanta gli stessi americani infatti dovettero fare i conti col nuovo stile rimbalzato dall'Europa e imposto da Sergio Leone, tanto che gi\u00e0 dalla prima met\u00e0 degli anni settanta in molti western prodotti negli Stati Uniti si nota una diversa impostazione di personaggi e situazioni, che si fa via via pi\u00f9 vicina a quella dello \"spaghetti-western\" di qualit\u00e0, piuttosto che al western classico alla John Ford.\nSecondo il critico Gian Piero Brunetta:\nInfluenza nella musica.\n\u00c8 dei primi anni settanta l'infatuazione di molti produttori giamaicani di musica reggae, e in particolare di Lee \"Scratch\" Perry, per il western all'italiana; passione che li porta a pubblicare molti brani ispirati da film e da personaggi di questo genere cinematografico.\nIn particolare Lee Perry pubblica alcuni album ispirati al genere: l'album del 1969 \"Return of Django\" contenente l'omonima (e famosa) canzone, dove il titolo \u00e8 un esplicito riferimento al film \"Django\" di Sergio Corbucci del 1966; l'album del 1970 \"Clint Eastwood\" con brani quali \"For A Few Dollars More\" (dal film \"Per qualche dollaro in pi\u00f9\" di Sergio Leone) e \"Clint Eastwood\", l'album del 1970 \"The Good, the Bad and the Upsetters\" (chiaramente ispirato dal film di Sergio Leone, \"Il buono, il brutto, il cattivo\"); l'album del 1970 \"Eastwood Rides Again\".\nSulle copertine di molti di questi dischi Perry e i componenti degli Upsetters (\"backing band\" di Perry) appaiono addirittura vestiti da cowboy con tanto di cappello, speroni, pistola e cavallo.\nAnche altri produttori (Joe Gibbs) subiscono tale fascino, che li porta a pubblicare canzoni intitolate \"Lee Van Cleef\" e \"Franco Nero\".\nAlcune raccolte hanno recentemente cercato di testimoniare la grande influenza degli spaghetti-western sulla musica reggae delle origini:\nLa retrospettiva della Mostra di Venezia.\nCome si \u00e8 gi\u00e0 avuto modo di indicare, nel 2007 si \u00e8 svolta una retrospettiva, nell'ambito della Mostra Internazionale d'Arte Cinematografica di Venezia, che ha voluto rendere omaggio al genere, fino a quel momento rivalutato solamente nel libro di saggistica \"C'era una volta il Western Italiano\" (di Lorenzo De Luca, 1988, vedi bibliografia). L'iniziativa si proponeva non solo di fornire allo spettatore una veduta d'insieme del western italiano, ma anche e soprattutto di rivalutare molti film stroncati o trascurati in passato dalla critica. In tale ottica va vista l'assenza dalla manifestazione dei film di Sergio Leone, la cui fama e il cui prestigio internazionale erano, e sono, fuori discussione. La retrospettiva, curata da Manlio Gomarasca e Marco Giusti includeva ben 32 titoli:"}
{"id": "423770", "revid": "436907", "url": "https://it.wikipedia.org/wiki?curid=423770", "title": "Best of the Beast", "text": "Best of the Beast \u00e8 la prima raccolta del gruppo musicale britannico Iron Maiden, pubblicata il 23 settembre 1996 dalla EMI.\nDescrizione.\nL'album ripercorre tutta la saga degli Iron Maiden partendo dall'inedito \"Virus\", pubblicato come singolo, fino al \"The Soundhouse Tapes\", prima incisione della band, passando anche da alcune versioni dal vivo tratte dal \"Live After Death\".\n\"Best of the Beast\" \u00e8 stato pubblicato in tre formati differenti: disco singolo da 16 tracce, doppio CD da 27 tracce e vinile da 34 tracce.\nTracce.\n4 LP.\nQuesta versione contiene altri 7 brani e precisamente:\"Seventh Son of a Seventh Son\", \"Revelations\" (live), \"The Prisoner\", \"Killers\", \"Remember Tomorrow\", \"Prowler\" e \"Invasion\" (queste ultime due provenienti anche loro dall'EP \"The Soundhouse Tapes\").\nFormazione.\nSi veda la pagina Formazione degli Iron Maiden."}
{"id": "423807", "revid": "144796", "url": "https://it.wikipedia.org/wiki?curid=423807", "title": "Litorale austriaco", "text": "Il Litorale austriaco (in tedesco: \u00d6sterreichisches K\u00fcstenland, in sloveno: \"Avstrijsko primorje\", in croato: \"Austrijsko primorje\", in ungherese: \"Tengermell\u00e9k\") era una regione amministrativa dell'Impero austriaco, nata nel 1849 dalla soppressione del previgente Regno d'Illiria. Fu ricompreso anche nella Confederazione Germanica fintanto che essa esistette. Nel 1863 la regione sar\u00e0 chiamata dal glottologo goriziano Graziadio Isaia Ascoli \"Venezia Giulia\" secondo le sue motivazioni storico-linguistiche e come simbolo dell'italianit\u00e0 della regione.\nGeografia.\nConfinava ad ovest con il Regno Lombardo-Veneto, a nord per un breve tratto con il Ducato di Carinzia, ad est con il Ducato di Carniola e a sudest con il Regno di Croazia (dopo il 1868 il Regno di Croazia e Slavonia). La provincia era ulteriormente suddivisa in tre territori (l\u00e4nder) autonomi: la citt\u00e0 imperiale di Trieste con il suo territorio, la Contea Principesca di Gorizia e Gradisca ed il Margraviato d'Istria, ciascuno dei quali aveva amministrazioni indipendenti sotto il controllo del governatore (luogotenente) della regione che aveva sede a Trieste, capoluogo del \"K\u00fcstenland\" (l'imperial regia luogotenenza del Litorale). Il primo governatore del Litorale fu il conte Federico Maurizio Barone von Burger, sino al 1862.\nIl Litorale non possedeva una propria bandiera, in quanto tale territorio era una mera espressione dell'insieme dei tre l\u00e4nder citati, ciascuno invece dotato di propria bandiera. \u00c8 frequente l'errore per il quale la bandiera dell'Istria viene attribuita all'intero Litorale.\nStoria.\nIl Litorale e l'irredentismo.\nDurante il Risorgimento per molti aderenti o futuri aderenti al movimento irredentista, e anche per alcune personalit\u00e0 politiche non ascrivibili a tale movimento (fra cui Giuseppe Mazzini e il liberale di idee moderate Ruggiero Bonghi), il Litorale Austriaco sarebbe dovuto entrare a far parte, interamente o nella sua quasi totalit\u00e0, del giovane Regno d'Italia. Cavour riteneva corrette le aspirazioni italiane verso Trieste, l'Istria e la Dalmazia, problema da rinviare per\u00f2 ai suoi successori, disse: \u00abQuanto all'Istria ed al Tirolo [...]. Sar\u00e0 il lavoro di un'altra generazione\u00bb; riguardo alla citt\u00e0 di Trieste in particolare scrisse: \u00abNon gi\u00e0 ch'io pensi alla prossima annessione di quella citt\u00e0; ma perch\u00e9 conviene seminare onde i nostri figli possano raccogliere\u00bb. Garibaldi nelle sue lettere si rivolse pi\u00f9 volte ai \u00abfratelli d'Istria\u00bb. Mazzini con le sue parole d\u00e0 il via all'irredentismo adriatico:\nDescrizione amministrativa e linguistica.\nLa regione nel 1910 aveva una superficie di 7.969\u00a0km\u00b2 e una popolazione di 894.568 composta in prevalenza da italiani, sloveni e croati. Da notarsi che i dati sulla popolazione dell'epoca ci indicano unicamente i locutori delle lingue italiana, slovena o serbo-croata, dato che i censimenti austro-ungarici non chiedevano la nazionalit\u00e0 degli interrogati ma la loro lingua d'uso (\"Umgangssprache\"). \u00c8 quindi impossibile stabilire statistiche etniche certe per il periodo.\n Nella Contea di Gorizia e Gradisca, la citt\u00e0 di Gorizia aveva dal 1850 uno statuto proprio in base al quale il Podest\u00e0 locale aveva delegate delle funzioni di autorit\u00e0 politica distrettuale, tolto il comando della gendarmeria e della vigilanza sulla stampa svolti dal capitano distrettuale. Contava 154.564 sloveni, 90.146 italiani e 10.828 stranieri. Da notarsi che durante i censimenti veniva utilizzata dall'amministrazione austro-ungarica la categoria \"Italiani e Ladini\": infatti si trattava per la \"Statistichen Zentralkommission\" di determinare se, si o no, considerare i Friulani un popolo (\"Volkstamm\") distinto. In un opuscolo del 1885, il figlio di Carl von Czoernig stimava per esempio i Friulani del Goriziano a 52'567 locutori.\nTrieste era a maggioranza italiana: contava 118.959 italiani e 59.308 sloveni: divisi tra citt\u00e0 con 95.730 italiani e 22.521 sloveni, sobborghi con 22.604 italiani e 28.759 sloveni, dintorni con 538 italiani e 8,208 sloveni.\nIl Margraviato d'Istria contava quindi 168.116 croati, 147.416 italiani, 55.365 sloveni e 17.135 stranieri.\nIn tutto il Litorale risiedevano inoltre 29.615 austriaci di lingua tedesca, per lo pi\u00f9 funzionari di stato ed ufficiali dell'esercito.\nRimarchevole era anche la percentuale di stranieri, in massima parte italiani, attratti soprattutto dalle possibilit\u00e0 di lavoro offerte da Trieste e Pola. 38.597 stranieri vivevano a Trieste (dove molti - come per esempio il poeta Umberto Saba - erano nati e vissuti sempre in citt\u00e0), 10.828 a Gorizia e Gradisca e 17.135 in Istria, per un totale di 66.560: gli italiani - chiamati \"regnicoli\", in vari casi sposati con sudditi dell'Impero - erano all'incirca 50.000.\nIl territorio dopo la scomparsa del \"Kronland\".\nNel marzo del 1921 gran parte della provincia venne annessa al Regno d'Italia (eccezion fatta per l'isola di Veglia e per alcune parti del retroterra fiumano nella zona di Castua, che non verranno annesse se non durante la seconda guerra mondiale) in base a trattati internazionali, dopo essere stata da questo occupata ed amministrata gi\u00e0 dalla fine del 1918. Sotto il Regno d'Italia l'ex-Litorale fu ripartito nella Provincia di Gorizia, nella Provincia di Trieste, nella Provincia di Pola e nella Provincia di Fiume.\nCol nome alquanto simile di zona d'operazioni del Litorale adriatico (in acronimo OZAK), essendo stata istituita col chiaro intento di una restaurazione secondo la memoria asburgica, nacque la zona militare e amministrativa del Reich nazista composta, a partire dal settembre 1943, dalle province tolte alla sovranit\u00e0 italiana di Udine, Gorizia, Trieste, Pola, Fiume pi\u00f9 quella autonoma di Lubiana, e con a capo il Gauleiter della Carinzia Friedrich Rainer.\nDati statistici nel 1910.\nSuperficie:\nPopolazione:\nDensit\u00e0:\nEtnie (calcolate sul totale):"}
{"id": "423834", "revid": "405275", "url": "https://it.wikipedia.org/wiki?curid=423834", "title": "Trasformazioni dei Saiyan", "text": ""}
{"id": "423864", "revid": "19812", "url": "https://it.wikipedia.org/wiki?curid=423864", "title": "Abstract factory pattern", "text": ""}
{"id": "423874", "revid": "399", "url": "https://it.wikipedia.org/wiki?curid=423874", "title": "Ace (sport)", "text": "Nel tennis, l'ace \u00e8 il servizio che tocca terra nell'apposita area senza avere contatto con la rete n\u00e9 essere toccato dalla racchetta o dal corpo dell'avversario. Nel caso la palla tocchi il nastro (net in inglese) e ricada nell'area valida di servizio, si ripete il servizio (let). Si definisce ace sporco o \"servizio vincente\" il colpo di servizio che porta direttamente al punto dopo essere stato toccato dall'avversario. Si parla infine di return ace quando il ricevente realizza un punto rispondendo ad un servizio (anche in questo caso senza che l'autore del servizio tocchi pi\u00f9 la palla).\nTennis.\nIl 23 giugno 2010, John Isner ha servito 112 ace contro Nicolas Mahut (che ne ha serviti 103) nel torneo di Wimbledon. Ad oggi il record per l'ace pi\u00f9 veloce \u00e8 detenuto dall'Australiano Samuel Groth, che il 12 maggio 2012 durante un incontro facente parte del circuito ATP Challenger a Busan, in Corea del Sud, ha servito una prima palla alla velocit\u00e0 di 263\u00a0km/h contro Uladzimir Ihnacik . Il precedente primato apparteneva al croato Ivo Karlovi\u0107, il quale, in un incontro di Coppa Davis tra la sua nazionale e la Germania, giocato a Zagabria nel marzo del 2011, fece registrare una velocit\u00e0 di servizio in battuta pari a 251\u00a0km/h. La \"beffa\" per il giocatore australiano sta nel fatto che l'ATP non riconosce ufficialmente tale primato in quanto registrato in un torneo Challenger: in tale contesto pu\u00f2 accadere infatti che gli strumenti di misura di rilevazione della velocit\u00e0 della pallina abbiano una variabilit\u00e0 troppo elevata, e che molti dati non siano quindi omologabili. A difesa di Groth bisogna altres\u00ec riconoscere che l'ATP ha comunque confermato che a Busan veniva utilizzata un'apparecchiatura di rilevazione della velocit\u00e0 omologata e simile a quella utilizzata nei tornei ATP e che il dato relativo alla velocit\u00e0 del servizio pu\u00f2, pertanto, ritenersi affidabile, ma non ufficializzabile. Al contrario, Andy Murray ha fatto segnare nella semifinale dello US Open 2012, giocata contro Tom\u00e1\u0161 Berdych, l'ace pi\u00f9 lento.\nLa sua seconda di servizio, infatti, nonostante fosse molto centrale, non \u00e8 stata toccata dall'avversario in quanto il forte vento ne aveva deviato di molto la traiettoria traendo cos\u00ec in inganno il giocatore ceco che si era precedentemente spostato.\nIl colpo andava a 80 miglia all'ora (circa 128\u00a0km/h).\nIl record degli ace consecutivi \u00e8 detenuto da Sam Querrey, il quale ha servito 10 ace consecutivi contro James Blake nei quarti di finale all'Indianapolis Tennis Championship del 2007.\nI croati Karlovi\u0107, Ljubi\u010di\u0107 e An\u010di\u0107 sono conosciuti per i loro ace, con Karlovi\u0107 leader nelle statistiche dell'ATP nel numero degli ace serviti.\nGoran Ivani\u0161evi\u0107, anch'egli di nazionalit\u00e0 croata, detiene il record per il maggior numero di ace serviti in un anno con 1477 nella stagione del 1996.\nPallavolo.\nNella pallavolo il termine indica un servizio che cade direttamente a terra nel campo avversario o che tocca un giocatore del campo avversario prima di cadere. Fino all'introduzione del Rally point system, la palla di servizio non poteva toccare la rete, cosicch\u00e9 era molto difficile realizzare un ace; oggi, anche se c'\u00e8 contatto con il nastro, si assegna il punto se la palla tocca terra nella met\u00e0 campo avversaria."}
{"id": "423890", "revid": "599013", "url": "https://it.wikipedia.org/wiki?curid=423890", "title": "Bastone da hockey", "text": ""}
{"id": "423895", "revid": "39692", "url": "https://it.wikipedia.org/wiki?curid=423895", "title": "Pterigoti", "text": ""}
{"id": "423896", "revid": "1305772", "url": "https://it.wikipedia.org/wiki?curid=423896", "title": "Le Mont (disambigua)", "text": ""}
{"id": "423903", "revid": "599013", "url": "https://it.wikipedia.org/wiki?curid=423903", "title": "Stefan Schwarz", "text": "Insieme a Brian Horne \u00e8 l'ideatore della The Atlantic Cup.\nCarriera.\nClub.\nInizia a giocare nelle giovanili del per poi essere comprato dal . Dopo aver militato per tre stagioni nel e per una nella squadra inglese dell', nel 1995 diventa giocatore della per 7 miliardi di lire, lo volle a Firenze Oreste Cinquini, allora DS della Fiorentina. Nell'ultima stagione a Firenze con l'allenatore Alberto Malesani sar\u00e0 capitano, e spesso viene relegato all'esterno come centrocampista di fascia. Termina la sua carriera in viola dopo 78 presenze e 2 gol in Serie A, vincendo una Coppa Italia nel 1996 e la Supercoppa italiana nella medesima stagione.\nLascia i viola nel 1998, anno in cui si trasferisce al Valencia. Lascia il club spagnolo nel 2000 quando si trasferisce al Sunderland, squadra con cui si \u00e8 ritirato il 4 marzo 2003 all'et\u00e0 di 34 anni, dopo una stagione in cui il club \u00e8 arrivato ultimo in Premier League.\nNazionale.\nHa indossato la maglia della nazionale svedese nel giocato in patria, e nei campionati mondiali di e , nell'ultimo caso ottenendo un terzo posto. Nel 1999 riceve la nomina di migliore giocatore svedese dell'anno.\nNon partecipa nel 2000 all'Europeo "}
{"id": "423907", "revid": "339392", "url": "https://it.wikipedia.org/wiki?curid=423907", "title": "Kuwait city", "text": ""}
{"id": "423916", "revid": "1904508", "url": "https://it.wikipedia.org/wiki?curid=423916", "title": "Camille Armand de Polignac", "text": "Biografia.\nInfanzia.\nNacque a Millemont, Seine-et-Oise, Francia, il 16 febbraio 1832 in un'antica famiglia aristocratica francese.\nCarriera militare.\nPrest\u00f2 servizio con onore nell'esercito francese durante la guerra di Crimea. Rassegnate le dimissioni nel 1859, si rec\u00f2 nell'America Centrale per esplorarla e studiarvi la vita delle piante.\nGuerra di secessione americana.\nQuando ebbe inizio la guerra di secessione americana offr\u00ec i suoi servizi alla Confederazione e fu nominato capo di stato maggiore del generale Pierre Gustave Toutant de Beauregard, con il grado di tenente colonnello di fanteria. Combatt\u00e9 a Shiloh ed a Corinth e fu poi promosso brigadier generale. Il maggior contributo di Polignac allo sforzo confederato fu la vittoria nella campagna del Red River nella primavera del 1864. Il 13 giugno 1864 fu promosso maggior generale. Polignac si rec\u00f2 in Francia nel marzo 1865 per chiedere all'imperatore Napoleone III aiuto per la Confederazione. Prima che si fosse addentrato nel negoziato apprese la resa del generale Lee e decise di ritirarsi nella sua propriet\u00e0 in Francia. L\u00ec scrisse articoli sulla guerra di secessione e sopravvisse a tutti gli altri maggior generali confederati.\nMorte.\nPolignac mor\u00ec a Parigi e fu sepolto in Germania."}
{"id": "423918", "revid": "767487", "url": "https://it.wikipedia.org/wiki?curid=423918", "title": "Collage (Le Orme)", "text": "Collage \u00e8 un album de Le Orme del 1971. \u00c8 il secondo album ufficiale e primo disco di successo del gruppo di rock progressivo italiano. Rimane famoso il singolo estratto \"Sguardo verso il cielo\".\nIl disco.\nDopo l'inizio della collaborazione con Gian Piero Reverberi nel singolo \"Il profumo delle viole\" (1970), il gruppo cambia stile e lascia dietro di s\u00e9 ogni reminiscenza di musica beat cercando spunti nel pop internazionale. Tony Pagliuca si era recato a Londra per conoscere la scena del pop internazionale e nell'intento di procurarsi un sintetizzatore. Anche se il secondo obiettivo non viene raggiunto, rientra in Italia pieno di idee ed entusiasmo, trascinando il complesso in un progetto di sapore innovativo ed internazionale.\nIl disco riprende tematiche fortemente attuali (come la prostituzione in \"Era inverno\"). Caratteristici sono, per le parti cantate, gli effetti elettronici che danno alla voce un suono lievemente metallico. Nonostante la profonda tristezza dei testi, \u00e8 chiarissimo lo sforzo creativo del complesso alla ricerca di nuovi stili: soprattutto, spicca l'intento di allontanarsi dallo schema tipico della \"canzone\", pur senza rinnegarla. Di fondamentale importanza resta anche il legame con la musica classica, tant'\u00e8 che il pezzo di apertura, \"Collage\", contiene una sezione clavicembalistica tratta dalla famosa sonata K 380 di Domenico Scarlatti.\nDegni di nota sono anche il brano \"Cemento armato\", la sperimentazione al limite dell'experimental rock di \"Evasione totale\" ed \"Immagini\", composizione sottilmente influenzata dal Rock psichedelico che aveva caratterizzato gli esordi del complesso.\nIl progetto \u00e8 coronato da successo: \u00e8 questo uno degli album che apre, per i complessi italiani, una via al pop di sapore internazionale. L'album ha dato il nome al gruppo musicale sardo Collage. Nel 2015 BTF ripubblica il disco in tiratura limitata in vinile trasparente con copertina e label uguali all'edizione originale.\nTracce.\nTutte le canzoni sono di Pagliuca, Tagliapietra e Reverberi."}
{"id": "423921", "revid": "119806200", "url": "https://it.wikipedia.org/wiki?curid=423921", "title": "Estensione separabile", "text": "In matematica, un'estensione separabile \u00e8 un'estensione di campi algebrica formula_1 in cui il polinomio minimo di ogni elemento di formula_2 \u00e8 un polinomio separabile. Un'estensione non separabile \u00e8 detta inseparabile.\nLe estensioni separabili sono particolarmente importanti nella teoria di Galois: infatti il teorema di corrispondenza di Galois, che \u00e8 al centro della teoria, vale per estensioni finite che sono separabili e normali (dette estensioni di Galois).\nSe la caratteristica di formula_3 \u00e8 0, allora tutte le estensioni algebriche di formula_3 sono separabili. Se la caratteristica \u00e8 un numero primo formula_5, invece, possono esistere estensioni non separabili: ad esempio, l'estensione formula_6 non \u00e8 separabile, perch\u00e9 il polinomio minimo di formula_7 su formula_8 \u00e8 formula_9, che non \u00e8 separabile. Se tutte le estensioni algebriche di formula_3 sono separabili, allora formula_3 \u00e8 detto essere un campo perfetto; per quanto detto sopra, ogni campo di caratteristica 0 \u00e8 perfetto. Se invece formula_3 ha caratteristica formula_5 allora \u00e8 perfetto se e solo se ogni elemento ha una radice formula_5-esima nel campo (cio\u00e8 il suo endomorfismo di Frobenius \u00e8 suriettivo); ad esempio, ogni campo finito \u00e8 perfetto.\nLa chiusura separabile di un campo.\nL'insieme di tutti gli elementi di formula_2 separabili su formula_3 \u00e8 un campo, indicato con formula_17, e detto chiusura separabile di formula_3 in formula_2; formula_1 \u00e8 un'estensione separabile se e solo se la chiusura separabile \u00e8 esattamente formula_2. Il grado formula_22 \u00e8 detto grado di separabilit\u00e0 di formula_1, mentre il quoziente formula_24 \u00e8 detto \"grado di inseparabilit\u00e0\". Quest'ultimo pu\u00f2 essere pensato come un modo per \"misurare\" quanto un'estensione \u00e8 lontana dall'essere separabile."}
{"id": "423924", "revid": "1543377", "url": "https://it.wikipedia.org/wiki?curid=423924", "title": "Ciconi", "text": "I Ciconi (in greco, \"K\u00eckones\") erano una popolazione che viveva nel sud-est della Tracia, affacciata sul Mar Egeo. In origine facevano parte del grande gruppo dei Traci, ma finirono poi per costituire un regno autonomo.\nRiferimenti letterari.\nNel II libro dell'Iliade si narra che durante la guerra di Troia si schierarono dalla parte di Priamo, re di Troia, sotto la guida di Eufemo.\nNel IX libro dell'Odissea, Ulisse racconta alla corte di re Alcinoo dei Feaci che, una volta terminata la guerra di Troia, egli salp\u00f2 con le sue navi per tornare in patria; si diresse anzitutto verso Ismara, capitale del regno dei Ciconi, per cercare le provviste necessarie per il viaggio. Il re e i suoi uomini saccheggiarono e distrussero la citt\u00e0 uccidendo molti guerrieri Ciconi e facendo prigioniere le loro donne. Ulisse fece irruzione anche nella casa di un vecchio di nome Marone, ma dopo essersi reso conto che si trattava di un sacerdote si astenne dal fargli del male. Marone per sdebitarsi regal\u00f2 a Ulisse oggetti preziosi e dodici anfore di vino, con un otre del quale l'eroe itacese avrebbe in seguito ubriacato il ciclope Polifemo.\nUlisse disse ai suoi uomini di affrettarsi, ma invece essi si fermarono a consumare le carni e il vino di cui avevano fatto bottino. Furono sorpresi da un esercito cicone, radunatosi per contrattaccare. Le donne dei Ciconi poterono cos\u00ec mettersi in salvo mentre Odisseo fu costretto a salpare dopo aver perso sei uomini per ognuna delle sue dodici navi. Il viaggio presso la terra dei Ciconi \u00e8 l'unica tappa del \"n\u00f2stos\" di Odisseo in un luogo reale.\nSecondo l'Eneide, tra i molti alleati di Priamo che dopo la caduta di Troia si uniscono a Enea, ci sono anche alcuni Ciconi, tre dei quali - provenienti da Ismara - cadono nella guerra contro gli italici, per mano del giovane principe sabino Clauso."}
{"id": "423926", "revid": "106660781", "url": "https://it.wikipedia.org/wiki?curid=423926", "title": "Polinomio di Bernstein", "text": "I polinomi di Bernstein o polinomi nella base di Bernstein sono una particolare classe di polinomi (sul campo reale) utilizzati nell'ambito dell'analisi numerica. Il nome si riferisce al matematico Sergei Natanovich Bernstein.\nL'algoritmo di valutazione pi\u00f9 stabile numericamente \u00e8 l'algoritmo di de Casteljau.\nDefinizione.\nUn polinomio di Bernstein formula_1 di grado \"n\" \u00e8 dato dalla formula:\ndove gli formula_3 sono elementi della base dei polinomi di Bernstein, definiti da:\no, pi\u00f9 in generale:\n(qui formula_6 \u00e8 il coefficiente binomiale).\nPropriet\u00e0.\nI polinomi di base di Bernstein formano una combinazione convessa, infatti risulta che:\nScala e traslazione.\nLa modifica per scala e traslazione dell'intervallo di interesse, non influisce sui coefficienti del polinomio.\nEsempio.\nNel caso di un polinomio di grado formula_9 la base in formula_10 \u00e8 composta da:\nUn polinomio espresso in questa base avrebbe quindi la forma:\nApplicazioni.\nI polinomi di Bernstein vengono utilizzati per dimostrare il teorema di approssimazione di Weierstrass, inoltre, sono usati per effettuare approssimazioni e interpolazioni di funzioni come, ad esempio, la curva di B\u00e9zier, cos\u00ec come pure per la stima delle funzioni di densit\u00e0 di probabilit\u00e0\nPer \"n\" che tende all'infinito, il polinomio converge uniformamente alla funzione f(x), ovvero\ndove"}
{"id": "423932", "revid": "38120", "url": "https://it.wikipedia.org/wiki?curid=423932", "title": "Aiolia di Leo", "text": ""}
{"id": "423961", "revid": "44939", "url": "https://it.wikipedia.org/wiki?curid=423961", "title": "Numeri EC", "text": ""}
{"id": "423986", "revid": "767487", "url": "https://it.wikipedia.org/wiki?curid=423986", "title": "Designer", "text": ""}
{"id": "424022", "revid": "4711", "url": "https://it.wikipedia.org/wiki?curid=424022", "title": "Eniwetok", "text": ""}
{"id": "424044", "revid": "24019", "url": "https://it.wikipedia.org/wiki?curid=424044", "title": "Spazio colore", "text": ""}
{"id": "424089", "revid": "188116", "url": "https://it.wikipedia.org/wiki?curid=424089", "title": "Scienze Politiche", "text": ""}
{"id": "424096", "revid": "110157", "url": "https://it.wikipedia.org/wiki?curid=424096", "title": "Roscommon (Irlanda)", "text": "Roscommon (in irlandese: \"Ros Com\u00e1in\") \u00e8 una cittadina della Repubblica d'Irlanda, \"county town\" dell'omonima contea. "}
{"id": "424099", "revid": "3057736", "url": "https://it.wikipedia.org/wiki?curid=424099", "title": "Guerra di Secessione Americana", "text": ""}
{"id": "424128", "revid": "79471494", "url": "https://it.wikipedia.org/wiki?curid=424128", "title": "Humour", "text": ""}
{"id": "424139", "revid": "767487", "url": "https://it.wikipedia.org/wiki?curid=424139", "title": "So Long and Thanks for All the Shoes", "text": "So Long and Thanks for All the Shoes \u00e8 un album dei NOFX del 1997 pubblicato dalla Epitaph Records. Nel 2006 si \u00e8 classificato 23\u00ba nella classifica dei migliori 50 album punk di sempre stilata da Kerrang! e risulta essere il secondo album degli ultimi tredici anni (dopo \"Enema of the State\" dei blink-182), sempre secondo questa classifica.\nIl titolo dell'album \u00e8 un riferimento a tutte le scarpe lanciate alla band durante le numerose esibizioni dal vivo, e richiama il romanzo \"Addio, e grazie per tutto il pesce\" (So long, and thanks for all the fish) di Douglas Adams appartenente alla serie \"Guida galattica per gli autostoppisti\".\nHa raggiunto la posizione numero 79 nella classifica Billboard 200."}
{"id": "424153", "revid": "2211722", "url": "https://it.wikipedia.org/wiki?curid=424153", "title": "Foeniculum vulgare", "text": "Il finocchio (\"Foeniculum vulgare\" Mill.) \u00e8 una pianta erbacea mediterranea della famiglia delle Apiaceae (Ombrellifere).Conosciuto fin dall'antichit\u00e0 per le sue propriet\u00e0 aromatiche, la sua coltivazione orticola sembra che risalga al XVI secolo.\nDa esso \u00e8 derivato il termine \"infinocchiare\", senso di \"truffare, imbrogliare\" che deriva dalla pratica di utilizzare il finocchio come antipasto per ingannare il gusto del cliente nei confronti di un vino di scarsa qualit\u00e0 o di utilizzarne i semi per alterare il gusto del vino imbottigliato.\nMorfologia.\nSi distinguono le variet\u00e0 di finocchio selvatico dalle variet\u00e0 di produzione orticola (dolce).Il finocchio selvatico \u00e8 una pianta spontanea, perenne, dal fusto ramificato, alta fino a 2 m. Possiede foglie che ricordano il fieno, da cui il nome \"foeniculum\", di colore verde e produce in estate ombrelle di piccoli fiori gialli. Seguono i frutti (acheni), prima verdi e poi grigiastri. Del finocchio selvatico si utilizzano i germogli, le foglie, i fiori e i frutti, impropriamente chiamati \"semi\".Il finocchio coltivato, o finocchio dolce, \u00e8 una pianta annuale o biennale con radice a fittone. Raggiunge i 60\u201380\u00a0cm di altezza. Si consuma la grossa guaina a grumolo bianco che si sviluppa alla base, messa in vendita con un breve ciuffo di fusti e foglie.\nColtivazione.\nIl finocchio \u00e8 ampiamente coltivato negli orti per la produzione del grumolo, una struttura compatta costituita dall'insieme delle guaine fogliari, che si presentano di colore biancastro, carnose, strettamente appressate le une alle altre attorno a un brevissimo fusto conico, direttamente a livello del terreno.\nIl suo colore bianco \u00e8 dato dalla tecnica dell'imbianchimento: si tratta di una rincalzatura e si effettua a cadenza regolare nel corso dello sviluppo del grumolo o almeno due settimane prima della raccolta.\nLa raccolta dei grumoli avviene in tutte le stagioni, secondo le zone di produzione. Si adatta a qualsiasi terreno di medio impasto con presenza di sostanza organica. Le piante vengono disposte in file e distanziate di circa 25\u00a0cm l'una dall'altra. La raccolta del grumolo avviene dopo circa 90 giorni dalla semina. Richiede frequenti e abbondanti irrigazioni e preferisce un clima temperato di tipo mediterraneo.\nLa raccolta del finocchio selvatico.\nLa raccolta del fiore del finocchio selvatico avviene in Italia appena il fiore \u00e8 \"aperto\", normalmente a partire dalla met\u00e0 d'agosto fino a settembre inoltrato. Si pu\u00f2 usare il fiore fresco o lo si pu\u00f2 essiccare all'aperto e alla luce, ma lontano dai raggi diretti del sole che farebbero evaporare gli olii essenziali. Si possono raccogliere i diacheni all'inizio dell'autunno, quando \u00e8 avvenuta la trasformazione del fiore in frutto. Le \"barbe\" o foglie e i teneri germogli si possono cogliere dalla primavera all'autunno inoltrato.\nUso in fitoterapia.\nIn fitoterapia se ne utilizzano i frutti secchi o l'olio essenziale. Contiene: anetolo da cui dipende il suo aroma, fencone, chetone anisico, dipinene, canfene, fellandrene, dipentene e acido metilcavicolo. L'uso principale, come per le piante simili anice verde e carvi, \u00e8 quello carminativo, cio\u00e8 aiuta a eliminare i gas intestinali e contemporaneamente ne previene la formazione. Pertanto \u00e8 utilizzato per chi ha difficolt\u00e0 digestive, flatulenza o aerofagia. Pu\u00f2 essere utile per ridurre la componente dolorosa della sindrome da colon irritabile. Particolarmente indicato nell'allattamento perch\u00e9 \u00e8 galattoforo, ovvero aumenta la produzione del latte, e contemporaneamente previene le coliche d'aria nei bambini.Oltre ci\u00f2 sono state riconosciute al finocchio qualit\u00e0 di emmenagogo, diuretico, antiemetico, aromatico, antispasmodico, antinfiammatorio e di tonico epatico. Normalmente si utilizzano i frutti secchi in infuso, ma \u00e8 possibile trovare in commercio anche le bustine liofilizzate o l'olio essenziale. I principi attivi in esso contenuti a dosi molto elevate possono avere effetti allucinogeni, per esempio se concentrati nell'olio essenziale estratto dai semi.\nIn cucina.\nIn cucina si possono usare tutte le parti del finocchio. Si pu\u00f2 mangiare il grumolo bianco del finocchio coltivato, erroneamente ritenuto un bulbo, crudo nelle insalate oppure lessato e gratinato e lo si pu\u00f2 aggiungere agli stufati.\nDel finocchio selvatico, chiamato in cucina anche \"finocchina\" o \"finocchietto\", si usano i fiori freschi o essiccati, i frutti o \"diacheni\", impropriamente chiamati \"semi\", che sono pi\u00f9 o meno dolci, pepati o amari, a seconda della variet\u00e0, le foglie (o \"barba\") e i rametti. Questi ultimi, pi\u00f9 o meno grandi, sono utilizzati nelle Marche per cucinare i bombetti (lumachine di mare) o per conciare le olive sotto sale con peperoncino e aglio. Si usano le foglie fresche e sminuzzate per insaporire minestre, piatti di pesce, insalate e formaggi. Nella \"pasta con le sarde\", nota ricetta siciliana, le foglie del finocchio selvatico sono uno degli ingredienti essenziali.\nSi usano i fiori per aromatizzare le castagne bollite, i funghi al forno o in padella, le olive in salamoia e le carni di maiale, in particolare la \"porchetta\" dell'Alto Lazio e dell'Umbria. In Toscana il finocchio selvatico viene usato per insaporire e profumare la finocchiona, un salame in cui il finocchio sostituisce il pepe nero, oltre che la sua variante meno compatta, chiamata sbriciolona. I cosiddetti \"semi\" si usano soprattutto per aromatizzare tarallini (Puglia), ciambelle o altri dolci casalinghi e per speziare vino caldo, tisane o salamoie. Inoltre fanno parte della ricetta del finocchino, un biscotto tipico del Piemonte. \u00c8 in uso nelle regioni costiere del Tirreno un \"liquore di finocchietto\", per la cui preparazione s'utilizzano i fiori freschi e/o i \"semi\" e le foglie.\nCuriosit\u00e0.\nL'espressione \"lasciarsi infinocchiare\" deriva dall'abitudine dei cantinieri di offrire spicchi di finocchio orticolo a chi si presentava per acquistare il vino custodito nelle botti. Infatti il grumolo contiene sostanze aromatiche che modificano leggermente la percezione dei sapori, rendendo saporito il successivo assaggio di un vino di qualit\u00e0 scadente o prossimo all'acetificazione.\nLa comune distinzione tra finocchio \"femmina\" e finocchio \"maschio\" \u00e8 solo formale: il primo \u00e8 di forma allungata e il secondo di forma tondeggiante. Si ottiene il cosiddetto finocchio maschio, pi\u00f9 apprezzato sotto l'aspetto merceologico perch\u00e9 meno fibroso e pi\u00f9 carnoso, grazie al concorso di fattori ambientali associati alla natura del terreno e alla sua sistemazione superficiale e a un'adeguata tecnica colturale."}
{"id": "424188", "revid": "198277", "url": "https://it.wikipedia.org/wiki?curid=424188", "title": "Mario Ielpo", "text": "Dall'11 novembre 1994 \u00e8 iscritto all'ordine degli avvocati di Milano.\nCarriera.\nHa cominciato la carriera sportiva da professionista nelle file della Lazio.\nSuccessivamente ha vestito le maglie di Cagliari, , Milan e Genoa.\nIl suo periodo migliore \u00e8 stato nella formazione sarda dove ha disputato il maggior numero di presenze in Serie A, contribuendo tra l'altro al raggiungimento del sesto posto nel campionato 1992-1993 e la conquista di un posto per la Coppa UEFA.\nNel calciomercato estivo del 1993, dopo aver trovato un accordo con il , visse un antagonismo sportivo per un posto da titolare con Sebastiano Rossi; quest'ultimo prevalse.\nNel 1998, dopo 2 stagioni e 55 presenze con il Genoa, si ritira dal calcio giocato.\nDopo il ritiro.\n\u00c8 opinionista su Telelombardia e Antennatre per la trasmissione \"Qui Studio a Voi Stadio\". Laureato in giurisprudenza, esercita la professione di avvocato a Milano.\nGrande appassionato di tennis, nel giugno 2010 ha preso parte al torneo ATP Challenger di Milano, giocando, grazie a una \"wild card\", nel tabellone principale del torneo di doppio insieme a Stefano Mezzadri, ma \u00e8 stato eliminato al primo turno."}
{"id": "424225", "revid": "767487", "url": "https://it.wikipedia.org/wiki?curid=424225", "title": "Pump Up the Valuum", "text": " \nPump Up the Valuum \u00e8 un album dei NOFX pubblicato nel 2000 per l'etichetta Epitaph e prodotto da Ryan Greene e Fat Mike. Ha raggiunto la posizione #61 nella classifica Billboard 200."}
{"id": "424236", "revid": "661526", "url": "https://it.wikipedia.org/wiki?curid=424236", "title": "Per non crescere", "text": "Per non crescere \u00e8 l'album d'esordio del gruppo musicale Moravagine. \nL'album esce nel 2000 come CD. In alcune tracce si riportano brevi parti audio di diversi film."}
{"id": "424237", "revid": "767487", "url": "https://it.wikipedia.org/wiki?curid=424237", "title": "Friedrich Moritz von Burger", "text": "Biografia.\nMembro di una delle famiglie pi\u00f9 vicine alla Casa Imperiale d'Austria, Friedrich Moritz von Burger, barone e conte dell'Impero Austriaco, era amico personale dell'Imperatore Francesco Giuseppe I e venne da questi nominato nel 1850 Ispettore della Borsa di Trieste, ove rimase in carica sino al 1854. Nel 1849 l'Imperatore lo nomin\u00f2 Governatore della Stiria, carica che ricopr\u00ec sino al 1857. Tra il 1857 e il 1859 venne nominato Governatore di Milano e della Lombardia allora capitale del Regno Lombardo-Veneto.\nIn seguito alla fondazione nel 1849 del Litorale Austriaco, che comprendeva i L\u00e4nder di Gorizia, Gradisca, Trieste ed Istria, ne divenne il primo Governatore.\nRicopr\u00ec contemporaneamente anche l'incarico di Governatore di Trieste sino al 1862. Dal 30 agosto 1862 al 27 luglio 1865 fu Ministro della Marina del Governo Austro-Ungarico.\nIl suo impegno per il rilancio delle attivit\u00e0 commerciali e marittime fu molto forte, il Lloyd Austriaco nel 1863 var\u00f2 una nave con il suo nome, la \"Barone Burger\", che rimase armata sino al 1885.\nEbbe due figlie: Bertha Giuseppa Amalia che and\u00f2 in sposa nel 1869 al conte Vincenzo Saverio Bruno di Tornaforte nipote del Generale Francesco Bruno di Tornaforte Governatore di Ceva e Fossano e Matilde che and\u00f2 in sposa nel 1884 al Maggiore di Cavalleria Bonifacio dei Conti de Rege di Donato."}
{"id": "424244", "revid": "991694", "url": "https://it.wikipedia.org/wiki?curid=424244", "title": "Nofx", "text": ""}
{"id": "424254", "revid": "1522738", "url": "https://it.wikipedia.org/wiki?curid=424254", "title": "Palaeognathae", "text": " \nI Paleognati (Palaeognathae ) sono un superordine di uccelli, che comprende principalmente uccelli che non possiedono la capacit\u00e0 di volare.\nPalaeognathae contiene cinque rami esistenti di lignaggi incapaci di volare (pi\u00f9 due clade estinti), chiamati ratiti, e un lignaggio ancora in grado di volare, i tinamo. Esistono 47 specie di tinami, 5 specie di kiwi (\"Apteryx\"), 3 specie di casuari (\"Casuarius\"), 2 specie di em\u00f9 (\"Dromaius\") di cui una estinta in tempi storici, 2 specie di nand\u00f9 (\"Rhea\") e 2 specie di struzzo (\"Struthio\"). Recenti ricerche hanno indicato che i paleognati sono monofiletici, ma la tradizionale divisione tassonomica tra le forme incapaci di volare e quelle volanti non \u00e8 corretta; i tinami sono all'interno della radiazione dei ratiti, il che significa che l'incapacit\u00e0 di volare si \u00e8 evoluta indipendentemente pi\u00f9 volte attraverso un'evoluzione parallela.\nEsistono tre gruppi estinti che sono membri indiscussi di Palaeognathae: i Lithornithiformes, i Dinornithiformes (moa) e gli Aepyornithiformes (uccelli elefante). Ci sono altri uccelli estinti attribuiti a Palaeognathae da almeno un autore, ma le loro affinit\u00e0 sono una questione controversa.\nEtimologia.\nLa parola Palaeognathae deriva dal greco antico e significa \"vecchie mascelle\" in riferimento all'anatomia scheletrica del palato di questi animali, che \u00e8 descritta come pi\u00f9 primitiva e rettiliana di quella degli altri uccelli. Gli uccelli palaeognati mantengono alcuni caratteri morfologici basali ma non sono affatto fossili viventi poich\u00e9 il loro genoma ha continuato ad evolversi a livello di DNA sotto pressione selettiva a tassi comparabili al ramo di Neognathae degli uccelli viventi, sebbene ci siano alcune controversie sulla relazione precisa tra loro e gli altri uccelli. Ci sono anche molte altre controversie scientifiche sulla loro evoluzione.\nTassonomia.\nStoria delle classificazioni.\nNella storia della biologia ci sono state molte tassonomie discordanti tra gli uccelli ora inclusi in Palaeognathae. L'argomento \u00e8 stato studiato da Dubois (1891), Sharpe (1891), Shufeldt (1904), Sibley e Ahlquist (1972, 1981) e Cracraft (1981).\nA Merrem (1813) viene spesso attribuito il merito di classificare insieme i paleognati e coniato il taxon \"Ratitae\". Tuttavia, Linneo (1758) mise insieme casuari, em\u00f9, struzzi e nand\u00f9 nel genere \"Struthio\". Lesson (1831) aggiunse i kiwi a Ratitae. Parker (1864) riport\u00f2 le somiglianze dei palati degli tinamo e dei ratiti, ma Huxley (1867) \u00e8 pi\u00f9 ampiamente accreditato di questa intuizione. Huxley continuava a collocare i tinami con le Carinatae di Merrem a causa del loro sterno a chiglia, e pensava che fossero pi\u00f9 strettamente legati ai Galliformi.\nPycraft (1900) present\u00f2 un grande progresso quando coni\u00f2 il termine Palaeognathae. Rifiut\u00f2 la classificazione Ratitae-Carinatae che separava i tinami dai ratiti. Egli pens\u00f2 l'assenza di uno sterno potesse evolversi facilmente negli uccelli anche se non imparentati tra di loro. Ha anche riconosciuto che i ratiti fossero secondariamente incapaci di volare. Le sue suddivisioni erano basate sulle caratteristiche dello scheletro palatale e di altri sistemi di organi. Stabil\u00ec sette ordini di animali viventi e fossili (Casuarii, Struthiones, Rheae, Dinornithes, Aepyornithes, Apteryges e Crypturi - quest'ultimo era il suo termine per tinami, dopo il genere \"Crypturellus\").\nI Palaeognathae sono di solito considerati un superordine, ma vari autori spesso lo trattano come un taxon pi\u00f9 alto come una sottoclasse (Stresemann 1927-1934) o pi\u00f9 basso come un ordine (Cracovia 1981).\nCladistica.\nCladogramma basato su Mitchell (2014) con certi clade nominati da Yuri \"et. al\" (2013)\nCloutier, A. \"et al.\" (2019) nel loro studio molecolare colloca gli struzzi come lignaggio basale con i nand\u00f9 come il successivo pi\u00f9 basale."}
{"id": "424260", "revid": "36426", "url": "https://it.wikipedia.org/wiki?curid=424260", "title": "Chiesa di San Basilio degli Armeni", "text": "La ex-chiesa metodista episcopale, oggi chiesa Avventista del Settimo Giorno, \u00e8 un edificio religioso di Firenze, situato all'angolo tra via San Gallo e via Guelfa. Si chiamava originariamente chiesa di San Basilio, detta anche degli Armeni.\nStoria e descrizione.\nIn questa area anticamente c'era la macina (pietra a ruota piena) impiegata da un mulino lungo i fossati alimentati dal Mugnone che circondavano le mura matildine. Dopo aver spostato il torrente, spar\u00ec il mulino, ma la macina rimase per lungo tempo murata su questo canto, che prese il nome di Canto alla Macine. Su questo rudere, servendosene come di un pulpito, predic\u00f2 spesso il padre Diego La\u00ednez, introduttore dei gesuiti in Toscana e, in una casa sul canto, abit\u00f2 il pittore Calandrino, reso celebre dalle novelle del Decameron di Giovanni Boccaccio\nLa chiesa era stata fondata nell'XI secolo da monaci basiliani, chiamati a Firenze \"Ermini\" per il loro uso della lingua armena e fu dedicata a san Basilio. Essi celebravano nella loro lingua, incomprensibile al popolo, da cui deriv\u00f2 l'espressione popolare di \"recitare la solfa degli Armeni\", per dire di una nenia incomprensibile.\nAlla fine del Quattrocento l'edificio divent\u00f2 ospizio della Congregazione dei preti poveri dello Spirito Santo, che ospitava i sacerdoti anziani e ridotti in povert\u00e0. Un tondo in terracotta robbiana con una bianca colomba sul fianco di via San Gallo ricorda quell'epoca. \nSub\u00ec, in seguito, diversi rifacimenti, finch\u00e9 nel 1939 pass\u00f2 alla Chiesa avventista del settimo giorno. L'ultimo restauro risale al 2008.\nUna targa sul fianco ricorda la proibizione dei Signori Otto di tenere e vendere bestiame in prossimit\u00e0 della chiesa."}
{"id": "424264", "revid": "6066", "url": "https://it.wikipedia.org/wiki?curid=424264", "title": "Simonide di Ceo", "text": ""}
{"id": "424271", "revid": "666668", "url": "https://it.wikipedia.org/wiki?curid=424271", "title": "Provincia del Capo Orientale", "text": "Il Capo Orientale (in inglese \"Eastern Cape\", in xhosa \"Mpuma-Koloni\", in afrikaans \"Oos-Kaap\") \u00e8 una provincia del Sudafrica, con capoluogo Bhisho.\nStoria.\nFu creata nel 1994 unendo le homeland di Transkei e Ciskei e la parte orientale della ex provincia del Capo. \u00c8 la patria storica degli Xhosa, il gruppo etnico pi\u00f9 numeroso in Sudafrica dopo gli Zulu, e ha dati i natali a molti sudafricani illustri, fra cui Nelson Mandela.\nLa provincia ha un clima mediterraneo e molti parchi naturali, ed \u00e8 meta di turismo nazionale e internazionale. Fra le attrazioni si deve citare il Festival Nazionale delle Arti che si tiene annualmente nella citt\u00e0 di Makhanda ed \u00e8 il pi\u00f9 grande del mondo dopo quello di Edimburgo.\nEconomia.\nEastern Cape \u00e8 una delle province pi\u00f9 povere del Sudafrica; in gran parte, questo si deve al fatto che sia nata dall'unione di diverse poverissime \"homeland\" dove si pratica da sempre un'agricoltura di pura sussistenza. Le due principali citt\u00e0, Port Elizabeth e East London, hanno un'economia ben sviluppata, soprattutto legata all'industria automobilistica. General Motors, Volkswagen e Ford hanno impianti a Port Elizabeth, e la Chrysler ne ha uno a East London. A Coega ( a nord di Port Elizabeth) \u00e8 in corso il pi\u00f9 grande progetto del Sudafrica, la costruzione di un nuovo porto, che si prevede possa ulteriormente sviluppare l'economia della regione.\nTurismo.\nIl panorama della provincia \u00e8 estremamente vario. Nell'interno occidentale si estende la regione semi-desertica del Karoo, mentre l'est \u00e8 ricco di vegetazione. La zona \u00e8 apprezzata dal turismo, tra l'altro, per gli di costa quasi incontaminata e per la possibilit\u00e0 di fare safari per l'osservazione degli animali africani (inclusi tutti i \"big five\") in un ambiente completamente \"malaria-free\".\nIl parco pi\u00f9 importante della provincia \u00e8 l'Addo Elephant National Park, a da Port Elizabeth. I suoi ospitano 170 elefanti e 21 rinoceronti neri appartenenti a una sottospecie molto rara, originaria del Kenya.\nSui monti Monti dei Draghi, a Tiffindell, si trova l'unico impianto sciistico del Sudafrica.\nIl Festival delle Arti di Makhanda (fra la fine di giugno e l'inizio di luglio) \u00e8 l'evento culturale pi\u00f9 importante di tutta l'Africa. Per 11 giorni all'anno la popolazione della citt\u00e0 raddoppia. Si vendono opere d'arte e d'artigianato.\nIl Tsitsikamma National Park \u00e8 una fascia di fra Nature's Valley e la foce del fiume Storms, e consente escursioni a piedi in un ambiente naturale incontaminato. Nei pressi del parco si trova il ponte di Bloukrans Bridge, in cui si pu\u00f2 fare bungee jumping dalla massima altezza al mondo.\nJeffreys Bay \u00e8 una delle coste pi\u00f9 selvagge del paese, a ridosso di una delle pi\u00f9 spettacolari foreste subtropicali d'Africa. La Wild Coast \u00e8 un tratto di costa con splendidi panorami e parecchi relitti da visitare.\nComuni e distretti.\nLa provincia di Eastern Cape \u00e8 suddivisa in 4 \"District Management Areas\" (DMAs) con codici ECDMA10, ECDMA13, ECDMA14, ECDMA44 e 6 municipalit\u00e0 distrettuali, a loro volta sono suddivisi in 38 municipalit\u00e0 locali.\nAlle 6 municipalit\u00e0 distrettuali, va aggiunta una municipalit\u00e0 metropolitana."}
{"id": "424275", "revid": "79454", "url": "https://it.wikipedia.org/wiki?curid=424275", "title": "Compagnia del Ges\u00f9", "text": ""}
{"id": "424279", "revid": "1564499", "url": "https://it.wikipedia.org/wiki?curid=424279", "title": "Pentri", "text": "I Pentri erano una delle quattro trib\u00f9 che costituivano il popolo dei Sanniti e che facevano parte della confederazione che andava sotto il nome di Lega sannitica. Erano stanziati nel Sannio centrale, a cavallo delle attuali regioni Abruzzo, Campania e Molise.\nIl loro nome ha una radice simile al celtico \"pen\" (\"sommit\u00e0\") e significherebbe quindi \"popolo dei monti\".\nLa loro capitale era Bovianum, probabilmente l'attuale Bojano. Altre due importanti citt\u00e0 erano Allifae ed Aesernia. I Pentri parteciparono, nel corso della terza guerra sannitica, alla battaglia di Sentino insieme agli Irpini (Sanniti anch'essi) e ai Galli Senoni.\nLa Legio Linteata.\nI Pentri che facevano parte della Lega Sannitica furono guerrieri molto temibili e valorosi e contribuirono non poco con i loro uomini alla Legio Linteata: un gruppo scelto di guerrieri che dopo una particolare cerimonia sacra, diventava una casta votata al sacrificio estremo per difendere il proprio popolo. Finch\u00e9 furono indipendenti, questa eccellenza nelle armi rimase un ostacolo nelle mire espansionistiche di Roma."}
{"id": "424281", "revid": "1543377", "url": "https://it.wikipedia.org/wiki?curid=424281", "title": "Relazioni internazionali della Macedonia del Nord", "text": "La Macedonia del Nord, fino al 24 gennaio 2019 chiamata \"Repubblica di Macedonia\", divenne membro delle Nazioni Unite l'8 aprile 1993, diciotto mesi dopo la dichiarazione d'indipendenza dalla Repubblica Socialista Federale di Jugoslavia. Precedentemente al cambio di nome del 2019, i Paesi stranieri si rivolgevano alla Repubblica, nell'ambito dell'ONU, con la denominazione inglese di Former Yugoslav Republic of Macedonia o FYROM (\"Ex Repubblica Iugoslava di Macedonia\"), lasciando in sospeso una lunga disputa sulla denominazione ufficiale del Paese. Altri enti internazionali, come l'Unione europea, l'Unione europea di radiodiffusione, ed il Comitato Olimpico Internazionale avevano adottato la stessa denominazione. Anche la NATO utilizzava lo stesso nome, ma aggiungeva una nota esplicativa in cui si specificava che i Paesi membri riconoscevano il nome costituzionale.\nTutti i Paesi membri delle Nazioni Unite riconoscono la Repubblica di Macedonia del Nord, ma erano divisi fino a prima del cambio di nome sulla questione della denominazione. Tre dei cinque membri permanenti del \"Consiglio di Sicurezza\" dell'ONU (gli Stati Uniti, la Russia e la Cina), l'Italia e altri 110 Paesi membri riconoscevano prima il Paese con il suo nome costituzionale dell'epoca, Repubblica di Macedonia, piuttosto che con la denominazione provvisoria dell'ONU.\nDispute internazionali.\nAlbania.\nIl governo albanese ha richiesto la protezione dei diritti dell'etnia albanese nella Repubblica di Macedonia del Nord, dove la popolazione consiste effettivamente per il 25,2% di albanesi secondo le statistiche ufficiali. La guerra civile del 2001, fra la maggioranza etnica macedone e la minoranza albanese caus\u00f2 alcune tensioni fra i due paesi. Comunque, il seguente accordo di pace e il riconoscimento di maggiori diritti per gli albanesi aiut\u00f2 a stabilizzare la situazione.\nBulgaria.\nLa Bulgaria fu il primo Paese a riconoscere l'indipendenza della Repubblica di Macedonia (del Nord). La Bulgaria ha comunque rifiutato di riconoscere l'esistenza di una nazione macedone separata o di una lingua macedone separata. Sostiene che i macedoni sono solo un sottogruppo della nazione bulgara e che la lingua macedone non \u00e8 che un dialetto del bulgaro. Questo port\u00f2 a delle complicazioni alla firma di trattati tra i due Paesi, che sono stati firmati con questa lunga frase alla fine: \"fatto nelle lingue ufficiali dei due stati - lingua bulgara, secondo la Costituzione della Repubblica di Bulgaria e lingua macedone secondo la Costituzione della Repubblica di Macedonia.\nLa Bulgaria d\u00e0 ai macedoni il diritto di ottenere la cittadinanza bulgara e secondo un giornale nordmacedone, \"Ve\u010der\", 63.000 nordmacedoni hanno usato quest'opportunit\u00e0.\nLa Repubblica di Macedonia del Nord ha relazioni molto buone nelle sfere politica, economica e militare. I governi dei due Paesi lavorano insieme per migliorare le relazioni commerciali. La Bulgaria sostiene la richiesta nordmacedone di entrare nell'Unione europea e sostenne la richieste di entrare nella NATO sino al 2020, quando ci entr\u00f2. La Bulgaria ha donato anche carri armati, pezzi d'artiglieria e altre tecnologie militari al giovane esercito nordmacedone.\nLe regole che governano i buoni rapporti tra vicini, come convenute fra la Bulgaria e la Macedonia del Nord, sono state regolate nella Dichiarazione Unita del 22 febbraio 1999, riaffermata da un memorandum unito firmato il 22 gennaio 2008 a Sofia.\nLa Bulgaria ha proposto di firmare un trattato (in base a tale Dichiarazione Unita) per garantire rapporti di buon vicinato tra i due Paesi, al fine di abilitare il supporto bulgaro per l'adesione della Repubblica di Macedonia del Nord all'Unione europea.\nGrecia.\nLa situazione indeterminata del nome della Repubblica di Macedonia del Nord \u00e8 nata da una lunga disputa con la Grecia, che critica l'uso di quello che viene considerato un nome ed un simbolo ellenico. Il punto principale della disputa \u00e8:\nLa questione del nome venne \"congelata\" con un compromesso delle Nazioni Unite nel 1993. Comunque la Grecia rifiut\u00f2 il riconoscimento diplomatico alla Repubblica e impose un embargo economico che dur\u00f2 finch\u00e9 le questioni di bandiera e costituzionali non sono state risolte nel 1995. Prima di quell'anno, la Macedonia del Nord utilizzava una bandiera col simbolo del Sole di Verghina, simbolo ritrovato nella parte greca della Macedonia (che comprende circa il 60% della pi\u00f9 ampia regione della Macedonia) su uno scrigno all'interno delle tombe dei re dell'antico Regno di Macedonia e avente accanto ad esso anche una scritta in greco antico.\nQuestione del nome.\nLe critiche greche sulla denominazione ufficiale nascono da vari fattori:\nIl parlamento greco, sotto il governo Tsipras, il 24 gennaio 2019 ha approvato bilateralmente un accordo con la Repubblica di Macedonia del Nord per mettere fine alla disputa. L'accordo, attualmente in vigore, afferma che il nome della Repubblica allora chiamata dall'ONU \"FYROM\" e dalla sua costituzione \"Repubblica di Macedonia\" \u00e8 Repubblica di Macedonia del Nord.\nI sostenitori della parte greca all'interno della disputa si rifiutano di usare la parola \"Macedonia\" per descrivere la Repubblica di Macedonia del Nord, non riconoscendo dunque n\u00e9 i vecchi nomi n\u00e9 quello attuale, chiamandola invece \"Skopje\" e i suoi abitanti \"Skopjani\" (in greco: \"\u03a3\u03ba\u03bf\u03c0\u03b9\u03ac\u03bd\u03bf\u03b9\") dal nome della capitale del paese, Skopje appunto.\nQuestione della bandiera.\nLa prima bandiera della Repubblica di Macedonia dopo l'indipendenza caus\u00f2 una controversia quando venne adottata dal neonato stato. L'uso del Sole di Vergina sulla bandiera offese i greci, poich\u00e9 essi ritengono il simbolo come associato al re Filippo II di Macedonia e per estensione a suo figlio Alessandro Magno. Il punto di vista greco viene riassunto in una FAQ circolata su Internet alla fine degli anni '90:\nIl simbolo venne rimosso dalla bandiera dopo un accordo raggiunto tra la Repubblica di Macedonia del Nord e la Grecia nel settembre del 1995. La Repubblica si accord\u00f2 nel trovare un punto d'incontro con le questioni greche per i cambiamenti del suo simbolo nazionale e della costituzione, mentre la Grecia stabil\u00ec le relazioni diplomatiche con la Repubblica e tolse l'embargo economico.\nQuestioni costituzionali.\nLa prima costituzione della Repubblica di Macedonia del Nord dopo l'indipendenza, adottata il 17 novembre 1991 include una serie di clausole che la Grecia ha interpretato come un incitamento a sentimenti secessionisti tra le popolazioni slave della Grecia settentrionale, e che dessero adito a pretese annessionistiche sul territorio greco. L'articolo 49 della costituzione ha causato particolari problemi. Si leggeva:\nDal punto di vista greco, questo rappresentava effettivamente una licenza per la Repubblica ad interferire con gli affari interni greci. Gli articoli offensivi vennero rimossi con l'accordo del 1995 tra i due lati.\nSerbia.\nUn accordo del febbraio 2001 con la allora Repubblica Federale di Jugoslavia stabilizz\u00f2 i confini tra i due Paesi, ma gli albanesi su entrambi i lati hanno espresso la loro opposizione all'accordo per l'imposizione di pi\u00f9 rigidi controlli doganali ed il trasferimento di alcuni territori al lato macedone.\nCandidatura per l'accesso macedone all'Unione europea.\nI leader dell'Unione europea, al meeting tenutosi a Salonicco nel 2003 promisero ai paesi balcanici occidentali che avrebbero avuto la possibilit\u00e0 di fare parte integralmente dell'UE, non appena avessero soddisfatto i criteri stabili. All'interno dei progetti di allargamento, l'Unione Europea ha concesso alla Repubblica di Macedonia del Nord lo status di stato candidato all'accesso il 17 dicembre 2005, ma non ha dato nessuna indicazione sulla data di inizio dei negoziati. La Grecia si \u00e8 impegnata a non porre il veto sulla decisione in base alla premessa che la questione sul nome verr\u00e0 risolta. La Repubblica di Macedonia del Nord ha fatto domanda per diventare membro il 22 marzo 2004. Il primo ministro macedone Vlado Bu\u010dkovski ha salutato la decisione come \"biglietto di sola andata\" nell'Unione Europea per il proprio paese.\nSecondo l'Unione Europea gli ostacoli maggiori all'accesso della Repubblica di Macedonia del Nord riguardano le relazioni con i paesi confinanti e le riforme del sistema giudiziario e di polizia nord macedone. Inoltre, il tasso di crescita si attarda dietro quello della maggior parte dei membri europei, la disoccupazione \u00e8 a livelli alti e gli investimenti stranieri rimangono sostanzialmente pochi. Il processo di decentralizzazione imposto dopo la guerra civile del 2001 richiede ancora una completa attuazione. Per\u00f2 la popolazione relativamente poco numerosa e le caratteristiche europee della Repubblica promettono pochi sforzi sul budget europeo. In seguito al no francese e olandese sulla costituzione, l'Unione Europea si trova in un \"periodo di riflessione\". Questa situazione sembra rallentare le prospettive dei candidati come Repubblica di Macedonia del Nord e Turchia di diventare membri in breve termine.\nNel febbraio 2006 la Repubblica \u00e8 diventata il quarto membro della Central European Free Trade Agreement (CEFTA), insieme alla Croazia, alla Bulgaria ed alla Romania. La CEFTA funziona come 'banco di prova' per incoraggiare gli sforzi uniti per l'integrazione dei paesi partecipanti alle istituzioni dell'Europa occidentale."}
{"id": "424309", "revid": "339392", "url": "https://it.wikipedia.org/wiki?curid=424309", "title": "Lega A", "text": ""}
{"id": "424320", "revid": "767487", "url": "https://it.wikipedia.org/wiki?curid=424320", "title": "Giuseppe Annese", "text": "Biografia.\nGiuseppe Bernardo Annese nasce in una famiglia benestante. Conseguita la maturit\u00e0 classica si iscrive all'universit\u00e0, laureandosi in legge a Bologna. Alla fine degli anni Cinquanta si stabilisce a Milano, dove trova lavoro come pubblicitario nelle pi\u00f9 importanti agenzie del settore. Intanto scrive, svolge attivit\u00e0 giornalistica e si fa conoscere nell'ambiente artistico. Collabora con Marcello Marchesi ed \u00e8 amico dello scrittore Ennio Flaiano e dell'artista Giuseppe Migneco. Muore prematuramente a Milano nel 1979.\nOpere.\nNel 1975 pubblica presso la milanese Jaka Book il romanzo \"Serenit\u00e0 in agguato. Kitschromanzo\", che contiene, sotto la sua scrittura sperimentale ed il suo tono ironico ed irriverente, un'aspra critica della sua epoca e dei modelli politici ed economici dominanti. \nLe liriche di Annese, invece, con il titolo \"Morire di speranza\", sono state pubblicate postume nel 1985 e poi nel 2000 e nel 2004. Postumo \u00e8 apparso anche il romanzo \"Macerazioni divertenti\" (Besa, Lecce, 1997), preceduto da un intervento di Andrea Pinketts. Nell'opera trova conferma la profondit\u00e0 della vena letteraria di Annese, originale ed iconoclasta. Il suo pastiche linguistico, che qualcuno ha accostato a quello di Gadda, attinge anche al vernacolo ed \u00e8 alimentato da una vasta cultura e da un sicuro gusto. Altre opere restano ancora inedite."}
{"id": "424333", "revid": "1372005", "url": "https://it.wikipedia.org/wiki?curid=424333", "title": "Hans Reichenbach", "text": "Diede importanti contributi alla teoria della probabilit\u00e0 e all'interpretazione filosofica della teoria della relativit\u00e0, della meccanica quantistica e della termodinamica.\nBiografia.\nReichenbach dopo aver iniziato gli studi come ingegnere civile presso la \"Techinsche Hochschule\" di Stoccarda nel 1910 resosi conto di preferire gli studi teorici decise di studiare fisica, matematica e filosofia a Berlino, Gottinga, Monaco e Erlangen. Ebbe come docenti Ernst Cassirer, David Hilbert, Max Planck, Max Born e Arnold Sommerfeld. Si laure\u00f2 all'universit\u00e0 di Erlangen nel 1915, con una dissertazione sulla teoria della probabilit\u00e0 per la rappresentazione della realt\u00e0. \nPrese parte alla prima guerra mondiale, sul fronte russo, servendo le forze armate tedesche nei reparti di radio-comunicazione. Fu rimosso dal fronte dopo due anni, per ragioni di salute. Ritornato a Berlino, Reichenbach lavor\u00f2 come ingegnere caporeparto in una ditta che produceva apparati audio. In quegli stessi anni (1917-1920) fu uno dei pochi studenti che seguirono i corsi sulla teoria della relativit\u00e0 tenuti all'universit\u00e0 di Berlino da Albert Einstein. Le tesi relativiste colpirono Reichenbach spingendolo ad allontanarsi dalla visione kantiana, che aveva acquisito dal suo mentore Cassirer (e al proposito, con breve notificazione, Cassirer ne cita un testo alla chiusura del proprio: \"La teoria della relativit\u00e0 di Einstein\" del 1921), per diventare uno dei principali esponenti del positivismo logico, in una visione volta maggiormente all'empirismo e al rifiuto del sintetico \"a priori\" kantiano. Proprio come maggiore assertore di questa nuova visione filosofica fu tra i fondatori nel 1928 della \"Berliner Gesellschaft f\u00fcr Empirische (Wissenschaftliche) Philosophie\" (Societ\u00e0 berlinese per la filosofia empirica (scientifica)). \nL'incontro con la teoria relativistica fu al centro di tutta l'attivit\u00e0 intellettuale di Reichenbach, che, in pochi anni, pubblic\u00f2 quattro libri dedicati all'interpretazione filosofica di tale teoria: \nDal 1920 al 1926 Reichenbach insegn\u00f2 al Politecnico di Stoccarda; gli argomenti dei suoi corsi comprendevano la teoria della relativit\u00e0, la telegrafia senza fili, metodiche di misurazione e filosofia. Nel 1926, con l'aiuto di Einstein, Planck e Max von Laue, Reichenbach divent\u00f2 assistente presso il dipartimento di fisica dell'universit\u00e0 di Berlino; fu licenziato da tale incarico nel 1933, dopo la salita al potere di Adolf Hitler, a causa delle origine ebree da parte di padre. Reichenbach emigr\u00f2 in Turchia, dove ottenne l'incarico di capo del dipartimento di filosofia dell'universit\u00e0 di Istanbul. Nell'universit\u00e0 turca i corsi, come nel resto d'Europa, erano suddivisi in studi scientifici e letterari e filosofia faceva parte di questa seconda categoria. Approfittando delle profonde rivoluzioni che Atat\u00fcrk stava imprimendo in tutta la societ\u00e0, Reichenbach riusc\u00ec ad ottenere, nel suo piccolo, che gli studenti di filosofia dovessero seguire dei corsi della facolt\u00e0 di scienze. Questa innovazione dur\u00f2 giusto il tempo della sua permanenza ad Istanbul, ma \u00e8 indice chiaro di come egli ritenesse fondamentale che la filosofia affrontasse i temi e le questioni messi in campo dalle scienze contemporanee.\nNel 1938 si trasfer\u00ec negli Stati Uniti, dove ottenne la cattedra di filosofia all'universit\u00e0 della California di Los Angeles (UCLA), grazie all'aiuto di Charles Morris e all'interessamento di vari studiosi, tra i quali lo stesso Einstein. Reichenbach insegn\u00f2 all'UCLA fino alla morte, avvenuta nel 1953, a causa di un infarto. Negli Stati Uniti Reichenbach pubblic\u00f2 diversi libri, tra i quali:\nPostumi sono stati pubblicati:\nPensiero.\n\u00c8 stato uno dei pensatori pi\u00f9 significativi all'interno della corrente tedesca del neopositivismo. Le sue opere sono caratterizzate, da un lato da un atteggiamento favorevole nei confronti della conoscenza scientifica e dall'altro da una convinta difesa del sistema probabilistico della scienza. Non a caso, Reichenbach osteggi\u00f2 una visione della causalit\u00e0 deterministica applicata alle leggi della natura, appoggiando invece quella probabilistica.\nIndag\u00f2 a fondo su due aspetti prioritari della scienza: la logica induttiva e la logica deduttiva; quest'ultima, secondo Reichenbach, non \u00e8 in grado, a causa dei suoi limiti strutturali, di cogliere la realt\u00e0, mentre l'induttiva non pu\u00f2 soddisfare le necessit\u00e0."}
{"id": "424336", "revid": "2", "url": "https://it.wikipedia.org/wiki?curid=424336", "title": "Historia Ecclesiastica Gentis Anglorum", "text": ""}
{"id": "424388", "revid": "30610", "url": "https://it.wikipedia.org/wiki?curid=424388", "title": "Lota lota", "text": "La bottatrice (Lota lota) \u00e8 il solo pesce d'acqua dolce appartenente alla famiglia dei Lotidae, comprendente molte specie di pesci d'acqua salata dell'ordine Gadiformes.\nDistribuzione e habitat.\n\u00c8 diffusa nel vasto territorio circumartico (Russia, Canada, Fennoscandia), Francia, Germania, Europa orientale nonch\u00e9 in Italia (grandi laghi prealpini).\nDescrizione.\nPresenta un corpo molto allungato, poco compresso ai fianchi, coperto di piccole scaglie lisce con pelle vischiosa. Ha bocca molto ampia e un barbiglio sul mento. Possiede due pinne dorsali, la prima delle quali \u00e8 breve mentre la seconda \u00e8 molto lunga. L'anale \u00e8 allungata, le pinne pettorali ampie e robuste. La pinna caudale \u00e8 tondeggiante. La livrea presenta un fondo che varia dal bruno al verde al giallastro, marmorizzato di bruno (cos\u00ec come le pinne). Il ventre \u00e8 quasi bianco.\nRaggiunge una lunghezza massima di 180\u00a0cm, per un peso massimo di 34\u00a0kg, tuttavia \u00e8 pi\u00f9 comune imbattersi in esemplari dai 25 ai 100\u00a0cm con un peso di 8\u00a0kg.\nRiproduzione.\nLa fregola avviene in inverno, tra novembre e marzo, a seconda della zona geografica. I maschi arrivano per primi nei luoghi di deposizione. Si pu\u00f2 affermare che avviene una riproduzione di gruppo, poich\u00e9 tutti i riproduttori spingono verso il centro, formando un groviglio di corpi, ed emettendo uova e sperma. Le uova sono giallo-ambra, con un diametro intorno a 1\u00a0mm. L'incubazione dura da 30 a 70 giorni, a seconda della temperatura.\nAlimentazione.\nLa bottatrice \u00e8 un pesce molto vorace: caccia pesci pi\u00f9 piccoli, invertebrati ed anche pesci morti. Si alimenta solo di notte o in caso di intorbidimento delle acque.\nPredatori.\nDurante le fasi giovanili pu\u00f2 essere preda di lucci, persici trota e persici reali.\nPesca.\nViene spesso pescato di notte dai pescatori di anguille, e anche a scopo industriale, essendo una fonte di olio e usata per la preparazione di farina di pesce. Il suo fegato, essiccato e salato, \u00e8 commerciato in molte zone d'Europa.\nHa carni prelibate, molto apprezzate."}
{"id": "424401", "revid": "3058670", "url": "https://it.wikipedia.org/wiki?curid=424401", "title": "Livornese", "text": ""}
{"id": "424411", "revid": "5588", "url": "https://it.wikipedia.org/wiki?curid=424411", "title": "Bottatrice", "text": ""}
{"id": "424422", "revid": "93556", "url": "https://it.wikipedia.org/wiki?curid=424422", "title": "Pasque veronesi", "text": "Le Pasque veronesi furono un episodio d'insurrezione della citt\u00e0 di Verona e dei suoi dintorni contro le truppe di occupazione francesi, comandate dal generale Napoleone Bonaparte. Furono cos\u00ec chiamate anche per assonanza con i Vespri siciliani. La rivolta, scoppiata per via dell'oppressione francese in citt\u00e0 (durante il loro soggiorno a Verona vi furono confische di beni ai cittadini e complotti per tentare di rovesciare l'amministrazione locale), inizi\u00f2 la mattina del 17 aprile 1797, Luned\u00ec dell'Angelo: la popolazione esasperata riusc\u00ec a mettere fuori combattimento pi\u00f9 di mille soldati francesi, soprattutto nelle prime ore della battaglia, mentre i militi francesi cercavano di rifugiarsi nei castelli della citt\u00e0, successivamente presi d'assalto. L'insurrezione termin\u00f2 il 25 aprile 1797 con l'accerchiamento della citt\u00e0 da parte di soldati: le conseguenze a cui la citt\u00e0 e i cittadini dovettero far fronte furono principalmente il pagamento di ingenti somme e le razzie di opere d'arte e di beni.\nLa ricostruzione dell'esatto andamento degli eventi ha dato vita a un dibattito e alla nascita di alcune controversie dovute ad alcune differenze tra ci\u00f2 che riportano le fonti veronesi e quelle francesi che si sono protratte fino agli anni 2000 investendo anche il dibattito politico locale.\nQuadro storico.\nLe Pasque veronesi furono un episodio del pi\u00f9 vasto movimento delle insorgenze antifrancesi e antigiacobine, che scoppiarono in tutta la penisola italiana dal 1796 al 1814, assieme alla lotta dell'Armata della Santa Fede che, guidata dal cardinale Ruffo, riusc\u00ec nella riconquista del Regno di Napoli, le azioni delle bande Viva Maria in Toscana e Liguria, e le vittorie di Andreas Hofer in Trentino e Alto Adige. Questi moti furono numerosi, si tratt\u00f2 quindi di un fenomeno vasto: le stime, da parte di storici di area cattolica, parlano di almeno insorti e morti.\nQueste rivolte contro la dominazione francese, secondo la storiografia di parte cattolica italiana, ebbero come principale miccia la politica religiosa francese di ispirazione giacobina, contraria dunque ai valori sentiti come fondamentali dalla componente pi\u00f9 legata alla Chiesa cattolica nella societ\u00e0 italiana di quel periodo.\nAntefatti.\nL'obiettivo di Napoleone, gi\u00e0 dalla primavera del 1796, era completare la conquista della ricca Lombardia, annettendo le province di Bergamo e Brescia (all'epoca parte della Repubblica di Venezia). In effetti le truppe francesi, inizialmente accolte con l'impegno di una breve sosta, erano gi\u00e0 presenti alla fine dell'anno a Brescia e Verona: in tal modo nelle due citt\u00e0, ancora sotto il dominio veneto, si crearono le premesse per gli eventi dell'anno successivo. A Verona in particolare i francesi giunsero il 1\u00ba giugno 1796, occupando i forti militari e alcuni edifici per il ristoro delle truppe, nonostante la Repubblica di Venezia avesse dichiarato la propria neutralit\u00e0. I rapporti tra la popolazione e i reparti veneti da una parte, e le truppe francesi dall'altra, si dimostrarono difficili sin dall'inizio. Bergamo invece resisteva ancora all'irruenza francese.\nI francesi a Bergamo.\nAlessandro Ottolini, podest\u00e0 di Bergamo e patriota che aveva offerto 10\u00a0000 uomini per la difesa della Nazione Bergamasca, a fine dicembre dovette accettare la richiesta del generale Louis Baraguey d'Hilliers di approntare degli alloggi per le sue truppe all'interno della citt\u00e0, poich\u00e9 essendo senza soldati non avrebbe potuto resistere alle forze francesi e in quanto la neutralit\u00e0 veneta, ovviamente, non consentiva un attacco.\nAll'arrivo delle milizie francesi Ottolini fece chiudere l'accesso al castello, ma Baraguey d'Hilliers rifer\u00ec che aveva ricevuto l'ordine di presidiare il castello e la fortezza, e che di conseguenza avrebbe dovuto concedere ai suoi soldati l'ingresso in quegli edifici: come gi\u00e0 i podest\u00e0 di Brescia e Verona, anche Ottolini fu obbligato ad acconsentire. Il generale francese comunque non tolse i vessilli di San Marco, dato che ufficialmente anche questa citt\u00e0 permaneva sotto il controllo veneto.\nLa fase successiva del piano di Napoleone prevedeva il cambiamento di regime in tutta la regione tramite l'affidamento dell'amministrazione ai giacobini lombardi, che avrebbero dovuto successivamente creare una repubblica (che avrebbe compreso i territori sino a Verona, o addirittura sino a Padova) legata alla Francia. Quando l'informazione segreta giunse alle orecchie di Ottolini, questi provvide subito a informare il provveditore. Francesco Battaia, persona dal carattere esitante nel compiere azioni di forza, gli rispose che doveva assicurarsi che l'informazione fosse veritiera. Ottolini grazie a una spia riusc\u00ec in breve tempo ad avere la conferma delle intenzioni di Napoleone, ma ciononostante Battaia non fece nulla.\nL'opera di \"democratizzazione\" di Bergamo fu iniziata da Fran\u00e7ois Joseph Lefebvre, succeduto a Baraguay d'Hilliers, in quanto i giacobini locali erano troppo pochi. Napoleone ricord\u00f2 al generale che la democratizzazione doveva apparire volont\u00e0 della popolazione: il generale, allora, mentre teneva occupato Ottolini, chiam\u00f2 una rappresentanza di cittadini perch\u00e9 dichiarassero decaduto il governo della Serenissima. Questi protestarono ma furono obbligati a firmare. Ottolini nel contempo aveva richiamato alcune compagnie militari dalla provincia, e questa sua azione venne utilizzata come pretesto per l'occupazione della citt\u00e0. Bergamo diveniva ufficialmente la prima citt\u00e0 sottratta al dominio di Venezia, e Ottolini fu obbligato a abbandonarla.\nI francesi a Brescia.\nIl passo successivo doveva essere la democratizzazione di Brescia. In questo caso, anche se la citt\u00e0 era gi\u00e0 sotto il parziale controllo francese, l'operazione avrebbe dovuto essere condotta, almeno in apparenza, dai giacobini, dato che nel caso bergamasco l'azione francese era stata troppo evidente. Il 16 marzo colonne di soldati composte in parte da giacobini lombardi e in parte da soldati francesi partirono alla volta di Brescia. Il podest\u00e0, Giovanni Alvise Mocenigo, avrebbe voluto portare un attacco alla colonna nemica, ma venne fermato dal Battaia, preoccupato dall'eventuale uso della forza.\nDue giorni dopo duecento uomini entrarono a Brescia e, con l'aiuto dei giacobini locali, vinsero le poche resistenze. Il primo provvedimento fu la cacciata di Battaia, che si rifugi\u00f2 a Verona. Nonostante la mancanza di favore nella popolazione, i giacobini riuscirono, con l'aiuto francese, a \"democratizzare\" il contado, e il 28 marzo anche la citt\u00e0 di Crema. Non riuscirono invece in Val Trompia e soprattutto in Valle Sabbia e sulla Riviera occidentale del Garda, che si preparavano a resistere armate contro i francesi e i giacobini della citt\u00e0.\nLe insurrezioni e la campagna veronese.\nIl provveditore Battaia giunse a Verona il 22 marzo e subito fece riunire il consiglio, al quale parteciparono anche alcuni capi militari (il conte Pompei, Ernesto Bevilacqua, Antonio Maffei, Marcantonio Miniscalchi, Ignazio Giusti, Francesco Emilei) e Alessandro Ottolini. Durante il consiglio Maffei, Ottolini ed Emilei si batterono per convincere gli altri membri dell'importanza della riconquista dei territori perduti, senza rendersi conto che in quel momento era pi\u00f9 importante provvedere alla difesa della Nazione Veronese, prevedibile obiettivo dei giacobini. Battaia invit\u00f2 alla prudenza, ma il conte Emilei gli ricord\u00f2 che la resistenza passiva aveva gi\u00e0 portato alla perdita di Brescia e che i cittadini veronesi erano pronti a prendere le armi contro i giacobini lombardi. Battaia, appena comprese che i presenti erano dell'opinione di Emilei, cambi\u00f2 idea: venne quindi deciso all'unanimit\u00e0 di provvedere alla difesa dei confini veronesi.\nSi pass\u00f2 subito all'opera: Miniscalchi assunse il comando delle difese lungo la linea del lago di Garda, mentre a Bevilacqua fu assegnato quello della linea tra Villafranca di Verona e il confine con Ferrara. Tra le due linee venne posizionato Maffei.\nNel contempo era tornato a Verona il conte Augusto Verit\u00e0, il quale era sempre stato in ottimi rapporti con i francesi e quindi propose di assicurarsi la neutralit\u00e0 francese prima dello scontro con i giacobini. Venne quindi scritta e consegnata al generale Antoine Balland (comandante delle truppe francesi a Verona) la seguente lettera:\nIn sostanza si chiedeva l'autorizzazione a difendere i confini veronesi dagli aggressori; il generale fu quindi costretto ad acconsentire poich\u00e9, in caso contrario, sarebbe stato come ufficializzare la venuta meno dell'autorit\u00e0 della Serenissima sui suoi territori. Bonaparte, che condivideva la scelta di Balland, inform\u00f2 il Senato veneziano che le truppe francesi non si sarebbero immischiate e che si doleva di quanto successo a Bergamo e Brescia. La risposta di Balland suscit\u00f2 grande approvazione tra i veronesi per la difesa del proprio territorio.\nInizialmente i capi militari furono mandati a difendere i confini con un numero esiguo di soldati, per\u00f2 le cernide poterono offrire uomini, inoltre si unirono numerosi volontari, in particolare dalla Valpolicella.\nIl 23 marzo giunse a Verona la notizia che era partita da Brescia una spedizione di 500 soldati giacobini diretti a Peschiera del Garda o Valeggio sul Mincio: gli ufficiali e le truppe si affrettarono cos\u00ec a prendere le posizioni. Miniscalchi si rec\u00f2 a Col\u00e0, piccolo borgo sopra le colline di Lazise, Giusti a Povegliano Veronese e Bevilacqua a Cerea, mentre Maffei raggiunse Valeggio, da dove pot\u00e9 constatare che i nemici non erano ancora in vista, e pot\u00e9 quindi rischierare con pi\u00f9 ordine le sue truppe. A lui si unirono anche 24 fanti provenienti da Brescia e 40 cavalleggeri croati arrivati da Verona (insieme a due cannoni). Il 27 marzo decise di inviare un corpo di esplorazione mentre, nel frattempo, a Castelnuovo del Garda si erano riuniti volontari.\nLa notizia dei movimenti delle truppe nel veronese arriv\u00f2 sino nelle valli bergamasche, dove scoppiarono numerose rivolte contro gli occupanti. Il 29 marzo si sollev\u00f2 pressoch\u00e9 tutta la zona montuosa bergamasca, tanto che gli insorti, cacciati i francesi, decisero di puntare su Bergamo. Negli stessi giorni, nel bresciano, insorse la popolazione di Sal\u00f2, esortata alla resistenza dallo stesso Battaia, che assicur\u00f2 per lettera l'invio di munizioni e di 80 dragoni. La lettera ebbe l'effetto di entusiasmare la popolazione, che riusc\u00ec a ricollocare le insegne del Leone di San Marco e a far fuggire i giacobini dalla citt\u00e0. Poco dopo insorsero anche gli abitanti di Maderno e Toscolano, sulla sponda bresciana del Benaco e Vobarno in Valle Sabbia. Mille uomini tra giacobini lombardi, soldati polacchi e francesi radunati a Brescia furono inviati a Sal\u00f2. Questi si scontrarono con gli insorti a Villanova, poco lontano dalla cittadina gardense, ma di fronte allo scarseggiare delle munizioni dovettero ben presto ritirarsi a Sal\u00f2. Un secondo scontro fu vinto dai salodiani grazie all'attacco su tre lati dei montanari della Valle Sabbia: tra le truppe nemiche ci furono 66 morti e numerosi prigionieri, tra cui alcuni capi dei giacobini. Anche le popolazioni della Val Trompia, in particolare quelle dell'alta valle delle comunit\u00e0 di Bovegno, Collio e Pezzaze, erano insorte armate e i francesi con i loro alleati giacobini furono fermati a Carcina, alle porte della Val Trompia, dove si combatt\u00e9 accanitamente e con numerosi morti da ambo le parti.\nBattaia, come aveva promesso, il 30 marzo invi\u00f2 80 dragoni; nel frattempo gli insorti di Calcinato e Bedizzole cacciavano i giacobini locali, sbloccando cos\u00ec la strada per Sal\u00f2 ai dragoni, che quindi raggiunsero la cittadina catturando numerosi giacobini in fuga.\nNel frattempo un attacco veronese a Desenzano non ebbe fortuna: le notizie delle fortunate insorgenze nelle valli bergamasche e bresciane, a Lonato e a Sal\u00f2 portarono eccitazione nei territori della Repubblica di Venezia. Lo stesso giorno, per\u00f2, i francesi attaccarono gli insorti che avevano circondato Bergamo e il giorno successivo si svolsero altre due battaglie: una vinta dai francesi e una dagli insorti, che dovettero comunque ritirarsi sulle montagne e arrendersi, data la evidente superiorit\u00e0 francese.\nMaffei era deciso a marciare su Brescia ma venne fermato da Battaia poich\u00e9 la Francia, secondo lui, poteva utilizzare l'azione come pretesto per dichiarare guerra alla Serenissima. Avendo, il Maffei, l'appoggio dei rappresentanti del governo veneto in citt\u00e0, Iseppo Giovannelli e Alvise Contarini, ebbe il via libera ad avanzare, ma con l'ordine di fermarsi a dieci miglia da Brescia: le truppe marciarono superando il Mincio sino ad avvicinarsi alla citt\u00e0 che, insieme agli insorti, fu bloccata su tre lati.\nIl generale Charles Edward Kilmaine (di origini irlandesi ma prestante servizio per la Francia) radun\u00f2 a Milano uomini e part\u00ec alla volta di Brescia, attaccando lungo il tragitto i borghi insorti e costringendoli alla resa. Intanto a Brescia il generale Landrieux minacci\u00f2 Maffei di raggiungere Verona a colpi di cannone se egli non avesse sgomberato il campo, cos\u00ec, dopo due brevi scontri tra truppe venete e francesi l'8 e il 9 aprile, Maffei decise di ritirarsi verso Verona.\nGli ultimi giorni prima dell'insurrezione.\nNapoleone era convinto che le ultime forze della Repubblica di Venezia si fossero concentrate nella piazzaforte di Verona. In effetti, nonostante gli ultimi eventi dimostrassero l'iniziativa presa dai francesi, la Serenissima continuava a proclamare la sua neutralit\u00e0. Bonaparte invi\u00f2 una spia a Verona, Angelo Pico, che raccolse attorno a s\u00e9 circa 300 giacobini veronesi, per mettere in atto una congiura. Essi per\u00f2 vennero scoperti dalla polizia segreta, cos\u00ec l'11 aprile alcune pattuglie, che eccezionalmente entrarono in azione in pieno giorno, arrestarono per strada e nelle loro abitazioni la maggior parte di loro, anche se Pico e altri capi riuscirono a sfuggire alla cattura rifugiandosi nei castelli di Verona in mano francese. Giovanelli and\u00f2 a protestare vivamente ma non gli fu data nemmeno risposta e, anzi, il comandante Balland, che si stava rifornendo di munizioni, ordin\u00f2 di fortificare i castelli tanto che lui e Contarini, preoccupati, inviarono una lettera urgente al Senato e al Doge.\nNel frattempo venivano soppresse dai francesi le ribellioni di Lonato e Sal\u00f2, mentre Contarini e Giovanelli il 6 aprile mandarono Nogarola alla difesa del confini a est di Verona, presso Isola della Scala, per proteggersi da eventuali attacchi alle spalle. Il 15 aprile la fortezza di Peschiera del Garda, in territorio veronese, divenne formalmente possesso francese e contemporaneamente 400 polacchi marciavano verso Legnago, le cannoniere francesi attaccavano sul lago di Garda, movimenti nemici furono avvistati vicino a Cerea dove era posizionato Bevilacqua, e sulla via per Vicenza si era posto a presidio Giambattista Allegri.\nA Castelnuovo truppe francesi chiesero accoglienza, vigendo ancora, almeno virtualmente, la neutralit\u00e0. Quando per\u00f2 i soldati veneti si recarono in chiesa i francesi requisirono le armi lasciate fuori dall'edificio, e alla loro uscita furono fatti prigionieri, violando cos\u00ec ancora una volta la neutralit\u00e0. Fu allora che Maffei ricevette l'ordine di abbandonare il Mincio, dato il notevole rischio di essere colti alle spalle.\nA Verona il clima iniziava a essere molto teso. Tra i cittadini crebbe anche il sospetto che gli ebrei potessero parteggiare per i francesi cos\u00ec che il ghetto venne accerchiato alla ricerca di armi. Un anonimo annota che il 16 aprile \u00abil nostro ghetto \u00e8 stato circondato dalla nostra gente armata, che arrest\u00f2 tre ebrei, e trasport\u00f2 tre casse di armi\u00bb. Le fonti non fanno comunque accenno al ritrovamento di prove a sostegno di un effettivo coinvolgimento filo francese della popolazione ebraica veronese.\nCronologia dell'insurrezione.\n17 aprile.\nNella notte fra il 16 e il 17 aprile 1797 fu affisso per le vie della citt\u00e0 un manifesto firmato da Francesco Battaia che incitava i veronesi alla rivolta contro i francesi e contro i collaborazionisti locali. Il manifesto era per\u00f2 apocrifo, in realt\u00e0 opera di Salvadori su commissione di Landrieux, ed era una provocazione atta a fornire un pretesto ai francesi per occupare definitivamente la citt\u00e0.\nNel manifesto si poteva leggere:\nL'impostura sarebbe stata facilmente smascherabile, infatti il manifesto era gi\u00e0 stato pubblicato a marzo da alcuni giornali, come il \"Termometro Politico\" e il \"Monitore Bolognese\", inoltre Battaia in quel momento si trovava a Venezia. I rappresentanti veneti lo fecero rimuovere, e al suo posto venne pubblicato un nuovo manifesto che smentiva il precedente ed esortava la popolazione alla calma. Ma ormai l'insurrezione era gi\u00e0 stata innescata e nel pomeriggio ci furono gi\u00e0 diverse risse.\nLa situazione degenerava di ora in ora: verso le 14 venne arrestato un artigliere veneto mentre negli stessi istanti presso un'osteria in via Cappello scoppi\u00f2 una rissa tra un francese e un croato. Il francese ebbe la peggio e and\u00f2 a rifugiarsi presso la propria pattuglia, che protest\u00f2 vivamente. Fu allora che il popolo armato accorse in massa e, nel trambusto tra popolani e soldati, part\u00ec un colpo di fucile che mise in fuga i francesi. Poco dopo scoppi\u00f2 un'altra rissa in un'osteria di piazza delle Erbe, mentre alcuni popolani furono fermati da ufficiali dell'esercito veneto prima che aggredissero le guardie ai ponti Pietra e Nuovo. I comandanti francesi diressero allora in citt\u00e0 alcune truppe e inviarono in piazza Bra circa 600 uomini per controllare l'evolversi della situazione.\nVerso le 17, per ordine del generale Balland, venne aperto il fuoco dei cannoni di castel San Felice (quartier generale francese) e castel San Pietro, da dove numerosi colpi giunsero sino in piazza dei Signori. L'azione francese era causata dalla sicurezza dei comandanti di poter facilmente controllare l'insurrezione, che sarebbe stata utilizzata come pretesto per occupare ufficialmente la citt\u00e0.\nIl primo episodio dell'insurrezione si ebbe nella piazza d'Armi (piazza Bra), dove i 600 soldati francesi erano in sosta presso l'ospedale (dove oggi sorge palazzo Barbieri), mentre circa 500 soldati veneti si trovavano presso il Liston e sotto la Gran Guardia. Appena si udirono i primi colpi di cannone i francesi raccolsero le armi e si avviarono velocemente verso Castelvecchio, mentre i soldati veneti stettero ad assistere disorientati e, poich\u00e9 per mesi i loro comandanti avevano ricordato l'importanza della neutralit\u00e0, non seppero come comportarsi, mentre i veronesi cominciarono a sparare dai palazzi circostanti, ferendo alcuni soldati nemici.\nLo storico Bevilacqua scrive che \u00aba misura che cresceva il rimbombo delle artiglierie, uscivano gli abitanti dalle proprie case correvano mal armati ad affrontare le pattuglie francesi, che con le baionette abbassate scorrevano la citt\u00e0, le quali si videro ben presto obbligate a cercare la loro sicurezza dandosi precipitosa fuga verso i castelli\u00bb. Il popolo si accan\u00ec contro le truppe francesi sparse in tutta la citt\u00e0 e a guardia dei ponti. Numerosi soldati furono uccisi o fatti prigionieri, mentre quelli messi in fuga andarono a nascondersi negli alloggi dei compagni, dove barricarono le entrate: i popolani, per penetrare in quelle abitazioni, arrivarono a salire sui tetti, mentre continuava il cannoneggiamento della citt\u00e0 dai forti circostanti e da Castelvecchio.\nFrancesco Emilei in quei momenti era accampato vicino a Lugagnano, pochi chilometri fuori dalla citt\u00e0, e appresa la notizia della rivolta mosse verso Verona con i suoi soldati. Le porte urbane erano per\u00f2 difese dai francesi, che la mattina avevano raddoppiato i presidi. Porta Vescovo venne facilmente conquistata da Coldogno, mentre con pi\u00f9 fatica Nogarola conquist\u00f2 porta San Giorgio. Emilei dall'esterno della citt\u00e0 conquist\u00f2 porta San Zeno e pot\u00e9 entrare con volontari delle cernide, 600 soldati e due cannoni, che divise in quattro corpi mandati in luoghi diversi dell'abitato: di questi, un corpo venne mandato fuori porta Nuova per impedire la fuga dei francesi, un altro presso il bastione dei Riformati.\nI popolani armati di fucili, pistole, sciabole, ma anche di forconi e bastoni, erano scesi per le strade a dare la caccia ai francesi, uccidendone, ferendone e catturandone numerosi. Uno dei primi atti fu l'apertura delle carceri da cui numerosi soldati austriaci, una volta liberati, si unirono alla rivolta.\nNel tardo pomeriggio i rappresentanti del governo veneto in citt\u00e0, Iseppo Giovannelli e Alvise Contarini, pensavano ancora di poter tornare al precedente stato di neutralit\u00e0, mentre Emilei, appena conquistata porta Nuova, decise di partire per Venezia per chiedere il soccorso dell'esercito veneto. I due rappresentanti invece tentarono un compromesso con l'autorit\u00e0 militare francese, interrompendo il suono delle campane e issando sulla torre dei Lamberti una bandiera bianca. Balland fece interrompere il bombardamento (anche se attorno a Castelvecchio la battaglia continuava, essendo isolato dai castelli di collina e non potendo quindi avere informazioni su quanto stava accadendo). Iniziarono cos\u00ec le trattative, che Balland cercava di tenere per le lunghe, poich\u00e9 aspettava i rinforzi.\nLa trattativa fall\u00ec e i governatori veneti cercarono allora inutilmente di calmare la popolazione. I governatori, spaventati per l'evolversi della situazione, nella riunione tra il 17 e il 18 aprile decisero di ritirarsi a Vicenza e ordinarono, prima della partenza, che le truppe non prendessero parte alla battaglia. Da qui, il 18 aprile, Giovannelli e Contarini, secondo il piano esposto in riunione, si sarebbero diretti a Venezia, per chiedere aiuto al Senato. L'ordine venne eseguito, inizialmente, da Nogarola, Berettini e Allegri, mentre Antonio Maria Perez continu\u00f2 le operazioni. Nel frattempo la popolazione continu\u00f2 ad assaltare gli edifici in cui vi erano, o si credeva vi fossero, i soldati francesi, che venivano sistematicamente uccisi, mentre \u00abnon si sentiva altro che un continuo gridare per ogni angolo della citt\u00e0 Viva San Marco!\u00bb\nLo stesso giorno veniva firmato il trattato di Leoben tra Napoleone e l'Austria, nelle cui clausole segrete l'Austria cedeva la Lombardia e il Belgio alla Francia, prendendo a sua volta possesso dei rimanenti territori della Repubblica di Venezia.\n18 aprile.\nIl 18 i rettori erano gi\u00e0 partiti per Vicenza, intanto Emilei si apprestava a raggiungere Venezia per contattare il Senato, mentre a Verona Maffei e gli altri capi militari cercavano di organizzare l'esercito e i popolani, poich\u00e9 il provveditore Bartolomeo Giuliari non riusciva da solo a sostenere il peso della situazione. Appena scaduta la tregua i cannoni dei castelli di San Felice e San Pietro ripresero a sparare; dai due forti, inoltre, iniziarono veloci sortite in citt\u00e0 (che venivano puntualmente respinte) con l'obiettivo di alleggerire la pressione su Castelvecchio.\nLa notizia della fuga dei due provveditori irrit\u00f2 la popolazione, che continu\u00f2 ad agire senza coordinazione, mentre dal Contado accorrevano numerosi i contadini e i montanari, in parte gi\u00e0 armati. Giuliari ordin\u00f2 ai comandanti di fornire armi a chi ne fosse sprovvisto, inoltre provvide alla costituzione di una reggenza provvisoria, che si mise in contatto con il generale Balland stipulando cos\u00ec una tregua di tre ore, anche se la battaglia presso Castelvecchio continuava. Intanto alcuni cittadini riuscirono a portare dei pezzi di artiglieria sul colle San Leonardo da dove, essendo pi\u00f9 alto rispetto a colle San Pietro e alle altre Torricelle, era pi\u00f9 facile sparare contro i forti collocati sulle alture circostanti. Poco dopo venne deciso l'invio di truppe regolari a sostegno dei popolani sul colle.\nL'obiettivo principale divenne la conquista di Castelvecchio, per cui due pezzi di artiglieria vennero trasportati dal popolo dal bastione di Spagna a porta Borsari e nei pressi del teatro Filarmonico, dove furono installati su impalcature di legno; poco dopo vennero per\u00f2 sostituiti dai soldati austriaci, evidentemente pi\u00f9 esperti. Nel frattempo anche altri mortai venivano tolti al nemico e utilizzati per assediare il castello, mentre da Bassano del Grappa giungeva il conte Augusto Verit\u00e0 che si mise a capo dei duecento ex prigionieri austriaci. I francesi chiusi nel Castelvecchio portarono un cannone sulla torre dell'orologio e cominciarono a colpire porta Borsari, ma Augusto Verit\u00e0 rispose facendo bombardare la torre dagli artiglieri austriaci, che riuscirono a colpirla fino a far crollare il cannone: i francesi furono obbligati a sgomberare, mentre altri colpi mietevano vittime tra gli uomini sulle mura del castello. Poco prima di un nuovo assalto al castello un drappello di soldati francesi usc\u00ec con una bandiera bianca, in segno di resa. Il capitano Rubbi con pochi uomini si avvicinarono per trattare: fu allora che i francesi smascherarono un cannone e cominciarono a colpire, uccidendo i soldati che erano andati a parlamentare e trenta popolani. Si scaten\u00f2 cos\u00ec l'inferno attorno al castello, mentre i tempi della rivolta venivano scanditi dalla campana della torre dei Lamberti, che i francesi cercarono inutilmente di abbattere con le artiglierie.\nDai paesi della provincia continuarono ad accorrere numerosi i contadini volontari, armati per lo pi\u00f9 di forconi, bastoni, e poche armi da fuoco. A loro proposito Alberghini diceva che \u00abappariva sul volto di tutti il desiderio di morire per la Patria e di esporsi a qual si fosse stato cimento\u00bb. I contadini della Vallagarina riuscirono ad assalire e conquistare la chiusa presso Rivoli Veronese, mentre i montanari della Lessinia attaccarono da nord i forti San Felice e San Pietro. Nel frattempo nella provincia il conte Miniscalchi controllava la linea del Garda, Bevilacqua quella di Legnago, mentre Allegri la linea di San Bonifacio: i confini erano quindi tutti sorvegliati e per il momento tranquilli.\nArriv\u00f2 poi in citt\u00e0 il colonnello austriaco Adam Albert von Neipperg con un drappello di soldati, che inform\u00f2 Balland delle trattative di Leoben tra l'Impero austriaco e la Repubblica francese, mentre la popolazione lo accolse festosamente, pensando che fosse giunto in aiuto di Verona: fu cos\u00ec che venne perso il prezioso contributo imperiale. Intanto, fra una tregua e l'altra, Verona veniva sistematicamente cannoneggiata dai forti e la sua popolazione continuava a combattere accanitamente intorno a questi per espugnarli.\n19 aprile.\nIl 19 Bevilacqua venne sconfitto a Legnago dalle truppe francesi mentre Miniscalchi venne bloccato a Bardolino, per cui fuori dalle mura resisteva solo Maffei a Valeggio, che decise di ripiegare a Sommacampagna con i suoi 900 fanti e 250 cavalleggeri, in modo da non essere tagliato fuori dalle linee avanzate francesi: arrivato a Sommacampagna lasci\u00f2 il comando a Ferro e rientr\u00f2 a Verona in cerca di ordini. Lo stesso giorno torn\u00f2 Emilei da Venezia, senza gli aiuti sperati, mentre a Vicenza i due rappresentanti, persuasi da Erizzo, decisero di tornare e riprendere le trattative con Balland: il generale rispose che se fosse stata disarmata la popolazione se ne sarebbe andato dalla citt\u00e0 con i suoi uomini ma, dopo l'episodio di Castelvecchio, nemmeno i due rappresentanti gli credettero.\nDopo l'inutile tentativo di mediazione, Contarini e Giovannelli organizzarono il popolo che, al grido di \u00abvogliamo la guerra\u00bb, si prepar\u00f2 a una difesa a oltranza della citt\u00e0, come dimostra un proclama in cui affermano che, \u00abper togliere la confusione e il disordine, che potrebbe essere fatale al bene di tutti, resta commesso il popolo fedele di Verona che abbiasi a ritirare nelle rispettive Contrade. Col\u00e0 gli saranno assegnati dei capi, ubbidir\u00e0 ad essi, sar\u00e0 unito in corpi e i capi stessi avranno a dipendere dagli ordini delle cariche, e si presteranno sempre a procurare la comune salvezza\u00bb.\nContinuava cos\u00ec la battaglia, in particolare a Castelvecchio, dove per\u00f2 i cannoni, tornati nelle mani inesperte dei cittadini veronesi, non provocavano pi\u00f9 ingenti danni. Intanto dal colle San Leonardo continuava il bombardamento dei forti, che a loro volta colpivano la citt\u00e0 provocando numerosi incendi, aggiungendo ancora danni alle incursioni francesi: con brevi sortite all'esterno andavano ad appiccare incendi nei palazzi circostanti appartenenti a famiglie nobili dando cos\u00ec alle fiamme numerose opere d'arte. Durante una sortita, partita da Castelvecchio, i francesi riuscirono a dare alle fiamme palazzo Liorsi e palazzo Perez, anche se tornarono solo cinque soldati, poich\u00e9 gli altri furono uccisi dai popolani.\nPresso il lazzaretto di Sanmicheli, che era occupato da un ospedale francese, pass\u00f2 una schiera di contadini armati diretti verso la citt\u00e0, quando dall'ospedale partirono alcuni colpi di fucile: i contadini, infuriati, abbatterono le porte e massacrarono i sei soldati che si trovavano all'interno.\nNel pomeriggio Neipperg lasci\u00f2 Verona insieme ai suoi soldati, dato che la tregua tra Francia e Austria sarebbe durata una settimana. In compenso avvert\u00ec la popolazione che se fosse resistita fino allo scadere della tregua sarebbe tornato in suo soccorso. Intanto si avvicin\u00f2 a porta San Zeno un drappello di esplorazione francese, che dovette allontanarsi immediatamente per l'arrivo di colpi di cannone della mura. Negli stessi istanti delle colonne di soldati tagliarono fuori i soldati comandate temporaneamente da Ferro, occupando la linea che va dal Chievo a Santa Lucia. In questa linea si erano posizionati circa uomini di Chabran, mentre gli uomini di Victor e Miollis si stavano ancora avvicinando alla citt\u00e0.\n20 e 21 aprile.\nMaffei la mattina seguente usc\u00ec con gli uomini disponibili da porta San Zeno per cercare di rompere la linea nemica e aiutare la ritirata in citt\u00e0 delle truppe venete comandate da Ferro, ancora tagliate fuori. L'attacco di Maffei venne per\u00f2 respinto da Landrieux, mentre nel frattempo Ferro, che tra le sue truppe aveva 500 fanti del IV reggimento di Treviso, 400 schiavoni, 250 cavalleggeri e otto cannoni, pot\u00e9 rafforzarsi con oltre volontari (i quali si erano spontaneamente riuniti a Sommacampagna dopo l'accerchiamento), che per\u00f2 non potevano essere utilizzati in un'eventuale battaglia, poich\u00e9 non erano addestrati n\u00e9 ben armati.\nL'attacco di Ferro ebbe inizio a Santa Lucia, dove il comandante veneto riusc\u00ec a battere i francesi spingendoli a nord, prima sino a San Massimo, poi sino alla Croce Bianca, dove riuscirono a resistere al contrattacco. Per un fatale errore, per\u00f2, a un certo punto venne suonata la ritirata, per cui la cavalleria invece che caricare si ritir\u00f2, causando cos\u00ec la sconfitta della fanteria, che pot\u00e9 per\u00f2 a ritirarsi dentro le mura. Alla fine della battaglia tra fanti e schiavoni erano sopravvissuti in 400, mentre i cavalleggeri non subirono grandi perdite. I francesi tornarono cos\u00ec a rioccupare le posizioni precedenti e si avvicinarono a porta Nuova e porta Palio, dove furono per\u00f2 respinti dai cannoni.\nRipresero allora le trattative tra veneti e francesi, che richiedevano la resa senza condizioni, mentre nel frattempo altri volontari giungevano dalla bassa Veronese e, oltre a Verona, anche Pescantina respingeva gli assalti francesi, che non riuscivano cos\u00ec a oltrepassare l'Adige.\nIl 21 aprile i francesi riuscirono a passare l'Adige poco pi\u00f9 a monte di Pescantina. Intanto a Verona continuava l'assedio a Castelvecchio, mentre la batteria del colle San Leonardo veniva catturata. Iniziarono nuove trattative cui parteciparono Giovanelli, Emilei, Giusti, Chabran, Chevalier (la cui presenza indicava che la citt\u00e0 era ormai circondata) e Landrieux, ma non si giunse a nessuna conclusione. Ormai per\u00f2 non c'erano pi\u00f9 speranze di vittoria, nonostante fossero giunte da Vicenza al comando del conte Erizzo 400 fanti e circa cernide, poich\u00e9 l'abitato era ormai circondata da soldati francesi.\n22 e 23 aprile.\nI francesi la mattina del 22 aprile portarono alcuni cannoni presso porta San Zeno con l'intenzione di abbatterla, ma furono fermati grazie a dei fortunati colpi di cannone sparati dalle mura da alcuni cittadini, che li obbligarono nuovamente, cos\u00ec, a ritirarsi; nel frattempo i militari ancora all'interno di Castelvecchio erano in grave difficolt\u00e0. Ci fu anche un tentativo mal riuscito di riconquistare il colle San Leonardo. La polvere da sparo e le munizioni stavano per\u00f2 scarseggiando e pure il cibo cominciava a non essere pi\u00f9 sufficiente per la popolazione, dato che la citt\u00e0 si era riempita di volontari e soldati. Lo stesso giorno arriv\u00f2 una lettera del Senato, che invitava la citt\u00e0 ad arrendersi; le maggiori autorit\u00e0 a Verona si dovettero cos\u00ec riunire per decidersi sul da farsi. Durante il vertice si giunse alla conclusione che non sarebbero mai giunti rinforzi, per cui si rendeva necessario prepararsi per la resa. I capi militari andarono per le strade invitando a fermare i combattimenti: \u00abmolti ufficiali Veneti uscirono e cos\u00ec influenzati dalle Venete Cariche, scorsero le contrade tutte di Verona proclamando una tregua conclusa, ed esortando tutti gli abitanti a desistere da qualunque atto di ostilit\u00e0, poich\u00e9 trattavasi di pace, n\u00e9 tardarono i migliori tra i cittadini ad unirsi a loro onde calmare il popolo, infruttuosi non furono i loro consigli e la moltitudine si lasci\u00f2 persuadere dalle voci della ragione e delle necessit\u00e0: paga di non abbandonare i suoi posti di difesa, vi si tenne tranquilla, e non tir\u00f2 pi\u00f9 un colpo di cannone o di fucile. Cos\u00ec ebbe fine una battaglia, la quale principata entro le nostre mura alle ore ventuna italiane del giorno 17 aprile era durata senza interruzione sino presso alle ore parimenti ventuna del giorno 23. Allo strepito delle armi, al clamore delle voci, al movimento continuo di una numerosa popolazione, successero un cupo silenzio, un nesto riposo, una ferale immobilit\u00e0\u00bb.\nOramai era chiaro che i veronesi, nonostante fossero riusciti a contrastare le incursioni di pattuglie francesi e a sopportare il cannoneggiamento della citt\u00e0, non avrebbe potuto resistere da soli all'assedio di soldati, per cui il 23 aprile si prese la decisione della resa e si invi\u00f2 un messaggio a Balland in cui si richiedeva un armistizio di 24 ore. Il comandante concesse allora una tregua sino al mezzogiorno del giorno seguente.\nAlla fine degli scontri, le morti francesi ammontarono a 500 soldati, i feriti furono circa un migliaio e i prigionieri (di cui 500 soldati e loro famigliari). Dunque dei soldati francesi di guarnigione circa (tra morti, feriti e prigionieri) furono messi fuori combattimento.\nLa resa.\nIl 24 aprile, verso mezzogiorno, il capitano Emilei e altri ambasciatori si incontrarono con Jacques-Fran\u00e7ois Chevalier, Joseph de Chabran e Lahoz per trattare la resa: appena Emilei cominci\u00f2 a leggere il documento, stipulato insieme alle altre autorit\u00e0 cittadine, venne fermato da Balland, il quale dichiar\u00f2 che i termini della resa sarebbero stati dettati dai francesi e non dai veneti: essi esigevano che la cavalleria veneta scortasse l'entrata delle truppe francesi in citt\u00e0 (ma appiedata e disarmata), la restituzione dei prigionieri e delle artiglierie, il disarmo della popolazione, la consegna di sedici ostaggi, tra cui l'Emilei, Maffei, Verit\u00e0, i provveditori, il podest\u00e0, il vescovo e Miniscalchi. Date le cospicue richieste gli ambasciatori veneti non se la sentirono di accettare e chiesero altre due ore di tregua per poter esporre i termini della resa ai rappresentanti della citt\u00e0, i quali furono praticamente obbligati a firmare, nonostante loro stessi fossero richiesti come ostaggi, poich\u00e9 la sconfitta sarebbe stata inevitabile.\nAi due rappresentanti, Contarini e Giovanelli, venne affidato il compito d'informare la popolazione, ma fuggirono prima di adempiere al loro dovere, poich\u00e9 sapevano che, dopo la fuga a Vicenza, la popolazione non aveva pi\u00f9 fiducia in loro. La notte quindi partirono per Padova e, scoperta la fuga, si riunirono i maggiori rappresentanti di Verona, che decisero di informare i francesi e di trattare una nuova capitolazione (poich\u00e9 i due rappresentanti erano inclusi come ostaggi nella precedente). Il nuovo trattato non prevedeva grandi differenze, ma venne ugualmente sottoscritto dai francesi. Oramai il popolo era scoraggiato e si sentiva tradito dagli stessi che lo avevano incoraggiato alla lotta.\nUn'assemblea convocata da Giuliari elesse provvisoriamente dieci rappresentanti di Verona e del contado che, con difficolt\u00e0, riuscirono a persuadere i popolani a cessare le offese. Questo consiglio dur\u00f2 per un breve periodo, dato che le cariche sarebbero state affidate dai francesi ai giacobini locali, a cui fu tolto lo stato d'arresto cui erano stati sottoposti dalla polizia segreta.\nAlle 8 di mattina del 25 aprile 1797 (giorno della festa di San Marco) la citt\u00e0 si arrese; fin\u00ec cos\u00ec, dopo quattro secoli, il dominio veneto su Verona, anche se le truppe francesi entrarono in citt\u00e0 solo il 27 aprile da porta Nuova e porta Palio.\nConseguenze.\nIl primo atto dei francesi, appena entrati in citt\u00e0, fu affiggere un manifesto in cui si poteva leggere che era stato ordinato ai soldati il rispetto delle persone e delle propriet\u00e0. Nonostante ci\u00f2 il generale Kilmaine confisc\u00f2 il denaro della cassa pubblica, poich\u00e9 le citt\u00e0 \"liberate\" dovevano pagare un tributo di zecchini, ovvero lire torinesi (che poi aumentarono a lire). Il consiglio giacobino, che quasi immediatamente prese il posto di quello eletto pochi giorni prima, var\u00f2 un prestito forzoso di lire e obblig\u00f2 la consegna dell'argenteria delle chiese e di altri luoghi di culto.\nIl 1\u00ba maggio gli abitanti di Verona furono obbligati a versare il denaro e l'argenteria a loro disposizione: la stessa richiesta venne posta anche il 5 e il 15 maggio, con in pi\u00f9 la minaccia di perquisizione delle abitazioni nel caso i cittadini non avessero adempiuto al loro \"dovere\". Ma l'atto pi\u00f9 ostile fu il saccheggio del Monte di Piet\u00e0 della citt\u00e0, che in questo caso vide Napoleone, venuto a conoscenza dell'accaduto, ordinare la restituzione dei pegni di minor valore e ordinare l'arresto dei principali responsabili del saccheggio, Bouquet e Landrieux, che furono mandati in Francia per essere processati. Al sacco del Monte fece seguito anche quello delle chiese, delle abitazioni degli aristocratici e dei musei: furono cos\u00ec trafugati dalla biblioteca capitolare di Verona manoscritti databili dal VII al XV secolo e incunaboli del XV secolo, dal museo lapidario maffeiano lapidi greche, romane e medaglie antiche, le chiese furono depredate di numerose opere d'arte (non furono risparmiati neanche il Duomo e la basilica di San Zeno) cos\u00ec come le collezioni private, da cui furono requisite persino collezioni di fossili: la quasi totalit\u00e0 di questi oggetti non furono pi\u00f9 restituiti. Tra le tele pi\u00f9 importanti ci furono la \"Pala di San Zeno\" di Andrea Mantegna, il \"Martirio di San Giorgio\" del Veronese, l\"'Assunzione della Vergine\" di Tiziano e i bassorilievi in bronzo della chiesa di San Fermo Maggiore: tutto il bottino che venne fatto sfilare nel corteo di Parigi il 27 e il 28 luglio 1798 e le opere furono poi portate al museo del Louvre.\nIl 4 maggio venne inoltre richiesto alle sessanta famiglie pi\u00f9 facoltose un esborso compreso tra i ducati ai ducati. Due giorni pi\u00f9 tardi arriv\u00f2 poi il generale Pierre Fran\u00e7ois Charles Augereau, che tenne un discorso in piazza Bra nel quale afferm\u00f2 che era venuto per punire chi aveva fomentato la rivolta; fece inoltre piantare l'albero della libert\u00e0, che fu pi\u00f9 volte oggetto di vandalismi.\nIl 9 maggio lo stesso generale liber\u00f2 i prigionieri, provenienti dal contado, che erano stati arrestati nei momenti successivi all'entrata dei soldati a Verona perch\u00e9 sospettati di aver preso parte all'insurrezione, mentre iniziarono gli arresti dei protagonisti. Furono arrestati Emilei, Garavetta, Maffei, il vescovo Giovanni Andrea Avogadro, Giovanni e Francesco Giona, Contarini e la moglie, Leonardo Foscarini, il conte Rocco San Fermo, i dottori Vincenzo Aureggio e Francesco Pandini, Giacomo Augusto Verit\u00e0, ma anche molti popolani. A questi si aggiunsero successivamente il conte Nogarola, il canonico Morasini, i tre fratelli Miniscalchi, e altri popolani. Il processo dei sette principali imputati ebbe inizio il 15 maggio e vide la condanna a morte del conte Francesco Emilei per aver provocato la rivolta, del conte Augusto Verit\u00e0 per avere massacrato alcuni soldati francesi, di Giovan Battista Malenza per avere assassinato numerosi francesi, e del vecchio frate cappuccino Luigi Maria da Verona (al secolo Domenico Frangini). Il Tribunale Militare Rivoluzionario inflisse invece pene minori agli altri tre processati, Maffei, Giona e Aureggio.\nLa loro condanna a morte fu eseguita il 16 maggio: la mattina una pattuglia di soldati li prese dalla prigione e li scort\u00f2 per le strade silenziose della citt\u00e0, fino presso porta Nuova. Su uno dei bastioni, a mezzogiorno, nonostante le persone presenti chiedessero la grazia al generale Augereau, vennero fucilati i quattro condannati; il supplizio dei familiari non si ferm\u00f2 l\u00ec, poich\u00e9 le loro case furono saccheggiate dagli stessi soldati che avevano fatto parte del plotone d'esecuzione. In seguito furono eseguite altre condanne a morte, decise con processi sommari. I corpi dei quattro uomini furono dissotterrati al ritorno delle truppe austriache in citt\u00e0, quando, dopo una processione funebre, furono posti nelle tombe di famiglia nel Duomo, nella chiesa di Santa Maria in Chiavica e nella chiesa di Sant'Eufemia.\nNella citt\u00e0 furono quindi numerose le condanne a morte (per un solo voto al processo si risparmi\u00f2 il vescovo della citt\u00e0), ma anche le requisizioni dei giacobini, tanto che Bevilacqua, a proposito, afferma che \u00aboccorreva adunque studiare e apparecchiare un piano di saccheggio ordinato e sapiente, una specie di congegno a torchio sotto la cui enorme pressione dovesse spremere la citt\u00e0 tutto quanto il succo che potea dare\u00bb. I giacobini fecero distruggere tutte le insegne del Leone di San Marco, compreso quello posto sulla colonna in piazza delle Erbe, che sarebbe stato ripristinato solo nel 1886, e gli stemmi degli aristocratici. Venne limitato in citt\u00e0 il suono delle campane, mentre gli orologi pubblici vennero impostati per battere le ore alla francese (un sistema diverso da quello italiano di computare le ore).\nA causa delle requisizioni giacobine e della distruzione di parte dei raccolti vi fu anche una carestia per cui lo stesso Napoleone, giunto in citt\u00e0, esort\u00f2 il club giacobino alla moderazione. Il 2 luglio 1797 gli occupanti francesi indissero le elezioni del Governo centrale veronese, che avrebbe dovuto sostituire la municipalit\u00e0 provvisoria: per la prima volta a Verona i cittadini potevano votare e scegliere i propri rappresentanti. L'occasione vide per\u00f2 l'elezione dei protagonisti delle Pasque veronesi, pertanto il generale Augereau si riserv\u00f2 di scegliere ventitr\u00e9 dei quaranta uomini che avrebbero formato il governo, che si rivelarono essere tutti giacobini.\nQuattro mesi dopo, con il trattato di Campoformio, l'Austria riconobbe la Repubblica Cisalpina e prese possesso di tutti i territori della Repubblica di Venezia a est dell'Adige che, dopo molti secoli di indipendenza, vennero assoggettati al dominio straniero.\nControversie.\nNell'analisi storica delle Pasque veronesi non sono mancate prese di posizione a favore di uno o dell'altro contendente. Nel confronto fatto da Rosa Maria Frigo nel 1980 tra gli storici italiani e quanto riportato dal diario di un anonimo generale francese intitolato \"Le Massacre de Verone \u2013 17 avril 1797\" sono emerse alcune sostanziali differenze. Se Osvaldo Perini, nella sua \"Storia di Verona: dal 1790 al 1822\" asseriva che \u00abgli scrittori francesi sono inesattissimi\u00bb, il generale Cosme de Beaupoil asser\u00ec nelle sue memorie che \u00abgli autori che hanno scritto sul massacro di Verona hanno seguito quasi tutti la corrispondenza inedita di Napoleone. Ho dimostrato quanti errori contiene; tanti quante sono le menzogne che si trovano nei rapporti dei funzionari veneziani\u00bb. Pi\u00f9 concordi le descrizioni negative di quest'ultimo che lo dipingono come un uomo prepotente, scontroso, presuntuoso.\nIl dibattito storico sugli avvenimenti che investirono la citt\u00e0 di Verona nell'aprile 1797 \u00e8 tornato di attualit\u00e0 nei primi anni 2000 a seguito di alcune prese di posizione di gruppi politici locali di collocazione di centro-destra, spesso a supporto di associazioni e movimenti che si riconoscono come cattolici tradizionalisti."}
{"id": "424426", "revid": "1226", "url": "https://it.wikipedia.org/wiki?curid=424426", "title": "Crocifissione di Cristo", "text": ""}
{"id": "424428", "revid": "400694", "url": "https://it.wikipedia.org/wiki?curid=424428", "title": "Historia Francorum", "text": "La Historia Francorum (\"Storia dei franchi\") \u00e8 un'opera in dieci libri, scritta da Gregorio di Tours.\nContenuto.\nI libri dal I al IV raccontano la storia del mondo dalla creazione alla cristianizzazione della Gallia, alla conversione dei franchi, alla conquista della Gallia da parte di Clodoveo e alla storia dei sovrani franchi fino alla morte di Sigeberto nel 575. I libri V e VI si chiudono con la morte di Chilperico nel 584, che viene descritto impietosamente da Gregorio a causa delle tensioni esistenti tra i merovingi. La terza parte, che va dal libro VII al X, arriva fino all'anno 591. Un epilogo a quest'opera fu scritto nel 594, l'anno della morte di Gregorio.\nDescrizione.\nLo stile letterario tardo-latino \u00e8 incerto, sgrammaticato e barbarico, tuttavia \u00e8 pieno di vitalit\u00e0 e contiene numerosi termini franchi e germanici. \u00c8 la principale fonte contemporanea per la storia merovingia. L'opera - come ovvio - non \u00e8 del tutto obiettiva, risentendo del fatto che i merovingi erano suoi patroni, e i limiti concettuali sono ben dimostrati dalla sua forte presa di posizione contro l'Arianesimo (ancora assai radicato tra i Visigoti), che lo condusse a esprimere dettagliatamente nella sua \"Historia\" la sua fede di cristiano fedele a Roma nel descrivere la natura di Cristo.\nInoltre non manca di ridicolizzare i pagani e gli ebrei per esaltare la posizione della Chiesa romana. Ad esempio, nel II libro (capitoli 28-31), egli descrive i pagani come incestuosi e deboli, descrivendo come assai migliore la vita di Clodoveo una volta abbandonato l'ancestrale paganesimo e abbracciata la fede di Cristo."}
{"id": "424429", "revid": "125209838", "url": "https://it.wikipedia.org/wiki?curid=424429", "title": "Anitrella", "text": "Anitrella \u00e8 una frazione del comune di Monte San Giovanni Campano, in provincia di Frosinone.\nStoria e geografia.\nPiccolo borgo sul fiume Liri, fu residenza dei conti Lucernari.\nLa famiglia Lucernari costru\u00ec anche una cartiera che fu diretta nell'Ottocento dalla famiglia ligure dei Piccardo."}
{"id": "424432", "revid": "599013", "url": "https://it.wikipedia.org/wiki?curid=424432", "title": "Estanislao Struway", "text": "Carriera.\nClub.\nHa iniziato la sua carriera nel Cerro Porte\u00f1o, con il quale vinse per 3 volte il campionato paraguaiano negli anni 1987, 1992 e 1994. Dopo il terzo \"scudetto\", il centrocampista lasci\u00f2 il club per accasarsi al Racing Club di Avellaneda, in Argentina. In seguito milit\u00f2 in diverse squadre sudamericane: Club Atl\u00e9tico Los Andes (Argentina), Sporting Cristal (Per\u00f9), Portuguesa e Coritiba (Brasile), per poi tornare nuovamente al Cerro Porte\u00f1o nel 2000. Nel gennaio 2001 fino agli ultimi anni da calciatore milit\u00f2 al Club Libertad, sempre in Paraguay, vincendo altri due campionati nel 2002 e nel 2003.\nNazionale.\nNella Nazionale di calcio paraguaiana ha collezionato 74 presenze segnando 4 gol. Ha partecipato ai Mondiali di calcio Giappone-Corea del Sud 2002 con il Paraguay allenato all'epoca da Cesare Maldini, ottenendo 3 presenze e segnando un'autorete contro il Sud Africa."}
{"id": "424433", "revid": "124232229", "url": "https://it.wikipedia.org/wiki?curid=424433", "title": "Coregonus lavaretus", "text": "Il lavarello (Coregonus lavaretus), spesso conosciuto con il nome del genere coregone, \u00e8 un pesce di acqua dolce appartenente alla famiglia dei Salmonidi dell'ordine degli Salmoniformes.\nDistribuzione e habitat.\nIn Europa \u00e8 diffuso nelle acque dolci di Gran Bretagna, Germania, Francia, Svizzera e Nord Italia, nonch\u00e9 nel Mar Baltico e nel Mare del Nord. Recenti ritrovamenti in Iran. \nIn Italia \u00e8 stato introdotto alla fine del XIX secolo dai laghi elvetici; oggi \u00e8 diffuso nei laghi laziali e nei grandi laghi prealpini.\nLe popolazioni che vivono nella parte settentrionale dell'habitat hanno abitudini anadrome, mentre nel sud la specie popola soprattutto la parte centrale dei laghi.\nDescrizione.\nPresenta un corpo allungato, affusolato, leggermente compresso ai fianchi. La testa \u00e8 appuntita, la bocca piccola, i profili dorsale e ventrale leggermente convessi. La pinna dorsale \u00e8 alta e breve, trapezoidale, cos\u00ec come le altre pinne. La coda fortemente forcuta. \u00c8 presente la pinna adiposa. \nLa livrea \u00e8 argentea con riflessi verdi su dorso e fianchi, bianca sul ventre. \nPu\u00f2 raggiungere i 70 cm di lunghezza, ma la taglia pi\u00f9 comune \u00e8 di 30-40 cm.\nRiproduzione.\nL'accoppiamento e la deposizione avvengono all'inizio dell'inverno in zone con acque fluviali calme e basse. Le uova hanno un diametro di circa 2,5 mm. L'incubazione \u00e8 molto lunga, circa 60 giorni, alla fine dei quali si schiudono delle piccole larve (11 mm) provviste di sacco vitellino. Lo sviluppo \u00e8 molto lento, circa 2-3 mesi, in contrapposizione al periodo successivo, estremamente veloce, che porta ad una maturit\u00e0 sessuale nel giro di 1-2 anni.\nAlimentazione.\nSi nutre prevalentemente di zooplancton.\nPesca.\n\u00c8 un pesce ricercato per la qualit\u00e0 elevata delle sue carni. Viene catturato prevalentemente con reti in quanto abbocca raramente agli ami.\nNota tassonomica.\nLa classificazione del genere \"Coregonus\" \u00e8 molto controversa: sotto il binomio \"Coregonus lavaretus\" sono state riunite quasi tutte le popolazioni lacustri europee, oggi si ha un approccio che va dal riunire le popolazioni in poche specie soggette ad ibridazione al descrivere una nuova specie per ogni lago. Nei laghi italiani non esistono specie autoctone di coregone."}
{"id": "424442", "revid": "5588", "url": "https://it.wikipedia.org/wiki?curid=424442", "title": "Lavarello", "text": ""}
{"id": "424444", "revid": "110157", "url": "https://it.wikipedia.org/wiki?curid=424444", "title": "Coppa d'Oro dei Campioni del Mondo", "text": "La Coppa d'Oro dei Campioni del Mondo (sp. \"Copa de Oro de Campeones Mundiales\", ingl. \"World Champions' Gold Cup\"), pi\u00f9 nota come Mundialito o come Mundialito 1980, fu un torneo internazionale di calcio a inviti, disputato a Montevideo (Uruguay) dal 30 dicembre 1980 al 10 gennaio 1981 tra le nazionali vincitrici \u2014 a quella data \u2014 del Mondiale.\nLa competizione venne organizzata per celebrare il cinquantenario del , il primo della storia, che si tenne proprio in terra uruguaiana.\nTorneo.\nAntefatti.\nIl padre del Mundialito rispondeva al nome di Washington Cataldi (1923-1996), allora presidente del , club molto vicino ai militari che dai primi anni 1970 governavano l'Uruguay, e uomo molto influente nel calcio sudamericano. Cataldi non solo ide\u00f2 il torneo, ma ottenne l'importante avallo della FIFA, grazie ai buoni uffici del presidente Jo\u00e3o Havelange, cui Cataldi aveva contribuito alla rielezione a presidente dell'organismo mondiale.\nNonostante il benestare della FIFA e della Federazione uruguaiana, l'organizzazione del Mundialito non vide coinvolti n\u00e9 la federazione internazionale n\u00e9 quella locale, ma fu invece appannaggio di un gruppo di privati capitanato da Angelo Vulgaris, un imprenditore greco residente in Uruguay, proprietario di una multinazionale del bestiame. In occasione del cinquantesimo anniversario dei primi mondiali di calcio, vinti dai padroni di casa della \"Celeste\", Cataldi e Vulgaris misero in piedi un torneo assolutamente suggestivo dal punto di vista sportivo, che vedeva invitate le sole sei nazionali che \u2014 all'epoca \u2014 si erano fregiate almeno una volta del titolo mondiale (da qui la denominazione della manifestazione), ovvero l', l', la , il , l' e l'.\nLe intenzioni originarie dell'organizzazione si scontrarono per\u00f2 con la difficile situazione politica che l'Uruguay stava vivendo in quegli anni. Come gi\u00e0 accennato, dal 1973 il paese sudamericano era infatti ostaggio di un'opprimente e sanguinaria dittatura fascista (una delle tante dell'operazione Condor), iniziata prima col colpo di Stato non violento del presidente Juan Mar\u00eda Bordaberry, e proseguita poi col golpe dei militari del 1976. La \"junta militar\" al potere era inizialmente disinteressata al Mundialito, tanto che solo due anni prima aveva fortemente rifiutato di organizzare un evento simile, e stavolta fin\u00ec per acconsentire al suo svolgimento solo a patto di non avere legami ufficiali con esso.\nQuando l'organizzazione del torneo si mise in moto, la popolazione associ\u00f2 inevitabilmente la manifestazione a un'emanazione della dittatura, e mostr\u00f2 ben poco interesse verso di essa; ci\u00f2 nonostante, grazie a delle mirate campagne pubblicitarie, l'organizzazione riusc\u00ec a far mutare opinione al Paese, mostrando ai loro occhi il torneo per quello che era, ovvero soltanto una grande celebrazione sportiva. Le cose cambiarono radicalmente il 30 novembre 1980, a un mese esatto dall'inizio del Mundialito: in questa data era previsto nel Paese sudamericano un plebiscito popolare modificativo della Costituzione, che nelle intenzioni dei militari avrebbe dovuto legittimare il governo dittatoriale presieduto dall'allora presidente Aparicio M\u00e9ndez; contrariamente alle aspettative, la giunta al potere and\u00f2 incontro a una sonora sconfitta che, \"a posteriori\", si rilev\u00f2 il primo atto del processo democratico che porter\u00e0 alla caduta della dittatura uruguaiana quattro anni pi\u00f9 tardi.\nDi fronte quindi al rischio che l'imminente Mundialito potesse trasformarsi in un ulteriore megafono per l'opposizione fresca vincitrice, il regime militare cerc\u00f2 frettolosamente di strumentalizzare il torneo a fini propagandistici onde ricreare consenso intorno a s\u00e9 e rompere l'isolamento internazionale del Paese, seguendo l'esempio compiuto due anni prima dalla giunta militare argentina di Videla ai mondiali casalinghi. Se per le altre due compagini latine, Argentina e Brasile, all'epoca due Paesi a loro volta sotto delle dittature, le mosse del regime uruguaiano non crearono problemi, in Europa l'eventualit\u00e0 della partecipazione al Mundialito cominci\u00f2 a creare qualche serio imbarazzo alle nazionali invitate.\nGli inglesi declinarono la partecipazione, ufficialmente per problemi di calendario dato che la manifestazione, disputandosi nel periodo natalizio, avrebbe intaccato una tradizione del calcio inglese quale il turno del \"Boxing Day\"; in molti sospettarono per\u00f2 che la scelta fosse in realt\u00e0 un boicottaggio mascherato verso la giunta militare al potere. Come sostituta della nazionale dei \"Tre Leoni\" vennero invitati i finalisti nelle precedenti due edizioni dei campionati mondiali, ma come accadde oltre Manica, anche in terra olandese sorse il problema del prendere parte o meno al torneo: l'opinione pubblica fu fortemente critica, vennero organizzati \"sit-in\" e campagne stampa contrarie al Mundialito, e ci furono perfino delle inchieste agli Stati Generali, col ministro degli esteri che invit\u00f2 la federalcio olandese a rinunciare all'appuntamento. Pur in questo clima sfavorevole, i vertici degli \"Oranje\" decisero per\u00f2 in autonomia, scegliendo di partire comunque per Montevideo.\nAnche in Italia in prossimit\u00e0 dell'evento nacque un movimento d'opinione volto a scoraggiare la partecipazione al Mundialito. Dopo i silenzi sulla dittatura di Videla ai mondiali argentini, stavolta una quarantina tra calciatori e allenatori italiani, spinti da alcuni esuli uruguaiani, firmarono un documento in cui si disapprovava la dittatura, chiedendo che il torneo fosse \u00abanche una tribuna dove si condanni la politica di repressione e fame portata avanti in questi ultimi sette anni\u00bb; pur se, tra successivi distinguo e ritrattazioni, solamente il tecnico della , Castagner, e il difensore della , Santarini, confermarono poi le loro parole. Nonostante ci\u00f2, la partecipazione degli \"Azzurri\" in Uruguay non fu mai messa seriamente in discussione.\nStadio.\nCome sede di gara di tutti i sette incontri del Mundialito venne designato lo Stadio del Centenario di Montevideo, impianto realizzato in occasione del , e che nell'occasione era stato teatro della maggior parte delle sfide della prima rassegna iridata della storia.\nFormula.\nLe sei compagini chiamate a partecipare furono divise in due gironi all'italiana da tre squadre ciascuno, al termine dei quali le prime classificate di ogni girone avrebbero disputato direttamente la finale per la vittoria del torneo.\nSquadre partecipanti.\nLe nazionali campioni del mondo partecipanti furono l' (campione a e ), l' (campione a e ), la (campione a e ), il (campione a , e ) e l' (campione ad ). La sesta e ultima nazionale a potersi fregiare all'epoca del titolo mondiale, l' (campione a ), scelse di non partecipare; al suo posto furono pertanto invitati i , finalisti nelle edizioni del 1974 e del 1978, e preferiti alla e all', finalisti nel 1934 e nel 1962 i primi, e nel 1938 e nel 1954 i secondi.\nSorteggio dei gruppi.\nIl sorteggio accoppi\u00f2 nel girone A i padroni di casa dell' assieme all' e ai : non mancarono polemiche per quello che gli addetti ai lavori tacciarono come un sorteggio \"pilotato\", cio\u00e8 volto a contrapporre agli uruguaiani le due formazioni ritenute pi\u00f9 deboli sulla carta. Gli \"Azzurri\", pur venendo da due quarti posti, ai mondiali e agli europei, presentavano a Montevideo una nazionale abbastanza rimaneggiata in quanto il commissario tecnico, Bearzot, volle approfittare del Mundialito per provare alcuni esperimenti e testare nuovi innesti: in quest'ottica vennero viste la rinuncia tra i pali all'esperto capitano, Zoff, in favore del suo secondo Bordon, la fiducia agli acerbi Altobelli, Conti e Pruzzo, e le convocazioni degli esordienti Ancelotti, Bagni e Vierchowod, questo ultimo peraltro alla prima esperienza assoluta in maglia azzurra; l'Italia doveva inoltre forzatamente rinunciare ai suoi attaccanti pi\u00f9 prolifici, Paolo Rossi e Giordano, squalificati a seguito dello scandalo del \"Totonero\", mentre questioni \"burocratiche\" furono alla base della mancata disponibilit\u00e0 per il torneo di due giovani ma gi\u00e0 affidabili elementi difensivi quali Franco Baresi e Collovati.\nGli \"Oranje\" si presentarono alla rassegna con un organico non migliore: dopo la rivoluzione del calcio totale degli anni 1970, culminata con le due finali mondiali, all'inizio degli anni 1980 la nazionale olandese stava vivendo un periodo di profondo ricambio generazionale; i nuovi Peters, Hovenkamp e Kist erano sicuramente dei giocatori talentuosi, ma assolutamente non paragonabili ai campioni dell'epoca di Cruijff.\nDal canto suo, l'Uruguay non sembrava una squadra imbattibile sotto il profilo tecnico: in un gruppo di giocatori abbastanza anonimo, spiccava soltanto il talento di Paz, assieme all'esperto Morales e alle punte Ramos e Victorino; inoltre, la storia recente della nazionale uruguaiana era avara di successi, lontana dai fasti dei titoli mondiali e olimpici. Essere la squadra padrona di casa significava per\u00f2 avere alcuni netti vantaggi per la \"Celeste\": giocare il torneo in patria non comportava problemi logistici e il tifo casalingo a supporto si traduceva nell'avere stimoli nettamente maggiori rispetto agli avversari; soprattutto, l'Uruguay era l'unica compagine ad aver svolto una precisa preparazione per ben figurare al Mundialito.\nNel girone B finirono cos\u00ec per confluire, in una sorta di scontro fratricida, tutte e tre le nazionali cui venivano date le maggiori chance di vittoria del torneo, ovvero il , l' e la . La \"Sele\u00e7\u00e3o\", semifinalista alla Copa Am\u00e9rica 1979, similmente agli italiani arriv\u00f2 all'appuntamento all'apparenza un po' in disarmo, priva di Falc\u00e3o e Zico, ma il blasone dei verdeoro rimaneva immutato, potendo lo stesso contare su giovani campioni come J\u00fanior, Cerezo e S\u00f3crates. L\"Albiceleste\" si presentava a Montevideo da campione del mondo in carica; inoltre, rispetto alla squadra trionfatrice due anni prima a Buenos Aires, stavolta gli argentini schieravano in formazione anche il giovane fuoriclasse Maradona, il quale nel 1979 aveva trascinato l'Under-20 alla vittoria del campionato mondiale di categoria. C'erano infine i tedeschi dell'Ovest, vincitori del giocato appena sei mesi prima, che per il Mundialito erano stati costretti a rinunciare a due importanti pedine come Schuster e Stielike (trattenuti nel vecchio continente dai rispettivi club, e ), ma che potevano sempre contare su campioni del calibro di Schumacher, Kaltz, Magath e soprattutto Rummenigge.\nAndamento.\nFase a gironi.\nDopo una fastosa cerimonia di apertura allo Stadio del Centenario, il 30 dicembre 1980 prese il via il Mundialito con la gara inaugurale, che vedeva di fronte per il girone A i padroni di casa e gli olandesi. L'Uruguay non ebbe difficolt\u00e0 a superare degli spenti \"Oranje\" gi\u00e0 nel primo tempo con le reti di Ramos e Victorino. La successiva partita del gruppo, tra gli uruguaiani e l', divenne in pratica gi\u00e0 decisiva, dato che con una vittoria la \"Celeste\" avrebbe matematicamente passato il turno. Cos\u00ec accadde, ma non senza polemiche: dopo una prima frazione di gioco abbastanza scialba, nella ripresa l'Uruguay pass\u00f2 in vantaggio grazie a un generoso rigore assegnato dal direttore di gara Guruceta, poi realizzato da Morales; Victorino arrotond\u00f2 il punteggio in contropiede, ma la direzione di gara della giacchetta nera spagnola, giudicata confusionaria e permissiva, venne fortemente criticata dagli \"Azzurri\" che lo accusarono di un arbitraggio fin troppo compiacente verso i padroni di casa.\nCol 2-0 finale, l'Uruguay and\u00f2 dritto in finale, mentre l'Italia (che chiuse la partita in nove per le espulsioni di Cabrini e Tardelli) si ritrov\u00f2 fuori dopo una sola gara. L'ultima sfida del girone tra gli italiani e i Paesi Bassi, ormai ininfluente, si risolse in parit\u00e0 dopo appena un quarto d'ora, quando al vantaggio azzurro di Ancelotti rispose dopo pochi minuti Peters. L'esordio del girone B avvenne il 1\u00ba gennaio 1981, con la sfida di richiamo tra i campioni d'Europa e del mondo in carica. La Germania Ovest and\u00f2 in vantaggio alla fine del primo tempo con Hrubesch, e per lunghi tratti della seconda frazione sembr\u00f2 poter amministrare tranquillamente il risultato contro un'Argentina non certo irresistibile, ma a sei minuti dal fischio finale un autogol di Kaltz ribalt\u00f2 l'esito della sfida: i tedeschi si smarrirono improvvisamente, sicch\u00e9 quattro minuti dopo D\u00edaz sigl\u00f2 il gol della vittoria per l\"Albiceleste\".\nLa seconda partita del gruppo fu l'atteso derby sudamericano tra Argentina e , terminato in parit\u00e0 con le reti di Maradona ed Edevaldo, ma ricordato soprattutto per la grande rissa scoppiata dopo il triplice fischio dell'arbitro, iniziata in campo e proseguita negli spogliatoi. Il risultato finale sembrava comunque soddisfare pi\u00f9 gli argentini che i brasiliani; per superare il turno, ai verdeoro non sarebbe bastato battere la Germania Ovest nell'ultima e decisiva gara del girone, ma avrebbero dovuto farlo con almeno due reti di scarto. I tedeschi passarono in vantaggio all'inizio della ripresa con Allofs, ma furono subito rimontati dalle reti di J\u00fanior e Cerezo, prima che nel finale Serginho e Z\u00e9 S\u00e9rgio portassero il risultato a un rotondo 4-1. La goleada verdeoro maturata nei minuti finali, e che per questro innesc\u00f2 non pochi sospetti (alcuni parlarono di modelle brasiliane viste aggirarsi nell'albergo dei tedeschi il giorno precedente la partita), comunque permise alla \"Sele\u00e7\u00e3o\" di appaiare in classifica gli argentini e, in virt\u00f9 della migliore differenza reti, di approdare in finale a discapito degli storici rivali.\nFinale.\nIl 10 gennaio 1981 si presentarono cos\u00ec all'atto finale del Mundialito le compagini di e . La sfida di Montevideo propose una finale a sorpresa rispetto alle previsioni della vigilia, ci\u00f2 nonostante gli spunti d'interesse non mancavano, soprattutto per via della riproposizione di un suggestivo \"replay\" della storica sfida del , passata agli annali come il \"Maracanazo\", che vide da una parte la \"Celeste\" festeggiare la sua seconda Coppa Rimet, e dall'altra la \"Sele\u00e7\u00e3o\" vivere una delle sue peggiori tragedie sportiva; lo stesso tecnico sulla panchina dei padroni di casa, Roque M\u00e1spoli, trentuno anni prima era in campo a difendere la porta uruguaiana, emergendo come uno dei maggiori protagonisti di quella partita.\nL'esito della finale appariva meno scontato di quel che sembrasse: i verdeoro allenati da Tel\u00ea Santana rappresentavano l'unione di tanti ottimi solisti come Batista, Cerezo, \u00c9der, J\u00fanior, Oscar e S\u00f3crates, che due anni pi\u00f9 tardi ai Mondiali di avrebbero messo in scena una delle nazionali brasiliane pi\u00f9 spettacolari di sempre; l'Uruguay, partito in sordina, nel corso del torneo mise in mostra un solido gruppo di giovani, cui ai gi\u00e0 citati Paz, Ramos e Victorino si aggiunse il giovane capitano, il portiere Rodr\u00edguez, che presto diverr\u00e0 uno dei pi\u00f9 forti numeri uno del calcio uruguaiano. Dopo un primo tempo a reti inviolate, a predominanza verdeoro ma coi padroni di casa sempre pronti a ripartire in contropiede, all'inizio del secondo tempo pass\u00f2 per primo l'Uruguay grazie a un lampo di Barrios (subentrato nell'intervallo all'infortunato de la Pe\u00f1a). I brasiliani trovarono il pareggio al quarto d'ora della ripresa con un calcio di rigore trasformato da S\u00f3crates, ma proprio quando sembrava imminente il vantaggio verdeoro, a dieci minuti dallo scadere Victorino raccolse un pallone vagante in mezzo all'area e batt\u00e9 l'estremo difensore brasiliano Jo\u00e3o Leite, siglando il 2-1 che valse il trionfo finale uruguaiano.\nLa \"Sele\u00e7\u00e3o\" non riusc\u00ec cos\u00ec a vendicare la sconfitta del Maracan\u00e3 del 1950, mentre i giocatori della \"Celeste\" festeggiarono la vittoria del torneo in uno Stadio del Centenario gremito, con Rodr\u00edguez che pot\u00e9 sollevare al cielo la Coppa d'Oro davanti al pubblico di casa. Victorino, eroe della finale, complet\u00f2 il trionfo uruguaiano laureandosi capocannoniere della manifestazione con 3 gol. Pur non trattandosi di una competizione ufficiale, la vittoria nel Mundialito ebbe il merito di riportare l'Uruguay tra le grandi del calcio mondiale, permettendo alla squadra di lasciarsi alle spalle i tormentati anni 1970 e di spingerla verso la rinascita degli anni 1980, suggellata poi dalle vittorie in Copa Am\u00e9rica nell'edizione itinerante del 1983 e in quella di .\nRisultati.\nClassifica marcatori.\nAutoreti\nConvocazioni.\n\"L'et\u00e0 dei calciatori \u00e8 relativa al 30 dicembre 1980, data di inizio della manifestazione.\"\nAllenatore: C\u00e9sar Luis Menotti\nAllenatore: Tel\u00ea Santana\nAllenatore: Jupp Derwall\nAllenatore: Enzo Bearzot\nAllenatore: Jan Zwartkruis\nAllenatore: Roque M\u00e1spoli"}
{"id": "424448", "revid": "830939", "url": "https://it.wikipedia.org/wiki?curid=424448", "title": "Stanislao Silesu", "text": "A 10 anni Silesu esegu\u00ec il suo primo concerto, a 13 cominci\u00f2 a comporre serenate e canzoni, a 15 compose una commedia musicale. Si trasfer\u00ec in seguito dalla Sardegna a Milano dove frequent\u00f2 il conservatorio.\nDopo il diploma si rec\u00f2 a Londra e poi a Parigi, dove, come Lao Sil\u00e9su ebbe successo con le sue allegre canzoni da Caf\u00e9-chantant. Si fece presto conoscere in tutta Europa, e le sue romanze furono interpretate da Enrico Caruso che le fece conoscere in tutto il mondo.\nUna delle sue canzoni di maggior successo fu \"A Little Love, A Little Kiss\", composta originariamente con un testo francese di A. Nilson Fysher e intitolata \"Un peu d'amour\". Nel 1912 la casa editrice londinese Chappel &amp; Co., Ltd. ne pubblic\u00f2 la versione inglese con parole di Adrian Ross. \"A Little Love, A Little Kiss\" continu\u00f2 ad essere riproposta nel tempo da vari interpreti: tra gli altri, fu registrata nel 1927 dal jazzista Eddie Lang, e cantata da Jeanette MacDonald nel film \"Catene del passato\" del 1941.\nAltre sue canzoni compaiono nella colonna sonora dei film \"L'aquila grigia\" (1930), \"Una ragazza allarmante\" (1937) e \"Fiamme a San Francisco\" (1945).\nIl sovrano inglese Edoardo VIII lo defin\u00ec \"il re della melodia\".\nBiografia.\nNella prima met\u00e0 del secolo scorso il nome di Stanislao Silesu era conosciuto sicuramente in tutti gli ambienti culturali di Parigi, Londra e in molte altre capitali europee.\nArtisti e intellettuali del periodo apprezzarono le sue composizioni e tanta gente comune si appassion\u00f2 alla sua musica pur senza conoscerne l'autore.\nSilesu nacque a Samassi il 5 luglio del 1883 dai genitori Anna Lai e Luigi. Dopo un anno e mezzo dalla sua nascita la famiglia si trasfer\u00ec ad Iglesias, dove il padre fu chiamato per ricoprire l'incarico di organista della cattedrale. Luigi Silesu fu infatti un bravo pianista, organista e compositore e si occup\u00f2 della formazione musicale del piccolo Stanislao creando forse l'unico \"enfant prodige\" sardo, tant'\u00e8 vero che il bambino inizi\u00f2 ad esibirsi in esecuzioni al pianoforte all'et\u00e0 di 10 anni riscuotendo un notevole successo.\nSempre sotto la guida del padre e di Luigi Allione (direttore della banda civica di Iglesias) inizi\u00f2 a comporre Valzer, mazurche, polche e altre opere giovanili tutte dedicate alle persone a lui pi\u00f9 care. Quando il padre si rese conto che il grande talento del figlio non avrebbe potuto svilupparsi in una Sardegna che poteva offrire ben poco come studi musicali, decise di mandare Stanislao a Milano. Qui frequent\u00f2 il conservatorio Giuseppe Verdi e prese lezioni private di composizione dal Maestro Carlo Gatti.\nDurante questo periodo scrisse la romanza \"Rosa gentile\" per voce e pianoforte e vari brani per pianoforte solo. A Milano conobbe la cantante sarda Carmen de Villa, che divent\u00f2 la sua compagna di vita. Nel 1907 lasci\u00f2 Milano e si trasfer\u00ec a Parigi, che era in quel periodo il centro culturale europeo dove si riunivano tutti gli artisti e gl'intellettuali dell'epoca.\nL'incontro con questo ambiente fu importantissimo per la maturazione artistica di Silesu; egli studi\u00f2, infatti, alla Schola Cantorum con Vincent d'Indy e frequent\u00f2 i pi\u00f9 grandi musicisti e compositori dell'epoca, da Ravel a De Falla a Puccini.\nNel 1903 Stanislao Silesu componeva il suo primo melodramma, \"Amsicora\", in tre atti, su libretto di Sestilio Magnanelli.\nLa sua seconda opera, sempre su libretto di Magnanelli, fu \"Astore\", in un unico atto, tratto da una novella di Grazia Deledda. Al 1923 risale il melodramma \"Le lys dans la vall\u00e9e\", in quattro atti, tratta dall'omonimo romanzo di Honor\u00e9 de Balzac. L'ultima sua opera s'intitola \"Gil Blas\", rimasta incompiuta per la morte dell'autore.\nL'Astore.\nQuest'opera del cosiddetto periodo classico di Silesu venne rappresentata solamente sessant'anni dopo che fu scritta, grazie al \"Gremio dei sardi\" di Roma che cur\u00f2 l'evento sotto la direzione musicale del Maestro Nino Bonavolont\u00e0.\nDa allora questa partitura \u00e8 stata pressoch\u00e9 dimenticata: solamente alcune delle arie che la compongono vengono eseguite per lo pi\u00f9 da cantanti isolani, ma l'opera completa non \u00e8 stata pi\u00f9 rappresentata.\nEnnio Porrino dice a proposito dell'opera \"Astore\":\nGrazia Deledda, alla quale Silesu chiese di scrivere il racconto da cui fu tratto il libretto dell'opera, scrisse:"}
