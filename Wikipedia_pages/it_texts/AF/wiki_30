{"id": "438628", "revid": "1718925", "url": "https://it.wikipedia.org/wiki?curid=438628", "title": "Nicastro", "text": "Nicastro (IPA: [ni\u02c8kastro]) \u00e8 una delle circoscrizioni comunali della citt\u00e0 di Lamezia Terme. \u00c8 stato un comune autonomo sino al 1968, anno dell'unificazione con Sambiase e Sant'Eufemia Lamezia per la nascita del nuovo comune, del quale \u00e8 il quartiere pi\u00f9 popoloso ( abitanti nel 2008). Nel territorio dell'ex comune sono presenti la curia vescovile della diocesi di Lamezia Terme, l'ospedale, il tribunale e vari uffici amministrativi.\nGeografia.\nNicastro \u00e8 uno dei centri abitativi principali della citt\u00e0 di Lamezia Terme. Si trova nella zona nord della Piana di Sant'Eufemia e vi passano i torrenti Canne e Piazza.\nI terreni intorno all'area sono occupati da piantagioni di uliveti e dall'area industriale lametina. Nicastro \u00e8 classificato nella Classificazione Sismica Italiana con il livello 1: sismicit\u00e0 alta (Classificato come citt\u00e0 di Lamezia Terme)\nStoria.\nMedioevo.\nConvenzionalmente, la nascita di Nicastro \u00e8 fatta risalire al dominio bizantino, entro il IX secolo. L'archeologo francese Francois Lenormart afferma: \"gi\u00e0 esisteva nell'VIII secolo\". Nel 1057, i Normanni conquistarono Nicastro sotto la guida di Roberto il Guiscardo, che stava marciando verso Reggio Calabria per conquistarla. Dopo la sconfitta del Guiscardo a Reggio, la guerra tra lui e suo fratello minore Ruggero e la successiva carestia, Nicastro fu teatro di una delle rivolte dei calabresi contro i conquistatori normanni nel 1059: i nicastresi assediarono il castello uccidendo i soldati normanni lasciati di guardia. Le rivolte furono successivamente sedate e dopo il Concordato di Melfi, nel 1059, prosegu\u00ec la latinizzazione del rito religioso in tutta la Calabria. Nicastro fu latinizzata nel 1094 grazie all'elezione di un vescovo normanno. Sempre al dominio normanno risale la fondazione della Cattedrale di Nicastro nel 1100 da parte della nipote del Guiscardo: la contessa Eremburga (o Amburga).\nDopo l'unificazione degli svevi e dei normanni, con il matrimonio tra Enrico VI di Svevia e Costanza d'Altavilla, Nicastro, come tutta l'Italia meridionale, passa a Federico II di Svevia. L'imperatore apprezzava molto la zona di caccia nel Bosco di Carr\u00e0, oggi parte della citt\u00e0 di Lamezia Terme, e fu lui a ristrutturare il castello di Nicastro, conosciuto oggi come il Castello Normanno-Svevo, che nel 1239 divenne una delle sedi del Tesoro di Stato. Nello stesso castello, Federico II fece rinchiudere suo figlio Enrico dopo che questi aveva congiurato contro il padre per ben due volte. Enrico mor\u00ec nella fortezza dopo due anni di prigionia.\nDopo la caduta degli svevi, Nicastro viene conquistata dagli Angioini, sotto Carlo I d'Angi\u00f2. In questo periodo la citt\u00e0 perse parte del suo splendore e si diffuse il brigantaggio da parte dei francesi. La conseguenza delle incursioni e dei saccheggi fu l'emigrazione di molti calabresi e nicastresi in Sicilia e Puglia. Nel 1444 si insediarono in Calabria gli Albanesi, che furono ben accolti dagli Aragonesi. Gli albanesi si insediarono in molte parti della Calabria e vicino a Nicastro fondarono Zangarona che diverr\u00e0 parte del comune di Nicastro e dopo il 1968 del comune di Lamezia Terme\nDal '500 all'Unit\u00e0 d'Italia.\nDurante la seconda met\u00e0 del '500 Tommaso Campanella si form\u00f2 per tre anni nel Convento dell'Annunziata di Nicastro. Nel '600 la citt\u00e0 fu scossa da molte calamit\u00e0 naturali che provocarono danni alla cattedrale e al castello, per culminare con il grande terremoto del 27 marzo 1638 che ebbe come epicentro proprio la citt\u00e0. Questa fu rasa al suolo e un quinto della popolazione rimase uccisa. Successivamente vi fu l'alluvione del torrente Piazza nel 1638.\nLa citt\u00e0, come tutta la Calabria, pass\u00f2 in mano agli austriaci durante la Guerra di successione spagnola, iniziata con la morte di Carlo II di Spagna e finita con i trattati di Utrecht che diedero ufficialmente la Calabria agli Asburgo.\nDopo la guerra di successione polacca, il Regno delle Due Sicilie, di cui faceva parte anche la Calabria, pass\u00f2 in mano ai Borboni e cos\u00ec anche Nicastro. Anche il '700 \u00e8 un secolo scandito da catastrofi naturali. Il 10 dicembre del 1782 si verific\u00f2 una alluvione del Torrente Piazza che spazz\u00f2 via interi quartieri. Il disastro successivo si verific\u00f2 dopo pochi mesi, nel 1783 con due serie di scosse: una tra il 5 e il 7 febbraio e una seconda il 28 marzo. Queste colpirono la Calabria Ulteriore e la Sicilia; Nicastro fu uno dei centri abitati con il minor numero di vittime ma ebbe molti danni agli edifici. Questi ulteriori terremoti nel periodo dell'Illuminismo fecero della Calabria, prima ignorata, una destinazione di molti geologi e sismologi che vennero a studiarne i fenomeni.\nFino al XVIII secolo, a Nicastro e nei suoi dintorni la sericoltura era un'attivit\u00e0 molto diffusa e prosperosa, tanto che ogni anno si producevano cinquemila libbre di seta greggia.\nSecondo la testimonianza dello storico illuminista Giuseppe Maria Galanti, alla fine del XVIII secolo, Nicastro era ancora un attivo centro serico in cui si praticava la coltivazione dei gelsi per l'allevamento dei bachi da seta, tuttavia la produzione era in declino.\nNel 1806 la Calabria fu invasa dai francesi e come molti altri comuni, anche Nicastro fu vittima di saccheggi da parte degli invasori. Gli inglesi, alleati dei Borboni, spinsero la popolazione ad insorgere contro le truppe francesi. La sorte di Nicastro, che era un punto strategico e capoluogo del suo distretto, fu decisa nella battaglia di Maida che vide vittoriosi gli inglesi ma non totalmente poich\u00e9 i francesi erano ancora presenti in Calabria. Dopo la battaglia i briganti calabresi continuarono a lottare contro i francesi anche all'esterno della piana. La piana di Sant'Eufemia fu devastata sia dal brigantaggio, sia dal tentativo delle truppe francesi di contrastarlo. Intere famiglie furono spazzate via e anche solo un sospetto di simpatia verso il nemico scatenava uccisioni di militari e civili. Calamit\u00e0 successive come il terremoto del 1832, nuove carestie e alluvioni dei torrenti portarono alla istituzione di un Monte Frumentario per il sostentamento della popolazione.\nLa fine dell'800 fu un momento di grandi opere tra cui la costruzione delle due stazioni ferroviarie di Nicastro e Sant'Eufemia, il rimboschimento nei pressi del Torrente Piazza per contrastare le alluvioni e la costruzione dell'acquedotto.\nDal '900 fino a Lamezia Terme.\nNel XIX secolo, una forte stagione di emigrazione, come risposta a una forte crisi, fece del nicastrese il primo comprensorio della provincia di Catanzaro per numero di immigrati verso il Nord Italia. Un'altra forte ondata di emigrazione si ebbe a Nicastro dopo il secondo dopoguerra, quando fallirono sia i moti contadini, sia le occupazioni delle terre. Il 4 gennaio 1968 Nicastro si un\u00ec ai comuni di Sambiase e Sant'Eufemia Lamezia per costituire il comune di Lamezia Terme.\nMonumenti e luoghi d'interesse.\nArchitetture religiose.\nNel territorio nicastrese sono presenti molti edifici sacri, la maggior parte molto antichi. Le chiese di Nicastro e frazioni sono:\nLa cattedrale fu fondata dalla Contessa Eremburga intorno al 1100, in stile normanno, pi\u00f9 volte danneggiata dai terremoti, and\u00f2 completamente distrutta col , fu ricostruita ancora pi\u00f9 grande, in stile barocco, dal vescovo Giovan Tommaso Perrone, con ampliamento dell'edificio, portato a termine nel 1642. All'interno si possono ammirare una pala d'altare nella Cappella del SS. Sacramento rappresentante la cena del Signore ed eseguita dal pittore Francesco Colelli nel 1762 oltre ad una croce processionale del XVIII secolo e a dei busti dorati dei Santi Pietro e Paolo.\nLa chiesa officiata dai minori cappuccini, ha annesso il convento, costruito dopo il . Inizialmente ad una sola navata, conserva all'interno, sopra l'altare maggiore una grande tela con la Madonna degli Angeli, San Francesco d'Assisi e Innocenzo III. La chiesa \u00e8 denominata Santa Maria degli Angeli, in seguito vi fu costruita una navata progettata come cappella, dedicata a Sant'Antonio, protettore di Nicastro. Di notevole valore \u00e8 il quadro di Sant'Antonio datato 1664, opera del pittore Giacomo Stefanone. Nella navata dedicata a Sant'Antonio vi \u00e8 un dipinto di Andrea Cefaly raffigurante l'Immacolata.\nLa devozione alla Madonna del Soccorso trae origine da un'antica lauda popolare che parla del ritrovamento, in contrada Magol\u00e0, di un quadro della Madonna lasciato dai francesi in epoca assai remota, e collocato in un'icona. La chiesa fu costruita nel 1740, all'interno vi \u00e8 una bella statua lignea della Madonna con un manganello in mano che ha in braccio il Bambino Ges\u00f9, e, tenendo legato il demonio, protegge una bimba che si aggrappa alla sua veste.\nLa tradizione vuole che un contadino, andando nel bosco a fare legna, ebbe la visione di una \"donna bellissima\" che lo invit\u00f2 a troncare lo spineto che si conserva ancora appoggiato al muro della chiesa della Spina. Eseguito l'ordine, l'uomo vide comparire un dipinto parietale che raffigurava una Madonna con Bambino. Avendo fatto quanto richiesto, la signora gli fece dono di una moneta d'oro con la quale per pi\u00f9 settimane provvide alle necessit\u00e0 della famiglia. In seguito all'evento miracoloso in quel sito si costru\u00ec una chiesetta, intitolata a Santa Maria, detta \"la Bella.\"\nL'antico monastero dei Frati minori riformati dedicato a San Francesco d'Assisi fu fondato nel 1240. Distrutto dal terremoto del 1638 venne poi ricostruito per volere dei Principi d'Aquino. La chiesa \u00e8 a due navate, con la Cappella del Santissimo nella navata laterale. Il soffitto \u00e8 a volte a botte. L'asse della volta \u00e8 arricchito da due affreschi riferiti ad episodi della vita di San Francesco. L'abside \u00e8 sormontato da una cupola a tutto sesto. Il prospetto dell'altare maggiore, reca al centro un tempietto e quattro colonne corinzie che delineano cinque nicchie occupate lateralmente dalle statue di due angeli, dalla statua di Santa Chiara e Santa Rosa che fanno corona alla statua della Madonna Assunta o Madonna degli Angeli al centro. Nel punto pi\u00f9 alto dell'altare maggiore \u00e8 collocato lo stemma dell'Ordine Francescano, sormontato da una croce. Oltre alla chiesa parrocchiale vi \u00e8 una cappella dedicata a San Nicola, nel rione Calia. Nel mese di maggio avvengono i festeggiamenti in onore di Santa Rita da Cascia.\nConserva numerosi affreschi ed il quadro di San Domenico, che ha una cornice barocca ad intaglio dorata del 1647. Vi \u00e8 inoltre un ostensorio in argento fuso e sbalzato, databile alla prima met\u00e0 dell'Ottocento. Di notevole pregio \u00e8 l'organo del Settecento, in legno con decorazione dorata. Di pregevole fattura, tra la prima e la seconda arcata, si pu\u00f2 ammirare la Grotta della Madonna di Lourdes mentre di fronte vi \u00e8 un altarino dedicato al SS. Ecce Homo.\nNella parte pi\u00f9 antica della citt\u00e0 sorge anche la chiesa della Veterana, situata in alto nel \"rione San Teodoro\", guardando il castello sul lato destro della collina. La gente ricorda un\u2019antica leggenda legata a questa chiesa: una figlia di Federico II, mentre stava dimorando nel castello, vide in sogno la \"Madonna delle Grazie\", che le espresse il desiderio di avere edificata una chiesa sul colle di fronte alla rocca. Nel castello esisteva gi\u00e0 una cappella dedicata a San Nicola di Casalenuovo, non molto grande. Per i bisogni del popolo cresciuto intorno al castello questa non era pi\u00f9 sufficiente, per cui si costru\u00ec questo edificio pi\u00f9 grande anche per seppellire i defunti. In origine la chiesa fu intitolata alla Madonna delle Grazie, ma \u00e8 conosciuta come chiesa della Veterana, ovvero antica, vetusta; il nome indica la sua antichit\u00e0 e la sua presenza addirittura anteriore alla costruzione della chiesa parrocchiale di San Teodoro. Anche questa chiesa, crollata come tutte le altre, durante il terremoto del 1638, fu ricostruita in fretta con scarso materiale e deboli fondazioni. Non ci volle molto che le mura iniziarono a lesionarsi, poich\u00e9 poggiavano su roccia scivolosa. Nel 1961 la chiesa fu dichiarata pericolante e nel 1963 si trovo una somma per ricostruire la chiesa e i locali annessi. Dell\u2019antica chiesa sono rimasti solamente il muro sinistro e la facciata. Insieme alla chiesa and\u00f2 distrutto completamente l\u2019antico romitorio, nel quale avevano dimorato i padri cappuccini dal 1541 al 1545, fino a quando si trasferirono nel loro convento. Nella Veterana esisteva anche la confraternita della Madonna delle Grazie, che dot\u00f2 la chiesa di un altare barocco e di dipinti di pregio. \u00c8 detta \"delle Cucchiarelle\" perch\u00e9 al suo interno si custodiscono le \"\u00abcucchiarelle\u00bb\", singolari reliquie costituite da spezzoni metallici a forma di cucchiai e infilati ad uno spago. Essi sono i frammenti del supporto di latta su cui fu incollata, quando inizi\u00f2 a logorarsi, una pergamena concessa nel 1542 da papa Paolo III alla chiesetta, nella quale, nel giorno di Pasqua, i fedeli s\u2019assicuravano particolari indulgenze baciandola. Quando la pergamena si consum\u00f2 del tutto a forza di baci, i fedeli continuarono a recarsi nella chiesa con devozione e a toccare e battere le \"\u00abcucchiarelle\u00bb\", convinti di acquistare comunque le indulgenze. Per questo motivo la chiesetta \u00e8 chiamata anche Madonna delle Cucchiarelle e tuttora gli abitanti del quartiere usano fare visita all'antico luogo di culto nel giorno di Pasqua.\nNon si conosce la data di fondazione, anche se \u00e8 attestata nei documenti a partire dal 1511. Presenta un orologio del 1840, collocato sul campanile, che sembra sia l'unico di questo tipo ancora funzionante. Al suo interno si pu\u00f2 apprezzare un organo del 1600 e l'altare maggiore costruito in stile barocco datato 1861.\nIgnota \u00e8 la data di fondazione della chiesa, e l'attuale morfologia \u00e8 il risultato di pi\u00f9 interventi edilizi succedutisi nei secoli. Da un originario impianto a navata unica con innesto di un vano presbiteriale quadrato, si \u00e8 passati ad una forma pi\u00f9 articolata con l'aggiunzione di due cappelle laterali absidate, edificate probabilmente alla fine del XVI secolo. Nel 1638 fu gravemente danneggiata dal terremoto. Venne riconfigurata verso la met\u00e0 del '700 con la costituzione della volta e della cupola interna, con l'elaborazione di un ricco parato a stucchi completato con dipinti di Francesco Colelli. Nei primi dell'800 fu ristrutturata la facciata secondo un linguaggio neoclassico sobrio e composto per il quale fu necessario costruire il campanile destro per riequilibrare il volume di quello presbiteriale posto al cantonale sinistro. Nell'edificio si insedi\u00f2, probabilmente nel XVII secolo, la \"Confraternita dell'Immacolata\", in quel tempo titolata alla concezione della Beata Vergine Maria, della quale documentazione pi\u00f9 antica risale al 1665. Questo sodalizio ebbe riconoscimento giuridico nel 1761 per decreto di Ferdinando IV, ed un aggiornamento statutario fu redatto nel 1904 quando riprese piena attivit\u00e0 dopo una lunga interruzione. La congregazione \u00e8 ancora operante ed in particolare detiene la gestione del sacro edificio mantenendo viva la tradizione delle antiche feste in onore di Santa Caterina, di San Giuseppe e della Madonna Immacolata. Alcune delle opere significative sono: la \"Presentazione di Ges\u00f9 al Tempio,\" l\"'Immacolata Concezione\" e la \"Presentazione della Vergine al Tempio,\" tutti e tre dipinti sulla volta e creati da Colelli. Poi abbiamo i \"Quattro Evangelisti\" sui pennacchi della cupola. In ambito statuario, troviamo le antiche statue di \"Santa Caterina d'Alessandria\" (XIX sec.) nella cappella laterale sinistra, dell\"'Immacolata Concezione\" (XIX sec.) sull'altare maggiore in marmo policromo del '900, di \"San Giuseppe\" (XIX sec.) nella cappella laterale destra, mentre di notevole importanza lo \u00e8 anche la statua della \"Vergine Maria che schiaccia il serpente\" del '600, situata nella sagrestia. Il Coro ligneo \u00e8 ottocentesco.\nLa chiesa parrocchiale, in pietra viva e cemento, \u00e8 stata costruita negli anni 1967/68 su progetto dell'architetto Luigi Canalini di Napoli e realizzata dall'impresa Luzzo Giuseppe di Nicastro. Ha la forma di una grande tenda. Benedetta il 28/09/1968, quando era ancora al rustico, fu ufficialmente inaugurata, dopo i lavori di completamento e di rifinitura, il 18/03/1971. \u00c8 stato costruito, inoltre, negli spazi adiacenti, un notevole centro pastorale. I registri parrocchiali partono dal 1955, anno in cui fu costituita la parrocchia della Beata Vergine del Rosario nella chiesa di S. Domenico, che nel 1968 fu trasferita nell'attuale chiesa con il titolo omonimo. All'interno vi sono: un gruppo statuario con la Madonna del Rosario, 14 sculture rappresentanti le stazioni della Via Crucis, due acquasantiere e le recenti 20 vetrate artistiche con i misteri del Santo Rosario, intervallate da 16 vetrate geometriche.\nLa chiesa dedicata a San Giuseppe Artigiano, voluta da Mons. Vincenzo Rimedio, \u00e8 ampia, luminosa ed accogliente. Nell'abside (opera del pittore lametino Maurizio Carnevali) \u00e8 rappresentata la gloria del santo, le vetrate colorate raccontano la storia biblica di Giuseppe. \u00c8 stata consacrata il 1\u00ba maggio 1998 e affidata alla Congregazione dei Salesiani di Don Bosco che si sono insediati il 13 settembre dello stesso anno.\nLa chiesa arcipretale di Santa Maria delle Grazie (in lingua arb\u00ebresh \"Klisha Kryeprift\u00ebrore Shumb\u00ebria e Graxjevet),\" nella frazione Zangarona, fu fondata nel XV secolo da profughi albanesi. Secondo gli storici lametini, gli insediamenti degli albanesi nel territorio della diocesi incominciarono negli anni '40 del secolo XV (1440). Inizialmente, gli albanesi eressero la loro chiesa parrocchiale intitolandola a San Nicola, nel rito greco-bizantino che dur\u00f2 sino a tutto il secolo. Nel 1601, quando gli abitanti passarono dal rito greco a quello latino, la frazione fu elevata a parrocchia da mons. Montorio. Nel 1616 fu edificata l'attuale chiesa, con il contributo di ogni paesano. La nuova chiesa era molto pi\u00f9 grande di quella di San Nicola, perch\u00e9 oltre all'altare maggiore ve ne erano altri quattro. L'altare maggiore fu costruito con marmo nero trovato in una cava vicino a Zangarona. Il campanile della chiesa era molto pi\u00f9 alto di quello attuale, finiva a punta e vi erano 4 campane. Con il terremoto del 1638 cadde la punta del campanile con l'orologio e la campana pi\u00f9 grande. Attualmente il campanile \u00e8 uguale al tetto della chiesa, ha base quadrata ed \u00e8 a forma di torre con una balaustra sui lati. Circa vent'anni fa fu rifatta la pavimentazione interna della chiesa e durante i lavori \u00e8 stata rinvenuta una lapide in marmo bianco di dimensioni 80x60 cm, con fogliame e volute, avente un'iscrizione che riporta il nome di Francesco Ciliberti datata 1782. All'interno, di storico \u00e8 rimasto ben poco. Pregiatissima \u00e8 la statua in marmo di Carrara raffigurante la \"Madonna delle Grazie,\" risalente al 1614, scolpita probabilmente a Catania, facente parte della scuola di Antonello Gagini, situata ora in una nicchia nel presbiterio.\nLa chiesa \u00e8 situata nella frazione Fronti. Non si hanno notizie certe sull'origine della chiesa, ma la sua costruzione si fa risalire alla fine del XVIII secolo. Ad avvalorare questa ipotesi \u00e8 il ritrovamento di una lapide in marmo, rinvenuta durante dei lavori di rifacimento del pavimento, la quale riporta la data 1782. Gli storici identificano questo data come anno di fine costruzione. Aggregata inizialmente alla parrocchia di Zangarona, dedicata alla Madonna delle Grazie, pass\u00f2 successivamente sotto la giurisdizione della parrocchia di Accaria nei primi anni del 1800, per poi essere annessa di nuovo a quella originale, cio\u00e8 di Zangarona, nel 1940 da Mons. Giambro.\nInoltre sono presenti altre chiese, sparse tra centro e periferie.\nArchitetture militari.\nIl castello fu fatto costruire verso la met\u00e0 dell'XI secolo dai Normanni per difendere la piana di Sant'Eufemia dagli eventuali incursori. Successivamente fu fatto ampliare da Federico II, all'interno vi furono costruite anche delle caserme che poi vennero adibite a carcere. Fu fortemente danneggiato dal .\nSecondo alcune testimonianze questa rappresentava la porta d'ingresso dell'ex comune di Nicastro. In parte distrutta, rimangono visibili solo i due grandi pilastri a pianta quadrata.\nCultura.\nBiblioteche.\nLa biblioteca comunale fu fondata nel 1897 inglobando i fondi librari dei conventi dei Domenicani e dei Cappuccini che aggiunti a titoli moderni e ad una sezione interamente dedicata alla Calabria e alla stessa citt\u00e0, raggiunge attualmente i 25.000 volumi; fa parte della biblioteca la Casa del Libro Antico che conserva e valorizza oltre 2.500 libri stampati dall'inizio del XVI secolo nei vari centri italiani (Venezia, Roma, Napoli) ed europei (Lione, Anversa, Parigi) ove fior\u00ec l'arte tipografica, alcune opere manoscritte dello stesso periodo e frammenti di codici manoscritti greci (probabile datazione XI secolo) e latini (databili XIV-XV secolo) recuperati quali maculature, insieme a una serie di testimonianze archivistiche. La collezione libraria e documentaria raccolta, comprende opere di teologia, filosofia, patrologia, storia ecclesiastica ed esegesi, insieme a raccolte omiletiche, agiografiche, canoniche e bullari, ed \u00e8 costituita soprattutto da fondi librari provenienti dai conventi dei Cappuccini e dei Domenicani di Nicastro e in piccola parte dalla biblioteca dei Frati Minimi di Sambiase. Importante \u00e8 poi la presenza di alcuni testi pi\u00f9 antichi sui quali si trovano annotazioni a margine apposte di proprio pugno di Tommaso Campanella. Inoltre tra il materiale conservato si trovano esemplari stampati dai celebri torchi di Manuzio, Giunta, Gioito, Froben e Platin.\nMusei.\nIl museo archeologico accoglie numerosi reperti rinvenuti in diversi siti della piana lametina attraverso i quali \u00e8 possibile seguire le dinamiche storiche del territorio dal paleolitico fino all'et\u00e0 tardo-medioevale, suddivise in tre sezioni che rappresentano la preistoria, l'\u00e8t\u00e0 classica e il medioevo. Nella sezione preistorica, sono esposti reperti del paleolitico calabrese (consistente il nucleo di strumenti provenienti da Casella di Maida, 700.000-500.000 anni fa) e del Neolitico lametino (Casella di Maida, Acconia, Palazzo). La sezione classica offre al visitatore l'opportunit\u00e0 di ammirare i materiali recuperati presso il villaggio di Sant'Eufemia Vetere ed ascrivibili all'abitato di Terina della seconda met\u00e0 del IV secolo a.C. Tra i reperti spicca la cosiddetta hydria di Cerzeto (380-370 a.C.), un grande vaso a figure rosse con scena di gineceo. La sezione medievale raccoglie il frutto degli scavi effettuati negli anni novanta nel castello normanno-svevo di Nicastro.\nIl museo diocesano con i suoi reperti contribuisce a documentare le vicende della diocesi di Lamezia Terme. Il pi\u00f9 antico oggetto conservato nel museo \u00e8 un cofanetto in avorio dipinto del XII secolo di bottega arabo-sicula. Vanno segnalati poi, tra quelli pi\u00f9 significativi dal punto di vista storico artistico, i bracci reliquiari di San Giovanni Battista e di Santo Stefano protomartire, collegati alla storia secolare dell'ordine dei Cavalieri di Malta e del baliaggio di Sant'Eufemia, databili nel XV secolo e di provenienza mediorientale. Altri oggetti preziosi sono: uno scrigno seicentesco in madreperla, il bacolo vescovile del 1655 del vescovo Perrone e due croci astili del '700. Inoltre vengono conservati nel museo, la scultura quattrocentesca della Madonna delle Grazie di Domenico Gagini, le statue lignee dell'Annunciazione, il busto di San Martino del XVI secolo, il grande dipinto su tavola della Madonna tra San Luca e Santo Stefano (detto Pala della Veterana), la tela di San Francesco d'Assisi attribuita a Mattia Preti e quella dell'Assunta della scuola del Maratta. Assai significativi sono i dipinti del pittore Francesco Colelli, che abbracciano un arco di 20 anni dal 1762 al 1782."}
{"id": "438631", "revid": "1724975", "url": "https://it.wikipedia.org/wiki?curid=438631", "title": "Acquisizione Immagine", "text": "Acquisizione Immagine \u00e8 un'applicazione per il sistema operativo macOS che permette all'utente di scaricare le foto scattate da una fotocamera digitale o acquisite da scanner, connessi al computer o in rete.\nEssa non fornisce strumenti organizzativi come iPhoto, ma \u00e8 utile per scaricare immagini da vari dispositivi senza bisogno di driver.\nAcquisizione Immagine permette anche di eseguire un programma dopo lo scaricamento delle foto, come iPhoto oppure anche un AppleScript.\nNelle preferenze, \u00e8 possibile condividere la fotocamera o lo scanner in rete, fare in modo che le foto vengano eliminate dopo lo scaricamento o che vengano scaricate appena si connette la fotocamera.\nIn questo modo, \u00e8 possibile scaricare le foto e suddividerle in \"directory\" per data senza neppure un clic.\nAcquisizione Immagine si trova al percorso /Applicazioni/Acquisizione Immagine."}
{"id": "438639", "revid": "1603714", "url": "https://it.wikipedia.org/wiki?curid=438639", "title": "Ca' Pesaro", "text": "Ca' Pesaro \u00e8 un palazzo di Venezia ubicato nel sestiere di Santa Croce. Si affaccia sul Canal Grande tra Palazzo Coccina Giunti Foscarini Giovannelli e Palazzo Correggio, poco distante da Ca' Corner della Regina e dalla Chiesa di San Stae. \u00c8 sede della Galleria internazionale d'arte moderna e del Museo d'arte orientale di Venezia.\nStoria.\nIl grandioso palazzo fu progettato nel Seicento dall'architetto Baldassarre Longhena per volont\u00e0 della ricchissima e nobile famiglia Pesaro. L'edificazione dur\u00f2 dal 1652 al 1710: nel 1682, anno in cui Longhena mor\u00ec, il palazzo era ancora incompiuto. Il committente, allora, ne affid\u00f2 il completamento ad Antonio Gaspari che lo port\u00f2 a termine nel 1710, apportando lievissime modifiche al progetto originale.\nDalla famiglia Pesaro il maestoso palazzo pass\u00f2 in seguito ai Gradenigo. Successivamente i Padri armeni Mechitaristi lo utilizzarono come collegio, e infine fu acquistato da Guglielmo Bevilacqua nel 1851. Dopo la l'improvvisa morte di quest'ultimo nel 1859 fu ereditato dalla sorella maggiore duchessa Felicita Bevilacqua che nel proprio testamento destin\u00f2 il palazzo a residenza e galleria per giovani artisti.\nQuando il Comune di Venezia, con deliberazione 5 dicembre 1899, diede esecuzione alle disposizioni testamentarie della duchessa Bevilacqua, vedova del generale Giuseppe La Masa, che aveva lasciato il suo palazzo al Comune di Venezia con l'espressa volont\u00e0 di concedere risorse e spazi ai giovani artisti, fu istituita la Fondazione Bevilacqua La Masa.\nDescrizione.\nCa' Pesaro si affaccia sul Canal Grande ed \u00e8 considerato uno dei pi\u00f9 importanti palazzi veneziani per la sua mole, per la sua qualit\u00e0 decorativa e per la sua imponenza: le allegorie dei soffitti sono realizzate da Giambattista Pittoni, la facciata principale in stile barocco, impreziosita da bassorilievi e statue dalla forte connotazione plastica e capaci di creare importanti chiaroscuri, lo rende unico. Il pianterreno ha una decorazione a bugnato a diamante, molto sporgente, che circonda un doppio portale ad acqua. I piani nobili sono caratterizzati dalla presenza di sette archi a tutto sesto pesantemente decorati, separati da colonne sporgenti che si raddoppiano in corrispondenza dei muri portanti.\nNon meno importante \u00e8 la facciata laterale leggermente curvilinea, progettata solo in un secondo momento: presenta una componente dinamica che contrasta con la staticit\u00e0 della principale ed appare pi\u00f9 semplice rispetto a quest'ultima.\nDalla sontuosit\u00e0 dell'esterno si pu\u00f2 ben immaginare l'originaria ricchezza delle sale e dei saloni di cui per\u00f2 non resta quasi nulla a parte qualche affresco e qualche decorazione. Il palazzo, nel progetto originale, doveva essere diviso nettamente in due parti (una di rappresentanza e una di servizio) da uno scalone monumentale parallelo al corso del Canal Grande: Antonio Gaspari lo rese invece perpendicolare ad esso, addossandolo su un lato del portego. Antonio Gaspari modific\u00f2 pure il disegno del cortile.\nCa' Pesaro come sede museale.\nA partire dal 18 maggio 1902, il Comune di Venezia colloc\u00f2 al primo piano di Ca' Pesaro la Galleria internazionale d'arte moderna, gi\u00e0 esistente ma senza sede propria. La Galleria internazionale d'arte moderna attualmente ha sede al primo e secondo piano del palazzo.\nIl Museo d'arte Orientale, che da tempo si progetta di trasferire altrove, si trova al terzo piano del palazzo.\nI Ribelli di Ca' Pesaro.\nNei primi due decenni del 1900 in Italia fiorirono numerose esperienze rivoluzionarie e antiaccademiche. In polemica contro i maestri della Biennale, Ca' Pesaro tra il 1908 e il 1920 rappresent\u00f2 una \"palestra intellettuale\", un trampolino di lancio per giovani artisti italiani: qui artisti diversi gli uni dagli altri per stile e poetica ebbero la possibilit\u00e0 di esporre le proprie opere. Uniti solo dall'impegno di rinnovare il linguaggio artistico italiano, guidati dal critico Nino Barbantini, i protagonisti di Ca' Pesaro proposero linguaggi assai differenti: Arturo Martini si ispirava a modelli arcaici, Felice Casorati era influenzato dallo Jugendstil, Guido Marussig dal simbolismo, Gino Rossi da Paul Gauguin, Tullio Garbari dipingeva una mitica primitiva Valsugana, Pio Semeghini dipingeva una poetica Burano memore dell'esperienza post-impressionista fatta a Parigi, Umberto Moggioli che ospitava nella sua casa di Burano il gruppo dei \"ribelli\". Espongono a Ca' Pesaro anche Umberto Moggioli,allievo di Guglielmo Ciardi, e Ugo Valeri, noto grafico, illustratore delle riviste pi\u00f9 in voga dell'epoca, oltre che raffinato pittore, interprete della societ\u00e0 italiana del tempo e ancora Adolfo Callegari, Felice Castegnaro, Mario Disertori, Enrico Fonda, Ercole Sibellato, Guido Trentini, Oscar Sogaro, Antonio Nardi (pittore), Pieretto Bianco, Lulo de Blaas, Gabriella Oreffice, Oreste Licudis, Napoleone Martinuzzi, Eugenio Bonivento, Luigi De Giudici ed Emilio Notte.\nAccanto a questi nomi vanno ricordati una serie di artisti che si mossero nell'\u00e9ntourage di Ca' Pesaro, pur non riuscendo ad esporre insieme agli altri per ragioni diverse: la giovanissima et\u00e0, la guerra, i trasferimenti da Venezia. Tra questi va citato il giovanissimo Bruno Sacchiero, allievo prediletto di Guglielmo Ciardi, morto a soli 24 anni, e alcuni grafici secessionisti quali, Fabio Mauroner, Guido Maria Balsamo Stella e Benvenuto Disertori.\nIl gruppo rimase sempre eterogeneo: non vi fu mai un manifesto, n\u00e9 il tentativo di mettere a punto un programma. Furono spesso in mostra opere di Boccioni e, allo stesso tempo, oggettistica di qualit\u00e0 (vetri soffiati di Murano, piastrelle in maiolica, ceramiche in stile liberty, poltrone, mobili), importata o eseguita da alcuni dei pi\u00f9 proficui membri del gruppo capesariano, come Vittorio Zecchin e Teodoro Wolf Ferrari, secondo un gusto per il decorativo caro nelle arti applicate e caratteristico dell'epoca."}
{"id": "438640", "revid": "122608151", "url": "https://it.wikipedia.org/wiki?curid=438640", "title": "Il cliente (romanzo)", "text": "Il Cliente (\"The Client\") \u00e8 un romanzo di John Grisham, pubblicato nel 1993. \u00c8 un best seller internazionale che oltre a essere considerato uno dei miglior libri del genere, ha dato origine all\u2019omonimo successo cinematografico uscito nel 1994.\nTrama.\nMark Sway e il suo fratellino assistono casualmente al suicidio di un avvocato di New Orleans che prima di morire rivela al piccolo Mark il segreto dell'omicidio di un senatore. Qui comincia l'incubo per la famiglia Sway: il fratellino finisce sotto shock e la madre per potergli stare accanto perde il lavoro. Intanto l'FBI, capeggiata dall'ambizioso procuratore Roy Foltrigg, cerca di costringere Mark a confessare quello che gli \u00e8 stato detto, mentre la mafia, con il terribile Barry Muldanno, tenter\u00e0 con ogni mezzo di eliminarlo. L'ultimo baluardo a difesa del piccolo Mark sar\u00e0 un intrepido avvocato che far\u00e0 di tutto per salvarlo da quella che sembra essere una situazione senza scampo.\nTrasposizioni.\nDa questo libro \u00e8 stato tratto nel 1994 il film \"Il cliente\" con Susan Sarandon e Tommy Lee Jones, con la regia di Joel Schumacher.\nAl film \u00e8 seguita la serie televisiva \"Il cliente\", composta da 21 episodi andati in onda tra il 1995 e il 1996.\nIn entrambe le produzioni John Grisham ha partecipato in qualit\u00e0 di sceneggiatore."}
{"id": "438641", "revid": "38120", "url": "https://it.wikipedia.org/wiki?curid=438641", "title": "Uomo Mascherato", "text": ""}
{"id": "438644", "revid": "709565", "url": "https://it.wikipedia.org/wiki?curid=438644", "title": "Usagi Yojimbo", "text": "Usagi Yojimbo (\"\u514e\u7528\u5fc3\u68d2 Usagi Y\u014djinb\u014d\") \u00e8 un fumetto di produzione statunitense, scritto e disegnato dal nippoamericano Stan Sakai.\nCaratteristiche dell'opera.\nUsagi Yojimbo racconta delle avventure di Miyamoto Usagi, un ronin (un samurai senza padrone), che vagabonda attraverso il Giappone feudale in un viaggio di addestramento.\nLa particolarit\u00e0 di questo fumetto \u00e8 il fatto che tutti i personaggi sono animali antropomorfizzati. Lo stesso Usagi (come suggerisce il suo nome) \u00e8 un coniglio bianco. Nonostante ci\u00f2, il fumetto non \u00e8 una parodia ironica. Le vicende sono narrate con grande precisione storica in modo perfettamente realistico (eccetto qualche licenza artistica dell'autore). Gli animali parlanti di Sakai, vivono, muoiono, amano e combattono proprio come un qualunque essere umano. La quotidianit\u00e0 e l'avventura temperate dall'aspetto caricaturiale dei personaggi sono proprio uno dei punti forti dell'opera di Sakai.\nIl filone narrativo della storia di Usagi Yojimbo \u00e8 liberamente ispirato alla vita di Musashi Miyamoto, il pi\u00f9 famoso spadaccino della storia giapponese di cui Usagi \u00e8 una sorta di alter ego animale.\nL'opera strizza anche naturalmente l'occhio ai film di Akira Kurosawa (\u00e8 evidente il richiamo a \"La sfida del samurai\", il cui titolo originale \u00e8 \"Y\u014djinb\u014d\") che con i suoi film ha reso uno dei pi\u00f9 grandi tributi al genere di cappa e spada giapponese.\nStoria editoriale.\nUsagi Yojimbo \u00e8 un fumetto figlio del boom della narrativa indipendente scoppiato negli U.S.A. negli anni 80. Tale fenomeno inizi\u00f2 nel 1984 a seguito del grande (e inaspettato) successo riscosso dalle Tartarughe Ninja della premiata coppia Kevin Eastman-Peter Laird. Nel biennio '84/'86 numerosi titoli in bianco e nero si riversarono sugli scaffali delle librerie in cerca dello stesso successo: uno di essi era la rivista antologica \"Albedo\" della Thoughts and Images, su cui Stan Sakai ebbe l'occasione di pubblicare prima Nilson Grounthumper (di cui Usagi doveva essere solo un comprimario) e successivamente Usagi stesso. Nell'estate del 1986 la moda dei fumetti in bianco e nero inizi\u00f2 a declinare, ma Usagi Yojimbo rimase uno tra i pochissimi titoli a essere ancora venduti. Da allora, pur cambiando editore, Usagi \u00e8 sempre rimasto sul mercato.\nRiconoscimenti.\nSakai e la sua opera sono stati pi\u00f9 volte nominati agli Eisner Awards aggiudicandosene ben 3:\nAltre apparizioni.\nIl personaggio di Usagi \u00e8 comparso varie volte in opere dedicate alle Tartarughe Ninja (nel fumetto e in alcuni episodi di entrambe le serie televisive a cartoni animati) le quali, a loro volta, sono comparse nella sua serie regolare.\nInoltre, nella linea di merchandising delle Tartarughe Ninja \u00e8 stata commercializzata un'action figure di Usagi.\nNel 1988 usc\u00ec un videogioco per computer a 8 bit tratto con licenza ufficiale dal fumetto, \".\n\"Comic-book\"\" statunitense, non manga.\nNonostante le origini Giapponesi, l'autore Stan Sakai \u00e8 statunitense di terza generazione. Quando cre\u00f2 Usagi Yojimbo segu\u00ec il filone inaugurato dalla Tartarughe Ninja, ovvero fumetti (statunitensi) in bianco e nero con animali antropomorfi, senza alcun contatto o riferimento con i manga giapponesi, che all'epoca erano poco noti negli Stati Uniti.\nCiononostante, spesso Usagi Yojimbo \u00e8 erroneamente definito un manga, sebbene nessuna delle principali caratteristiche grafiche di tale genere di fumetto sia presente. Ad esempio, alcune caratteristiche tipiche dei manga sono le seguenti:"}
{"id": "438646", "revid": "123755733", "url": "https://it.wikipedia.org/wiki?curid=438646", "title": "Francesco Balducci", "text": "Biografia.\nNato in Sicilia, studi\u00f2 presso i Gesuiti e nel 1597 scapp\u00f2 a Napoli per conoscere il mondo, o, pi\u00f9 probabilmente, a causa di alcuni nemici. Nel capoluogo campano Balducci conobbe gli ambienti accademici e visit\u00f2 le tombe di Virgilio e Jacopo Sannazaro.\nNel 1601 si trasfer\u00ec a Roma e si arruol\u00f2 nell'esercito di Clemente VII. Come militare partecip\u00f2 solo alla spedizione in Ungheria sotto il comando di Gianfrancesco Aldobrandini per liberare l'imperatore Rodolfo II dai turchi. Al suo ritorno, entr\u00f2 a far parte di alcune accademie tra Roma, Perugia e Bologna. Nel 1622 torn\u00f2 per breve tempo a Palermo. Conobbe Simone Rau e Requesens, suo allievo, e Tommaso Stigliani, per cui scrisse le prefazioni ad alcune opere.\nIl momento di quiete venne rotto dal suo carattere inquieto: fu costretto a tornare a Napoli per i contrasti con papa Urbano VIII e poi ancora a Roma dove venne incarcerato. Nel 1630 torn\u00f2 in Sicilia e divent\u00f2 cappellano. Dopo aver lavorato all'ospedale di San Sisto a Roma, venne assunto da Pompeo Colonna, con cui rimase fino alla morte.\nOpere.\nFrancesco Balducci \u00e8 uno degli ultimi esponenti della corrente letteraria siciliana del petrarchismo. Molto probabilmente solo in giovent\u00f9 si dedic\u00f2 alla composizione di una ventina di canzoni in ottave scritte in lingua siciliana, raccolte ne \"Le Muse Siciliane\" di Giuseppe Galeano e in alcuni manoscritti. L'importanza di Balducci sta nell'aver cercato di instaurare un rapporto diretto con il \"Canzoniere\" di Francesco Petrarca.\nCon la sua fuga al centro Italia (giudicata dai contemporanei come un tradimento della patria), la sua attenzione si volse alla produzione alla produzione in volgare toscano. Il Balducci maturo ha uno stile barocco, ma la sua opera non \u00e8 facilmente classificabile in una corrente letteraria specifica. \u00c8 vicino comunque ai marinisti. Prima di morire, lasci\u00f2 due oratori, \"La Fede\" e \"Il Trionfo\"; \u00e8 il primo ad aver utilizzato il termine \u00aboratorio\u00bb per indicare la forma musicale"}
{"id": "438649", "revid": "112121118", "url": "https://it.wikipedia.org/wiki?curid=438649", "title": "Robot (rivista)", "text": "Robot, sottotitolata Rivista di fantascienza, \u00e8 una rivista di fantascienza fondata nel 1976 da Vittorio Curtoni. Pubblicata dalla casa editrice Armenia fino alla chiusura nel 1979, \u00e8 stata rifondata nel 2003 continuando la precedente numerazione ed \u00e8 ora edita da Delos Books.\nStoria.\nLa rivista si contraddistinse rispetto alle altre pubblicazioni di fantascienza dell'epoca per lo spazio dedicato alle rubriche e alla saggistica, che affrontavano il genere non solo dal punto di vista letterario. Anche la qualit\u00e0 delle scelte (soprattutto autori americani, ma anche europei e italiani) e le illustrazioni interne di Giuseppe Festino contribuirono al successo.\n\"Robot\" pubblic\u00f2 27 numeri arrivando al numero 28/29 (due numeri erano doppi), per poi cambiare formula, rendendo ogni numero incentrato su un'antologia tematica, a cura di Giuseppe Lippi. Col numero 40, uscito nel 1979, la rivista cess\u00f2 le pubblicazioni. Poco dopo la Armenia fond\u00f2 la nuova rivista \"Aliens\" come successore ideale di \"Robot\", ma la pubblicazione dur\u00f2 meno di un anno.\nNel 2003 su iniziativa di Franco Forte e Silvio Sosio la casa editrice Solid riport\u00f2 \"Robot\" in vita dopo ventiquattro anni. Direttore era ancora Vittorio Curtoni, disegnatore ancora Giuseppe Festino, e tra i collaboratori figuravano Giuseppe Lippi, diventato nel frattempo curatore di \"Urania\", e Valerio Evangelisti. Dal 2011, dopo la morte di Curtoni, Silvio Sosio subentr\u00f2 come curatore.\nTerminata poi l'esperienza Solid, \"Robot\" fu portata avanti, sin dal secondo numero della nuova serie, da Delos Books, che pubblica la rivista con il ritmo di tre numeri all'anno, e al novembre 2019 \u00e8 arrivata al numero 88 (48 della nuova serie).\n\"Robot\" ha vinto il Premio Italia come miglior rivista di fantascienza nel 2005, 2006, 2007, 2010, 2012 e 2014, il Prix Europe\u00e9n de Science Fiction come miglior rivista europea di fantascienza nel 2007, e nel 2005 Vittorio Curtoni vinse il Grand Prix de l'Imaginaire per il suo lavoro di direttore.\nTra i collaboratori fissi o ricorrenti di \"Robot\", Roberto Taddeucci, Marco Spagnoli, Riccardo Anselmi, Vanni Mongini, Andrea Jarok, Flora Staglian\u00f2, Claudio Leonardi, Lukha B. Kremo, Alessandro Fambrini, Paolo Aresi, Emanuele Manco, Gianfranco de Turris e i traduttori Marco Crosa, Francesco Lato ed Elisabetta Vernier.\nTra le iniziative legate alla rivista, nove \"speciali\" antologici pubblicati tra il 1976 e il 1979, la collana di romanzi \"I Libri di Robot\" edita da Armenia dal 1978 al 1979, le collane ebook \"Robotica\" e \"Robotica.it\" edite da Delos Digital dal 2013, e il Premio Robot, ripreso anche con la nuova edizione."}
{"id": "438650", "revid": "9447", "url": "https://it.wikipedia.org/wiki?curid=438650", "title": "Polo Euroasiatico dell'Inaccessibilit\u00e0", "text": ""}
{"id": "438658", "revid": "3732", "url": "https://it.wikipedia.org/wiki?curid=438658", "title": "Xpath", "text": ""}
{"id": "438661", "revid": "1386670", "url": "https://it.wikipedia.org/wiki?curid=438661", "title": "Sal\u00ecce Calabro", "text": ""}
{"id": "438669", "revid": "6923", "url": "https://it.wikipedia.org/wiki?curid=438669", "title": "Console (macOS)", "text": "Console \u00e8 il visore log sviluppato da Apple Inc. e incluso in macOS. Esso permette all'utente di ispezionare, ripulire e cancellare i log di sistema, dell'utente e di \"crash\" delle applicazioni. La Console \u00e8 generalmente usata per rilevare errori e correggerli in caso di problemi col computer. Cliccando su \"Mostra Lista Log\" nella barra degli strumenti, verr\u00e0 mostrata la Lista Log. Quest'ultima apre una barra laterale che mostra tutti i log memorizzati nel sistema.\nConsole si trova nel percorso /Applications/Utilities/Console.app."}
{"id": "438670", "revid": "228587", "url": "https://it.wikipedia.org/wiki?curid=438670", "title": "William Lamb, II visconte Melbourne", "text": "Biografia.\nI primi anni.\nNato a Londra da una famiglia aristocratica politicamente schierata per\u00f2 con il partito dei Whig, venne educato a Eton ed al Trinity College di Cambridge, dove ebbe modo di entrare in contatto con i veri fautori della cultura romantica come Percy Bysshe Shelley e Lord Byron. Nel 1805 egli succedette ai titoli paterni dopo la morte del fratello maggiore e spos\u00f2 Lady Caroline Ponsonby. L'anno successivo venne eletto nella Camera dei Comuni britannica per il partito Whig per Leominster. Per le elezioni del 1806 si spost\u00f2 alla sede di Haddington e dal 1807 pass\u00f2 a Portarlington (mantenendola sino al 1812).\nIn quest'epoca egli divenne noto in particolar modo per la condotta scandalosa della moglie che aveva avuto una relazione dopo sposata con Lord Byron. I due riuscirono a riconciliarsi per breve tempo ma gi\u00e0 dal 1825 meditarono di separarsi. La controversia venne risolta ad ogni modo con la morte improvvisa di Caroline nel 1828 che tuttavia prov\u00f2 notevolmente sotto il profilo psicologico Lamb.\nNel 1816 William torn\u00f2 al parlamento per Peterborough, sostenuto dal Wigh William Fitzwilliam, IV conte Fitzwilliam. Egli accett\u00f2 dunque l'incarico di capo segretario per l'Irlanda nel 1827 nell'ambito del governo moderato Tory di George Canning e Lord Goderich. Alla morte del padre nel 1828 egli ottenne il titolo di Visconte Melbourne e venne ammesso alla Camera dei lord.\nSegretario di Stato per gli Affari Interni: 1830\u20131834.\nQuando gli Whigs passarono al potere con Lord Grey nel novembre del 1830 egli divenne Segretario di Stato per gli Affari Interni del nuovo governo, fronteggiando il malcontento degli anni 1830-32 \"agendo vigorosamente e con sensibilit\u00e0, prendendo ogni decisione a cuore\". Nelle rivolte del 1830-31 egli si rifiut\u00f2 di raccogliere gli allarmismi dei magistrati che volevano ristabilire l'ordine tra i rivoltosi con la forza delle armi, preferendo invece intensificare l'azione legislativa per assicurare i colpevoli alla giustizia. Egli nomin\u00f2 una commissione speciale col compito di giudicare i colpevoli di cui solo alcuni furono condannati a morte.\nPrimo Ministro: 1834, 1835\u20131841.\nDopo la rinuncia al proprio incarico da parte di Lord Grey nel luglio del 1834, il re venne obbligato a nominare un altro Whig a rimpiazzarlo in quanto i Tories non erano sufficientemente forti per gestire un governo. Melbourne era l'uomo che pi\u00f9 riusciva ad accontentare entrambe le parti e a soddisfare il re, anche se egli in un primo momento esit\u00f2 e dovette incontrarsi col re in persona per discutere la formazione del nuovo governo. Secondo il biografo Charles Greville, Melbourne disse al suo segretario, Tom Young: \"Penso che sia una dannata noia. Non so proprio che fare\". Young replic\u00f2: \"Beh, accidenti, un incarico del genere non \u00e8 stato tenuto da nessun Greco o Romano: Se anche fosse solo per tre mesi varrebbe la pena di esser stato Primo Ministro d'Inghilterra [sic] \"Per Dio, questo \u00e8 vero\" Melbourne rispose, \"lo far\u00f2\"\nIl compromesso, ad ogni modo, fu la chiave di molte delle azioni di Melbourne. Egli si dimostr\u00f2 contrario alle teorie di riforme radicali del governo proposte dai Whigs ma riteneva che esse fossero necessarie per salvare il paese dalla rivoluzione che pareva imminente e che gi\u00e0 in altri Stati europei aveva rovesciato molti governi e aperto la strada a guerre civili.\nL'opposizione di Guglielmo IV del Regno Unito alle riforme dei Whigs avrebbe tolto di mezzo Melbourne gi\u00e0 dal novembre del 1834 quando venne costretto a rinunciare in favore del Tory Sir Robert Peel che ottenne dal re la possibilit\u00e0 di formare un nuovo governo. Peel ad ogni modo si dimostr\u00f2 incapace di creare una solida piattaforma politica su cui poggiare le proprie azioni di governo alla Camera dei Comuni, che segretamente ancora sosteneva Melbourne e, come tale, dopo la sconfitta di Peel alle elezioni del gennaio del 1835, Melbourne fu richiamato al governo nell'aprile di quell'anno. Fu questa l'ultima volta nella storia in cui un monarca inglese tent\u00f2 di nominare un proprio Primo Ministro senza che questo avesse avuto la maggioranza da parte del parlamento.\nL'anno successivo, Melbourne venne coinvolto in uno scandalo a sfondo sessuale: una lettera anonima infatti lo accusava di una relazione con Caroline Norton, una donna sposata, e richiedeva \u00a31400 per mantenere il silenzio. In quell'epoca uno scandalo del genere poteva decretare la fine della carriera pubblica di una persona ma, per la sua rispettabilit\u00e0 e per la fiducia di cui godeva, Melbourne riusc\u00ec a resistere anche per il fatto che non esistevano prove tangibili della relazione, tanto che le maldicenze scemarono progressivamente.\nMelbourne era Primo ministro anche quando la Regina Vittoria ascese al trono nel giugno del 1837. Appena diciottenne, ella cercava in tutti i modi di liberarsi della pressante influenza della madre, la duchessa di Kent Vittoria e del suo consigliere e amante segreto John Conroy. Per i successivi quattro anni di governo, Melbourne fu per la regina un vero e proprio maestro nell'arte della politica e i due divennero grandi amici: Vittoria lo considerava come un padre (il suo vero padre era morto quando ella aveva appena 8 mesi e la figlia di Melbourne era morta in tenera et\u00e0). A Melbourne venne riservato un appartamento privato al Castello di Windsor e uno in ogni residenza reale e gi\u00e0 le prime voci di scandalo per una relazione tra i due si fecero avanti, ma senza successo.\nNel maggio del 1839 le dimissioni di Melbourne portarono a un momento di crisi e portarono alla ribalta i Tories, guidati da Robert Peel il quale aveva accettato di formare un nuovo governo solo nel caso in cui la Regina Vittoria avesse eliminato dal parlamento molti deputati a lui ostili. La Regina si rifiut\u00f2 e Peel non volle quindi a sua volta formare un nuovo governo. Fu chiesto perci\u00f2 a Melbourne di rimanere in carica.\nIl 25 febbraio 1840 Melbourne venne ammesso come membro onorario della Royal Society.\nLa vittoria dei conservatori nelle elezioni generali del 1841 caus\u00f2 le dimissioni del governo Whig di Lord Melbourne dopo un voto di sfiducia, che fu sostituito dal leader dei Tory Robert Peel.\nGli ultimi anni (1841\u20131848).\nMalgrado le richieste, Melbourne decise di ritirarsi completamente dalla vita politica e cos\u00ec avvenne dall'agosto del 1841 e visse a Brocket Hall, nell'Hertfordshire. Egli rimase a ogni modo in contatto epistolare con la regina Vittoria, anche se poi questa corrispondenza dovette cessare perch\u00e9 considerata a corte come inappropriata.\nSolo e senza figli, quando Melbourne mor\u00ec i suoi titoli passarono a suo fratello minore Frederick."}
{"id": "438674", "revid": "228587", "url": "https://it.wikipedia.org/wiki?curid=438674", "title": "Charles Grey, II conte Grey", "text": "Fu leader dei \"Whig\" (Partito Liberale). A soli 22 anni fu eletto membro del Parlamento inglese. Nel 1794 spos\u00f2 la figlia di un leader liberale irlandese, Mary Elizabeth Ponsonby. Nel 1806 fu primo lord dell'Ammiragliato e successivamente segretario agli Esteri. Fu fautore dell'emancipazione dei cattolici nel Regno.\n\u00c8 stato Primo ministro del Regno Unito dal 22 novembre 1830 al 16 luglio 1834. Con il Reform Act del 1832, modernizz\u00f2 il sistema elettorale inglese. Oltre alla sua attivit\u00e0 politica \u00e8 associato anche alla qualit\u00e0 di t\u00e8, dal leggero aroma di bergamotto, denominata appunto \"Earl Grey\".\nNel 1792 ebbe una figlia illegittima da Georgiana Spencer, duchessa di Devonshire, a cui diede il nome di Eliza Courtney e che fu un'antenata di Sarah, Duchessa di York.\nBiografia.\nI primi anni.\nDiscendente da un'antica famiglia residente a Howick Hall, Grey era il secondo ma il primo dei figli sopravvissuti del generale Sir Charles Grey (1729\u20131807) e di sua moglie, Elizabeth (1743/4\u20131822), figlia di George Grey di Southwick. Egli aveva altri quattro fratelli e due sorelle. Charles venne educato a Eton ed al Trinity College di Cambridge, acquisendo con facilit\u00e0 ampie conoscenze in latino e inglese nonch\u00e9 in declamazione ed oratoria. Grey venne eletto al parlamento all'et\u00e0 di 22 anni nel 1786, aderendo al circolo degli Whig di Charles James Fox, Richard Brinsley Sheridan e del Principe di Galles, distinguendosi subito come personalit\u00e0 di rilievo. Egli fu inoltre il membro pi\u00f9 giovane della commissione istituita per giudicare Warren Hastings. Lo storico Whig T. B. Macaulay scrisse di lui nel 1841:\nIn un'epoca in cui i valorosi si contendono i posti di rilievo nei college, egli ha vinto il suo cospicuo posto in parlamento. Nessun vantaggio o fortuna o legame particolare lo aspettavano, ma solo il suo talento ed il suo onore impeccabile. All'et\u00e0 di 23 anni \u00e8 gi\u00e0 equiparato ai veterani della politica.\nGrey divenne noto in parlamento per essere uno strenuo sostenitore dell'emancipazione dei cattolici. La sua storia d'amore con Georgiana Spencer, prima moglie di William Cavendish, V duca del Devonshire e anch'essa attiva nella politica dell'epoca, gli diede alcuni problemi.\nNel 1806, Grey divenne parte del gabinetto di governo (coalizione guidata dai Whig di Fox e dai sostenitori di William Wyndham Grenville, I barone Grenville oltre che da Henry Addington, I visconte Sidmouth) come Primo Lord dell'Ammiragliato. A seguito della morte di Fox sul finire di quell'anno, Grey divenne Segretario di Stato per gli affari esteri e del Commonwealth e leader del partito degli Whigs.\nIl governo cadde l'anno successivo, e dopo un breve periodo come semplice deputato al parlamento per la circoscrizione elettorale di Appleby dal maggio al luglio del 1807, Grey succedette al padre come Conte Grey ed entr\u00f2 nella Camera dei Lords. Egli continu\u00f2 a rimanere all'opposizione per i 23 anni successivi.\nIl \"Great Reform Act\".\nNel 1830, i Whigs finalmente ritornarono al potere e Grey venne proposto e poi eletto alla carica di Primo Ministro. Il suo ministero fu rilevante in quanto vide il passaggio del Reform Act, che port\u00f2 ad una radicale riforma della Camera dei Comuni e l'abolizione della schiavit\u00f9 nell'Impero Britannico nel 1833. Con gli anni, ad ogni modo, Grey era divenuto pi\u00f9 conservatore e prendeva molta attenzione nella gestione di nuove riforme. Nel 1834 Grey si ritir\u00f2 dalla vita pubblica, lasciando quale suo successore William Lamb, II visconte Melbourne.\nGrey ritorn\u00f2 a Howick ma mantenne stretti contatti col mondo politico e col nuovo gabinetto di governo di Melbourne. Come dichiar\u00f2 nell'ultimo suo discorso pubblico al Grey Festival organizzato in suo onore a Edimburgo nel settembre del 1834, il suo proposito di rafforzare e preservare la costituzione per renderla pi\u00f9 accettabile alla popolazione e specialmente alla borghesia che furono tra i principali beneficiari del Reform Act, avrebbe dovuto garantire un beneficio anche al paese, \"conformemente all'accresciuta capacit\u00e0 di comprendere della popolazione ed alle necessit\u00e0 dell'epoca\". Era il discorso di un uomo politico conservatore.\nIl ritiro dalla vita politica.\nGrey trascorse gli ultimi anni della sua vita in un ritiro quasi totale dal mondo, immerso nei suoi impegni di famiglia, nei libri e negli amatissimi cani. Egli divenne flebile fisicamente e mor\u00ec nel suo letto il 17 luglio 1845. Venne sepolto nella chiesa locale il 26 luglio di quello stesso anno alla presenza dei famigliari e degli amici pi\u00f9 cari oltre che dei colleghi di politica.\nMatrimonio e figli.\nGrey spos\u00f2 Mary Elizabeth Ponsonby (1776\u20131861), unica figlia di William Ponsonby, I barone Ponsonby e di Louisa Molesworth nel 1794. Il matrimonio frutt\u00f2 16 figli, di cui dieci maschi e sei femmine:\nGrey, durante le sue frequenti assenze, ebbe anche altre relazioni amorose con altre donne."}
{"id": "438680", "revid": "124123", "url": "https://it.wikipedia.org/wiki?curid=438680", "title": "Frederick John Robinson", "text": "Noto anche col titolo di visconte Goderich, ha fatto parte del Partito Conservatore.\n\u00c8 stato Primo ministro del Regno Unito dal 31 agosto 1827 al 22 gennaio 1828.\nBiografia.\nEra il figlio secondogenito di Thomas Robinson, II barone Grantham, e di sua moglie, Lady Mary Yorke, figlia di Philip Yorke, II conte di Hardwicke. Egli venne educato alla Harrow School ed al St John's College di Cambridge.\nLa carriera politica.\nRobinson entr\u00f2 in parlamento per la circoscrizione elettorale di Carlow nel 1806 cambiando poi sede per Ripon l'anno successivo. Egli divenne Consigliere Privato del re nel 1812 e prest\u00f2 servizio nel governo di Lord Liverpool come Vicepresidente del Tavolo di Commercio (1812-1818), congiuntamente all'incarico di Paymaster of the Forces (1813-1817), sponsorizzando le Corn Laws del 1815. Egli entr\u00f2 nel gabinetto di governo nel 1818 come President of the Board of Trade e Tesoriere della Marina. Nel 1823 egli succedette a Nicholas Vansittart come Cancelliere dello Scacchiere. In questa posizione ottenne l'appellativo di \"Prosperity Robinson\" dal sarcastico giornalista William Cobbett. Cobbett gli diede anche il soprannome di \"Goody Goderich\" durante la crisi economica del 1825.\nNel 1827 venne elevato al rango di visconte Goderich di Nocton nel Lincolnshire, un titolo ripreso dagli antenati di sua madre. Egli prest\u00f2 dunque servizio come Segretario di Stato per la Guerra e le Colonie e Leader della Camera dei Lord nel breve governo di George Canning. Alla morte di Canning, Goderich gli succedette come capo dei Tories moderati (conosciuti anche come Canningite). Goderich succedette poco dopo come Primo Ministro al suo predecessore e quando poi decise di dimettersi per la disperata situazione economica di lui si dice che sia scoppiato in lacrime e che il re dovette prestargli un proprio fazzoletto perch\u00e9 non ne aveva uno. Goderich venne succeduto da Arthur Wellesley, I duca di Wellington.\nNel 1830 Goderich si un\u00ec al gabinetto di governo di Lord Grey, nuovamente come segretario coloniale. Nel 1833 venne creato Conte di Ripon, nella contea di York, e divenne Lord Privy Seal sotto Grey. Ad ogni modo, l'anno successivo egli ruppe con il partito Whig sulla questione della riforma della chiesa irlandese. Egli serv\u00ec successivamente nella seconda amministrazione di Sir Robert Peel come President of the Board of Trade (1841-1843) e poi come President of the Board of Control (1843-1846).\nOltre alla sua carriera politica, Lord Robinson fu presidente della Royal Geographical Society (1830-1833), e presidente della Royal Society of Literature (1834-1845).\nMatrimonio.\nSpos\u00f2, il 1\u00ba settembre 1814, Lady Sarah Albinia Louisa (22 febbraio 1793-9 aprile 1867), figlia di Robert Hobart, IV conte di Buckinghamshire. Ebbero due figli:\nMorte.\nEgli mor\u00ec a Putney Heath, Londra, il 28 gennaio 1859, all'et\u00e0 di 76 anni."}
{"id": "438682", "revid": "287204", "url": "https://it.wikipedia.org/wiki?curid=438682", "title": "Roberto Loyola", "text": "Pittore e produttore cinematografico italiano. Ebbe un'esistenza prima drammatica, poi cosmopolita e avventurosa. Alle soglie dei quarant'anni, dopo aver prodotto negli anni sessanta film come Libera Amore Mio, Cani Arrabbiati e Canterbury N\u00b0 2, approd\u00f2 nel mondo della pittura a fianco dei cosiddetti \u201cpittori maledetti\u201d della Scuola Romana della Piazza di Santa Maria del Popolo, incoraggiato da Franco Angeli, Mario Schifano e Tano Festa che furono i primi a riconoscere il suo talento.\nIl pittore Roberto Loyola, noto per la sua insistenza nella ricerca dei colori, sempre forti, vivi, pulsanti, capaci di esprimere anche i grigi intensi, e talvolta cupi delle citt\u00e0 ma anche la brillantezza del rosso e del giallo che esplodono nei paesaggi primaverili, dedic\u00f2 una buona parte della sua pittura al tema della natura con un'osservazione sentimentale del paesaggio che lo circonda.\nLa Scuola Romana della Piazza di Santa Maria del Popolo, movimento artistico di grande importanza nella storia dell'arte italiana della seconda met\u00e0 del Novecento, vide la Biennale di Venezia del 1964 portare in Italia i grandi nomi della Pop Art americana e l'arte figurativa italiana ne giov\u00f2 in termini di freschezza, vigore e colore. Mentre gli artisti statunitensi concentravano la loro attenzione sui simboli del nuovo consumismo, gli artisti italiani recuperavano elementi tradizionali e classici conferendo loro nuova forma e significato; cos\u00ec nacquero opere come \"Il Michelangelo della Sistina\" di Tano Festa, \"La Lupa simbolo di Roma\" di Franco Angeli e ancora \"La Statua della Libert\u00e0 simbolo di New York\" di Roberto Loyola.\nRoberto Loyola rappresenta oggi lo sviluppo pi\u00f9 originale e vitale di quella scuola esplosa a Roma negli anni sessanta imponendo cos\u00ec sulla ribalta internazionale il suo nome. Le sue mostre personali hanno poi scandito gli anni d'oro della sua carriera di pittore e hanno evidenziato le sue caratteristiche di novit\u00e0 e di diversit\u00e0 rispetto al gruppo di artisti entro il quale si \u00e8 formato.\nLe opere di Roberto Loyola dondolano tra la cultura americana degli anni'60 e la tradizione della pittura italiana del \u2018900, soprattutto della pittura della scuola romana tra gli anni '30 e '40, di cui ha raccolto l'insegnamento pi\u00f9 intenso e magico.\n\"Il rapporto dell'artista con la natura \u00e8 sempre stato molto stretto, a tratti quasi viscerale. Lo stesso Dante Alighieri nella Commedia identificava l'arte come figlia della natura e quindi come sua derivazione attraverso la mediazione dell'essere umano.\" (cit. Igor Zanti)"}
{"id": "438683", "revid": "1566286", "url": "https://it.wikipedia.org/wiki?curid=438683", "title": "Enrico Dusio", "text": "Si \u00e8 diplomato nel 1993 alla scuola del Teatro Stabile di Torino diretta da Luca Ronconi. Nel 2001 \u00e8 stato lo \"gnomo Eco\" e dal 2002 \u00e8 il \"Principe Giglio\", ora Re Giglio, nella Melevisione, programma per bambini di \"Rai 3\" fino al 2015. \u00c8 membro all'Accademia dei folli."}
{"id": "438684", "revid": "114984438", "url": "https://it.wikipedia.org/wiki?curid=438684", "title": "George Canning", "text": "Ha fatto parte del Partito Tory. \u00c8 stato Primo Ministro del Regno Unito dal 10 aprile 1827 all'8 agosto 1827.\nBiografia.\nI primi anni: 1770\u20131793.\nCanning nacque in una famiglia anglo-irlandese che abitava a Queen Anne Street, Marylebone, Londra. Canning amava descriversi come \"un irlandese nato a Londra\". Suo padre, George Canning, Sr., di Garvagh, County Londonderry, Irlanda, era un gentiluomo impoverito che si era ridotto a fare l'avvocato prima ed il mercante poi e che indulgeva all'alcool ed aveva rinunciato alla sua parte di eredit\u00e0 in cambio del pagamento dei suoi debiti. Il padre di Canning giunse al punto di abbandonare la famiglia morendo in povert\u00e0 l'11 aprile 1771. La madre di Canning, Mary Anne Costello, era una attrice, professione all'epoca non vista in maniera decorosa e rispettabile. Questa fu una delle ragioni che addussero i suoi avversari politici al momento della sua elezione, i quali ritenevano che il figlio di un'attrice non potesse essere nominato Primo Ministro del Regno Unito.\nCanning ad ogni modo era intelligente e promettente sin dalla giovinezza e pertanto amici e parenti persuasero suo zio, il mercante londinese Stratford Canning (padre poi del diplomatico Stratford Canning), a divenire tutore del nipote. George Canning crebbe cos\u00ec coi cugini nella casa dello zio, il quale provvedette alla sua educazione. Il supporto finanziario di Stratford Canning permise al giovane Canning di studiare all'Eton College ed al Christ Church di Oxford. Egli eccelleva nelle materie classiche e si distingueva particolarmente nell'oratoria.\nCanning divenne molto amico con Robert Banks Jenkinson, II conte di Liverpool e con Granville Leveson-Gower, I conte Granville oltre che con John Hookham Frere. Nel 1789 vinse un premio per il suo poema latino \"The Pilgrimage to Mecca\" che recit\u00f2 al teatro di Oxford. Canning inizi\u00f2 dopo la laurea in legge a praticare la professione di avvocato per poi entrare in politica nell'estate del 1791.\nL'entrata in politica: 1793\u20131795.\nStratford Canning era un sostenitore degli Whig ed era intenzionato ad avviare il nipote alla carriera politica in seno a questo partito presentandolo a Charles James Fox, Edmund Burke, ed a Richard Brinsley Sheridan, in particolare riuscendo a creare molto feeling tra quest'ultimo e George.\nAd ogni modo George Canning, sia per le sue prospettive di risorse limitate che per gusto politico personale, non vedeva il proprio futuro tra le file degli Whig ma preferiva agganciarsi all'aristocrazia terriera ed ai potenti industriali. A partire dagli anni novanta Canning divenne sempre pi\u00f9 conservatore in particolare dopo lo scoppio della Rivoluzione francese.\nPerci\u00f2, quando Canning decise di entrare in politica, egli ricevette il patronato del leader del gruppo dei Tory William Pitt il Giovane. Nel 1793, grazie all'aiuto di Pitt, Canning divenne Deputato per la circoscrizione di Newtown sull'Isola di Wight. Nel 1796 egli cambi\u00f2 sede per passare a Wendover nel Buckinghamshire.\nCanning ascese velocemente nella carriera politica grazie alle proprie qualit\u00e0 di oratore e scrittore. I suoi discorsi in parlamento, cos\u00ec come le sue naturali qualit\u00e0, diedero a Pitt ed ai suoi sostenitori quel potere retorico prima carente e da un lato posero Canning in una posizione di estrema rilevanza nel partito.\nSegretario agli Affari Esteri: 1796\u20131799.\nIl 2 novembre 1795, Canning ricevette il proprio primo incarico ministeriale: Sottosegretario di Stato per gli Affari Esteri. In questo incarico egli si dimostr\u00f2 uno strenuo sostenitore della politica di Pitt prendendo parte attiva nei dibattiti col Segretario di Stato agli Affari Esteri Lord Grenville. Sul finire del 1798 rispose cos\u00ec alle risoluzioni proposte dal deputato George Tierney per i trattati di pace con la Francia:\nPer parte mia vado considerando ci\u00f2 che \u00e8 bene per la Gran Bretagna. Io personalmente non voglio inviare il mio messaggio a coloro che non considerano le sofferenze della Svizzera, a quanti non guardano all'Italia senza un fremito d'emozione dopo i saccheggi, gli insulti ed i tradimenti subiti da essa nei confronti dell'Europa. Io mi rivolgo a quanti vedono le sofferenze degli olandesi che vogliono insorgere e combattere per la loro libert\u00e0 contro quella tirannia che li stritola senza sosta. Pu\u00f2 qualcuno non guardare a questi fatti senza avere un minimo di compassione e di volont\u00e0 di giustizia? Pu\u00f2 qualcuno voltare lo sguardo di fronte alla Spagna che si china al giogo di un padrone straniero? Pu\u00f2 un uomo continuare a tollerare tutto ci\u00f2 in maniera indifferente? Possiamo essere indifferenti alla liberazione di Napoli ed ai trionfi della flotta britannica?\nPitt disse che questo discorso era uno dei pi\u00f9 belli che egli avesse mai sentito. Egli rinunci\u00f2 ad ogni modo al proprio incarico il 1\u00ba aprile 1799.\n\"L'Anti-Giacobino\".\nCanning venne coinvolto nella fondazione de l\"'Anti-Giacobino\", un giornale che venne pubblicato ogni luned\u00ec dal 20 novembre 1797 al 9 luglio 1798. Il suo proposito con questa pubblicazione fu quello di condannare le dottrine rivoluzionarie riportando notizie, pensieri e poesie sul tema in gran parte scritti da Canning. La poesia di Canning aveva lo scopo di mettere alla berlina e di ridicolizzare i poeti giacobini, tema sul quale si era gi\u00e0 accanito a livello politico. Un giovane Whig, William Lamb (futuro Lord Melbourne, Primo Ministro) scrisse una \"Epistola agli Editori de L'Anti-Giacobino\" nella quale attacc\u00f2 fortemente Canning in rima:\nIncarichi vari e uscita temporanea dalla politica 1799\u20131804.\nNel 1799 venne nominato Commissario per la Tavola di Controllo dell'India. Canning scrisse il 16 aprile di quell'anno: \"Sono qui immerso nella carta a tal punto da non riuscire a comprendere tre parole in successione; ma devo tentare ugualmente di comprenderle per svolgere bene il mio compito.\".\nCanning venne nominato Paymaster of the Forces nel 1800. Nel febbraio del 1801 Pitt si dimise dall'incarico di Primo Ministro per l'opposizione del re all'emancipazione dei cattolici. Canning, malgrado il consiglio di Pitt per rimanere al governo, egli lealmente lo segu\u00ec all'opposizione. Il giorno successivo Canning scrisse a lady Malmesbury: \"Io mi dimetto \"perch\u00e9 Pitt\" si dimette. E questo \u00e8 tutto\".\nPitt, sebbene ora si trovasse fuori da ogni gioco politico, continu\u00f2 a combattere per la causa del proprio partito promuovendone la conoscenza e tenendo comizi pubblici che supportassero l'attivit\u00e0 dei Tories sempre sfruttando la sua oratoria.\nTesoriere della Marina: 1804\u20131806.\nCanning riprese la propria carriera politica nel 1804 quando Pitt ritorn\u00f2 al potere e lo nomin\u00f2 Tesoriere della Marina. Nel 1805 egli offr\u00ec per\u00f2 a Pitt le proprie dimissioni dopo che Addington fu inserito nel gabinetto di governo. Egli scrisse a lady Hester: \"Sono umiliato dal fatto che Addington sia stato nominato ministro. Non sono nulla. Non posso aiutare, non posso entrare nella Camera dei Comuni o camminare per le strade in questo stato delle cose\". Dopo aver letto di sfuggita questa lettera Pitt convoc\u00f2 Canning a Londra per un incontro nel quale egli gli espose il fatto che se avesse lasciato le proprie dimissioni avrebbe aperto una crepa insanabile all'interno del partito. Egli offr\u00ec pertanto a Canning l'incarico di Segretario di Stato per l'Irlanda ma questi rifiut\u00f2, ma decise comunque di non dimettersi concludendo la lettera formale a Pitt con la significativa e rassegnata frase \"Dio lo perdoni\".\nCanning ad ogni modo lasci\u00f2 il proprio incarico alla morte di Pitt e rimase escluso dai giochi di potere per circa un anno.\nSegretario per gli Affari Esteri: 1807\u20131809.\nCanning venne nominato Segretario per gli Affari Esteri col nuovo governo del duca di Portland nel 1807. Egli con questo incarico fu responsabile della diplomazia del paese durante le guerre napoleoniche e pianific\u00f2 attentamente la Battaglia di Copenaghen del settembre 1807 dalla sua casa a South Hill Park presso Easthampstead nel Berkshire.\nDopo la sconfitta della Prussia da parte dei francesi, la neutralit\u00e0 della Danimarca risult\u00f2 alquanto fragile da mantenere. Canning era spaventato dall'idea che la Danimarca, su pressione della Francia, divenisse ostile alla Gran Bretagna. Nella notte tra il 21/22 luglio 1807 Canning ricevette notizie dirette da Tilsit (dove Napoleone e lo zar Alessandro I di Russia si trovavano a negoziare un trattato) secondo le quali l'Imperatore francese aveva appena concluso un trattato di blocco navale contro l'Inghilterra della quale Danimarca e Portogallo erano membri.\nIl 30 luglio una forza di 25.000 uomini si imbarc\u00f2 alla volta della Danimarca con Francis Jackson che, su istruzione dello stesso Canning, aveva l'obbligo di impadronirsi della flotta danese ma anche di offrire una possibilit\u00e0 di redenzione alla Danimarca e per questo gli consegn\u00f2 un trattato di alleanza con l'Inghilterra per tutto il corso della guerra. Il 31 luglio Canning scrisse a sua moglie: \"L'ansioso intervallo tra questi giorni e l'attesa di sentire i risultati della spedizione [di Jackson] mi stanno agitando. Anche se il nostro successo \u00e8 ormai certo, la misura \u00e8 colma da ambo le parti\". Napoleone, il 31 luglio invi\u00f2 il proprio ministro degli esteri Talleyrand a informare i danesi che se avessero ceduto alle richieste dell'Inghilterra la regione dell'Holstein sarebbe stata invasa ed occupata da Jean Bernadotte.\nIl 2 settembre, dopo che i negoziati di Jackson avevano avuto esito negativo, la flotta britannica inizi\u00f2 a bombardare Copenaghen terminando il 5 settembre quando alle 19.00 i danesi richiesero la tregua. Il 7 settembre i danesi si dichiararono disposti a cedere la loro flotta all'Inghilterra in segno di alleanza (18 navi di linea, 15 fregate e 31 navi piccole), a condizione che gli inglesi avessero abbandonato la Celanda nelle successive sei settimane.\nLa notizia della dichiarazione di guerra della Russia alla Gran Bretagna giunse a Londra il successivo 2 dicembre e Canning scrisse a Lord Boringdon due giorni dopo: \"La Pace di Tilsit \u00e8 stata sottoscritta. Noi non vogliamo altri \"casi\" come quello di Copenaghen; ma se ce ne daranno occasione saremo qui ad aspettarli\".\nIl 3 febbraio 1808 il leader dell'opposizione George Ponsonby richiese formalmente la pubblicazione di tutte le informazioni sulle disponibilit\u00e0 della flotta danese. Canning replic\u00f2 con un discorso di tre ore che venne dai pi\u00f9 giudicato audace, eloquente ed esplicativo, non dimenticandosi di essere nel contempo deciso e preciso.\nNel novembre del 1807 Canning supervision\u00f2 inoltre il trasferimento della famiglia reale portoghese dal Portogallo al Brasile.\nAltri incarichi.\nRimasto inattivo dal 1809, nel 1814 George Canning decise di rientrare in politica ma come diplomatico divenendo ambasciatore britannico in Portogallo, ritornando in patria dall'anno successivo.\nNel 1816 egli divenne President of the Board of Control, rinunciando per\u00f2 all'incarico nel 1820 in opposizione al trattamento di Carolina di Brunswick, moglie del nuovo re Giorgio IV che intendeva separarsi da lei con ogni mezzo, anche illegale. Canning e Carolina furono molto amici ed ebbero anche una breve relazione amorosa, il che venne giudicato inaccettabile.\nSegretario per gli Affari Esteri e Leader della Camera dei Comuni: 1822\u20131827.\nNell'agosto del 1822, dopo il suicidio del marchese di Londonderry, invece di recarsi in India, Canning gli succedette come Segretario per gli Affari Esteri e leader della Camera dei Comuni. In questa sua seconda amministrazione dell'incarico egli si preoccup\u00f2 delle colonie del Sud America che risentivano ancora dell'influenza francese ed ottenne che esse divenissero in gran parte inglesi. Egli diede anche il proprio personale supporto alla campagna per l'abolizione della schiavit\u00f9. Malgrado i suoi dissidi personali col marchese di Londonderry che lo avevano portato negli anni precedenti anche a un duello con lui, egli continu\u00f2 la via politica inaugurata dal suo predecessore, prevenendo anche l'apertura del commercio degli Stati Uniti con le Indie Orientali.\nPrimo Ministro: 1827.\nNel 1827 Liverpool sub\u00ec una leggera paralisi e mor\u00ec l'anno successivo, Canning, il suo braccio destro, venne prescelto da Giorgio IV per succedergli. Del vecchio gabinetto di governo, per\u00f2, nessun uomo decise di rimanere in carica sotto il ministero di Canning in quanto poi lo stesso partito dei Tory era spaccato in due distinte fazioni, quella degli \"High Tories\" (o \"Ultras\") e i moderati che supportavano Canning, chiamati da lui appunto \"Canningites\". Come risultato, Canning ebbe non poche difficolt\u00e0 a formare un governo e dovette invitare molti Whigs nel suo governo, tra i quali si distingueva Lord Lansdowne.\nAd ogni modo, in questo periodo, la salute di Canning stava lentamente peggiorando ed egli mor\u00ec l'8 agosto 1827 nella sala dove 21 anni prima era deceduto anche Charles James Fox. Ai giorni nostri il suo ministero \u00e8 il pi\u00f9 breve della storia d'Inghilterra in quanto dur\u00f2 appena 119 giorni. Venne sepolto nell'Abbazia di Westminster.\nMassone, fu membro della Gran Loggia unita d'Inghilterra.\nFamiglia.\nCanning spos\u00f2 Joan Scott (poi viscontessa Canning) (1776\u20131837) l'8 luglio 1800, con John Hookham Frere e William Pitt il Giovane quali testimoni.\nLa coppia ebbe quattro figli:"}
{"id": "438685", "revid": "1968200", "url": "https://it.wikipedia.org/wiki?curid=438685", "title": "Sten Sture il Giovane", "text": "Nacque nel 1493, figlio del reggente Svante Nilsson, un discendente della famiglia Sture, e di Iliana G\u00e4dda. Fu ferito a morte alla Battaglia di Bogesund il 19 gennaio 1520, nell'ultima parte della guerra di Cristiano II di Danimarca contro la Svezia, e mor\u00ec sul ghiaccio del lago M\u00e4laren sulla via di ritorno verso Stoccolma. Il suo matrimonio con Cristina Gyllenstierna, pro-pronipote del Re Carlo VIII di Svezia, nel 1511, diede vita al figlio Svante Stensson Sture, poi creato Primo Conte Sture."}
{"id": "438687", "revid": "709565", "url": "https://it.wikipedia.org/wiki?curid=438687", "title": "Robert Banks Jenkinson, II conte di Liverpool", "text": "Ha fatto parte del partito Tory. Ricopr\u00ec il ruolo di Primo ministro del Regno Unito dal 9 giugno 1812 al 10 aprile 1827.\nBiografia.\nI primi anni.\nJenkinson venne battezzato il 29 giugno 1770 alla chiesa di Santa Margherita di Westminster, figlio di Charles Jenkinson, stretto collaboratore e consigliere di Giorgio III, e della sua prima moglie Amelia Watts, di nazionalit\u00e0 indo-europea figlia di William Watts (ufficiale della Compagnia delle Indie Orientali britannica), che mor\u00ec un mese dopo averlo dato alla luce.\nJenkinson venne educato alla Charterhouse School ed al Christ Church di Oxford. Nell'estate del 1789, Jenkinson trascorse quattro mesi a Parigi per perfezionare il suo francese ed allargare le proprie esperienze sociali. Egli ritorn\u00f2 ad Oxford per tre mesi per completare i propri studi diplomandosi nel maggio del 1790.\nEgli venne eletto deputato alla Camera dei Comuni nel 1790 per la circoscrizione di Rye, sede che avrebbe mantenuto sino al 1803; allo stesso tempo, ad ogni modo, egli prosegu\u00ec il proprio tour in Europa raggiungendo i Paesi Bassi e l'Italia per poi riprendere la propria sede al parlamento al compimento del ventunesimo anno.\nCon l'influenza del padre ed il suo talento politico, egli ebbe una carriera tutto sommato veloce nel partito dei Tory. Nel febbraio del 1792 si scontr\u00f2 con il criticismo di Samuel Whitbread sulla politica del governo nei confronti della Russia. Egli tenne molti altri discorsi durante quella stessa sessione parlamentare, incluso uno famoso contro l'abolizione della schiavit\u00f9, che rifletteva poi la fervida opposizione del padre alla campagna portata avanti da William Wilberforce. Egli prest\u00f2 servizio come membro della \"Board of Control\" per l'India dal 1793 al 1796.\nIn difesa del movimento che segu\u00ec allo scoppio delle ostilit\u00e0 con la Francia, Jenkinson, fu uno dei primi ad iscriversi nella milizia nazionale. Nel 1794 divenne colonnello nel distretto dei Cinque Ports ed a causa di questo incarico fu frequentemente assente dalla Camera dei Comuni. Nel 1796 il suo reggimento venne inviato in Scozia dove venne aquartierato per un certo periodo a Dumfries. La sua carriera parlamentare risent\u00ec anche della reazione negativa che ebbe suo padre al suo progetto di matrimonio con lady Louisa Hervey, figlia del conte di Bristol. Dopo che Pitt ed il re in persona erano intervenuti in suo favore, il matrimonio ebbe finalmente luogo a Wimbledon il 25 marzo 1795. Nel maggio del 1796, quando suo padre venne creato conte di Liverpool, egli ottenne il titolo di cortesia di Lord Hawkesbury e rimase nella Camera dei Comuni. Egli divenne Barone Hawkesbury e venne elevato alla Camera dei Lords dal novembre del 1803 come riconoscimento per il suo impegno come Segretario per gli Esteri. Egli prest\u00f2 servizio anche come Maestro della Zecca (1799\u20131801).\nSegretario di Stato per gli Affari Esteri e Home Secretary.\nNel governo condotto da Henry Addington, egli entr\u00f2 come Segretario di Stato per gli affari esteri e del Commonwealth in virt\u00f9 del quale fu tra i negoziatori del Trattato di Amiens con la Francia. Egli continu\u00f2 poi a servire nel gabinetto di governo come Home Secretary nel secondo governo di William Pitt il Giovane. Mentre Pitt si trovava seriamente malato, Liverpool venne incaricato di sostituirlo in parlamento per leggere il discorso del re nella consueta apertura del parlamento. Quando William Pitt mor\u00ec nel 1806, il re chiese a Liverpool di accettare il posto di Primo Ministro ma egli rifiut\u00f2 credendo di non avere la maggioranza necessaria al governo. Egli divenne capo dell'opposizione durante il ministero di lord Grenville. Nel 1807 riprese l'incarico di Home Secretary nel governo di William Cavendish-Bentinck, III duca di Portland.\nSegretario di Stato per la Guerra e le Colonie.\nLord Liverpool (cos\u00ec conosciuto dopo che succedette ai titoli paterni nel 1808) accett\u00f2 la posizione offertagli di Segreatario di Stato per la Guerra e le Colonie nel governo di Spencer Perceval del 1809. Uno dei suoi primi atti in questa posizione fu di cercare di persuadere il governo a sostenere l'azione pacificatrice del duca di Wellington che sarebbe consistita anche nel mantenimento di una piccola forza in Portogallo.\nPrimo Ministro.\nQuando Perceval venne assassinato nel maggio del 1812, Lord Liverpool gli succedette come Primo Ministro. Il gabinetto di governo propose a Liverpool di fargli da successore con la presenza di Lord Castlereagh come capo della Camera dei Comuni. Dopo un voto di sfiducia ottenuto da entrambi presso la Camera dei Comuni, ad ogni modo, entrambi firmarono le loro dimissioni. Il principe reggente Guglielmo, ad ogni modo, trovava impossibile una coalizione alternativa che potesse mantenere salde le redini di governo e pertanto riconferm\u00f2 Liverpool come primo ministro l'8 giugno di quell'anno. Egli venne subito considerato un politico abile a tal punto che riusc\u00ec a riunire liberali, reazionari e Tory, cosa che riusc\u00ec difficile a molti dei suoi successori.\nIl Congresso di Vienna.\nIl ministero di Liverpool fu lungo e denso di eventi importanti. La guerra del 1812 con gli Stati Uniti e le campagne finali delle guerre napoleoniche vennero condotte durante il suo periodo di reggenza della carica di Primo Ministro. L'Inghilterra riusc\u00ec a sconfiggere la Francia nella Battaglia di Waterloo e Liverpool venne premiato per la sua gestione degli affari interni ed esterni con l'ingresso nell'Ordine della Giarrettiera. Dopo i negoziati di pace, egli si prodig\u00f2 perch\u00e9 gli stati un tempo sottoposti al dominio napoleonico come Paesi Bassi, Spagna, Portogallo e Francia riavessero la loro totale indipendenza con le loro frontiere originarie. Egli, inoltre, richiese la restituzione di tutte le conquiste coloniali britanniche. Partecipando al Congresso di Vienna egli stabil\u00ec una duratura alleanza con l'Austria nel gennaio del 1815 che port\u00f2 a diversi anni di pace.\nLe Corn Laws ed i problemi in madrepatria.\nL'agricoltura rimase un problema pregnante in Inghilterra in quanto le carestie sviluppatesi tra il 1819 ed il 1822 avevano portato ad un calo dei prezzi della merce venduta e ad una crisi commerciale. Liverpool approv\u00f2 pertanto nel 1815 le famose Corn Laws prevenendo l'importazione di grano dall'estero sin quando il prezzo del grano inglese non avesse raggiunto un livello minimo accettabile. Liverpool, ad ogni modo, era per il principio del libero scambio ma dovette accettare questa misura temporanea sino alla conferma delle condizioni di pace ed al ristabilimento dell'economia nazionale fortemente provata dagli ultimi eventi bellici che avevano innalzato pericolosamente il debito nazionale.\nL'inevitabile innalzamento delle tasse, venne ricompensato col saldamento del debito pubblico ma port\u00f2 ad alcune rimostranze tra il 1812 ed il 1822. In questo stesso periodo si diffuse inoltre il fenomeno del luddismo che inizi\u00f2 azioni di sabotaggio industriale nei maggiori centri produttivi tessili di Nottinghamshire, Leicestershire e Derbyshire.\nA seguito del Massacro di Peterloo del 1819, inoltre, il suo governo impose i repressivi Six Acts che limitarono la legislazione, la libera riunione e acuirono di molto la censura.\nEmancipazione dei cattolici.\nDurante il XIX secolo e in particolare durante l'amministrazione di Liverpool fu molto presente in Inghilterra il problema dell'emancipazione dei cattolici. Nel 1805 Liverpool aveva annunciato che la particolare relazione tra il monarca inglese e la religione anglicana, unitamente al rifiuto dei cattolici di sottostare a questa supremazia religiosa, ne giustificava l'esclusione dal potere politico. Ad ogni modo, nella sua carriera, egli rimase opposto all'emancipazione dei cattolici facendo solo marginali concessioni alle differenti fazioni per mantenere la stabilit\u00e0 della nazione.\nLa decisione del 1813 di Liverpool di ammettere i cattolici negli alti gradi delle forze armate e della magistratura fu un segnale di apertura, ma non avvenne mai un'emancipazione completa, soprattutto per il timore di dare spazio e voce agli indipendentisti scozzesi e irlandesi che erano a maggioranza cattolici.\nGli ultimi anni.\nLa prima moglie di Liverpool, Louisa, mor\u00ec all'et\u00e0 di 54 anni ed egli poco dopo si rispos\u00f2 con lady Mary Chester, da molto tempo amica fidata di Louisa. Il loro matrimonio dur\u00f2 solamente tre anni, sino alla morte del conte. Liverpool si ritir\u00f2 dalla politica il 9 aprile 1827 quando per la prima volta soffr\u00ec di una forte emorragia cerebrale e chiese al re di trovargli un successore alla carica di Primo Ministro. Dopo una breve ricaduta nel luglio di quell'anno, mor\u00ec di un attacco fatale il 4 dicembre 1828. Egli non ebbe figli e come tale alla contea di Liverpool gli succedette il fratellastro minore Charles Cecil Cope Jenkinson, III conte di Liverpool. Egli venne sepolto nella chiesa parrocchiale di Hawkesbury, nel Gloucestershire, a fianco del padre e della prima moglie. Al momento della sua morte la sua fortuna ammontava a 120.000 sterline."}
{"id": "438698", "revid": "709565", "url": "https://it.wikipedia.org/wiki?curid=438698", "title": "Spencer Perceval", "text": "Ha fatto parte del Partito Tory. Ricopri il ruolo di Primo ministro del Regno Unito dal 4 ottobre 1809 all'11 maggio 1812, l'unico ad essere stato assassinato mentre era in carica. L'assassinio fu compiuto da un banchiere fallito nei corridoi della Camera dei Comuni.\nBiografia.\nInfanzia ed educazione.\nPerceval era il settimo figlio di John Perceval, II conte di Egmont e della sua seconda moglie. Sua madre era infatti Catherine Compton, baronessa Arden, pronipote di George Compton, IV conte di Northampton; un prozio di Catherine, Spencer Compton, I conte di Wilmington, era stato Primo Ministro.\nIl padre di Spencer Perceval era stato consigliere politico di Federico, principe di Galles e di Giorgio III ed aveva servito per breve tempo nel gabinetto di governo come Primo Lord dell'Ammiragliato. Spencer Perceval trascorse i suoi primi anni di vita a Charlton House che il padre dovette acquistare per risiedere vicino ai porti di Woolwich.\nIl padre di Perceval mor\u00ec quando egli aveva solo otto anni e venne quindi inviato alla Harrow School dove si distinse per l'instancabilit\u00e0 e la bravura. Fu ad Harrow che egli svilupp\u00f2 il proprio interesse nell'anglicanesimo evangelico e sempre qui conobbe Dudley Ryder al quale rimase legato da profonda amicizia per tutta la vita. Dopo cinque anni trascorsi ad Harrow, decise di seguire il fratello Charles al Trinity College, Cambridge, dove vinse il premio di declamazione in inglese e si laure\u00f2 nel 1782.\nCarriera giudiziaria e matrimonio.\nFiglio di un secondo matrimonio e con una rendita annua di sole 200 sterline, Perceval si rese presto conto di dover puntare sulla propria carriera e di non poter vivere di rendita come i suoi fratelli. Egli dunque scelse la professione forense e studi\u00f2 legge al Lincoln\u2019s Inn laureandosi nel 1786. Alla morte della madre, che avvenne nel 1783, Perceval e suo fratello Charles (divenuto nel frattempo Lord Arden) vendettero la casa di famiglia a Charlton e si innamorarono di due sorelle. Il padre delle due giovani, Sir Thomas Spencer Wilson, approv\u00f2 il matrimonio tra la primogenita Margaretta e Lord Arden che era ricco e gi\u00e0 membro del parlamento nonch\u00e9 Lord dell'Ammiragliato. A Spencer, che all'epoca non aveva ancora una posizione fissa, fu imposto, dal futuro suocero, di dover attendere tre anni per impalmare la figlia pi\u00f9 giovane. Quando Jane raggiunse, nel 1790, i 21 anni, la carriera di Perceval continuava a non essere delle pi\u00f9 prospere e Sir Thomas si oppose al matrimonio tra i due. Malgrado questo i due innamorati decisero di sposarsi ugualmente, tramite una licenza speciale, a East Grinstead. La coppia si stabil\u00ec in un appartamento sopra un negozio di tappeti a Bedford Row, per poi spostarsi a Lindsey House, Lincoln's Inn Fields.\nI legami che la famiglia di Perceval aveva in politica, ad ogni modo, gli fruttarono alcune posizioni di rilievo: \"Deputy Recorder of Northampton\", Commissario per la Bancarotta nel 1790, \"Surveyor of the Maltings and Clerk of the Irons in the Mint\" (con uno stipendio di 119 sterline annue) nel 1791; consigliere del Tavolo dell'Ammiragliato nel 1794. Egli venne chiamato dal tribunale di corte per aiutare i giudici nelle cause di Thomas Paine per libelli sediziosi (1792), e di John Horne Tooke per alto tradimento (1794). Perceval ader\u00ec inoltre, nel 1794, ai \"Light Horse Volunteers\", un corpo che si proponeva di difendere la madrepatria contro l'invasione dei rivoluzionari francesi.\nPerceval scrisse anche pamphlets anonimi per supportare Warren Hastings e in difesa dell'ordine pubblico contro le sedizioni. Questi scritti lo misero in buona luce agli occhi di William Pitt il Giovane e nel 1795 gli venne offerto l'incarico di Capo Segretario per l'Irlanda, ma egli rifiut\u00f2 l'offerta. Nel 1796 divenne Consigliere del Re con uno stipendio annuo di 1000 sterline.\nL'inizio della carriera politica 1796-1801.\nNel 1796 lo zio di Perceval, ottavo conte di Northampton, mor\u00ec e suo cugino gli succedette nel seggio alla Camera dei Lords. Spencer Perceval, vicino al cugino, inizi\u00f2 perci\u00f2 a interessarsi di politica prendendo contatti con Edward Bouverie e col partito Whig nonch\u00e9 con la corporazione di William Walcot. Perceval venne quindi eletto deputato e continu\u00f2 a rappresentare Northampton sino alla sua morte, avvenuta 16 anni pi\u00f9 tardi, anche quando venne eletto alle massime cariche dello stato.\nQuando Spencer ottenne il suo posto nella Camera dei Comuni nel settembre del 1796 le sue idee politiche erano gi\u00e0 chiare: \"Egli era favorevole alla costituzione ed a Pitt mentre si trovava contrapposto a Fox ed alla Francia\", scrisse di lui il suo biografo Denis Gray. Durante la sessione del 1796-1797 egli tenne molti discorsi pubblici, avvalendosi della propria naturale abilit\u00e0 oratoria che continuava ad esercitare come avvocato. Durante l'estate del 1797 gli venne chiesto di consigliare la Corona sul processo contro John Binns per sedizione. Binns, che era difeso da Samuel Romilly, non venne giudicato colpevole. I suoi successi professionali comportarono un notevole miglioramento della fortuna personale e gli consentirono di acquistare una residenza di campagna: Belsize House, a Hampstead.\nAvvocato e Procuratore Generale 1801-1806.\nPitt diede le dimissioni nel 1801 allorch\u00e9 il re ed il gabinetto di governo si opposero al decreto per l'emancipazione dei cattolici. Perceval, anglicano, non si sent\u00ec obbligato a seguire il destino di Pitt all'opposizione e la sua carriera politica continu\u00f2 a prosperare durante l'amministrazione di Henry Addington. Egli venne nominato Avvocato Generale nel 1801 e Procuratore Generale l'anno successivo. Perceval, ad ogni modo, era in disaccordo con la linea politica di Addington, in particolare quella estera, e si dedic\u00f2 pi\u00f9 all'attivit\u00e0 forense che a quella politica. Mantenne la carica di Procuratore Generale quando Addington diede le dimissioni e Pitt form\u00f2 il suo secondo governo nel 1804. Perceval venne quindi coinvolto nel giudizio dei radicali Edward Despard e William Cobbett, ma fu anche responsabile di decisioni pi\u00f9 liberali sui sindacati e per i deportati nel Nuovo Galles del Sud.\nPitt mor\u00ec nel gennaio del 1806 e Perceval fu presente al suo funerale e, sebbene con undici figli a carico non avesse soldi da gettare via, decise di contribuire con 1000 sterline a pagare i debiti lasciati da Pitt alla moglie. Egli rinunci\u00f2 al rango di Procuratore Generale rifiutandosi di servire nel ministero di Lord Grenville dal momento che vi era incluso Fox, preferendo divenire leader della coalizione del partito di Pitt alla Camera dei Comuni.\nDurante questo periodo all'opposizione, la competenza giuridica di Perceval venne utilizzata per difendere la Principessa Carolina, moglie del principe di Galles, durante una \"delicata investigazione\". La principessa, infatti, era stata accusata dal marito, che cercava un pretesto per ottenere il divorzio, di aver dato alla luce un figlio illegittimo. Il govern\u00f2 trov\u00f2 che l'accusa era infondata (il figlio in questione era stato adottato regolarmente dalla principessa), il che non giov\u00f2 al morale della principessa che non si rimise mai completamente da questo scandalo. L'opposizione si schier\u00f2 con la principessa scrivendo una lettera di 156 pagine indirizzata a re Giorgio III per spiegare i fatti come erano stati riscontrati legalmente. Conosciuto col nome di \"The Book\", tale scritto venne redatto perlopi\u00f9 da Perceval stesso e, come ebbe a dire il suo biografo, fu \"l'ultima e pi\u00f9 grande produzione della sua carriera giuridica\". Quando comunque il re si rifiut\u00f2 di riammettere la principessa Carolina a corte, Perceval minacci\u00f2 di pubblicare questo scritto. Ma il ministero di Grenville cadde - ancora una volta a causa di contrastanti opinioni sulla questione cattolica - prima che la pubblicazione potesse essere data alle stampe.\nCancelliere dello Scacchiere 1807-1809.\nDopo la rinuncia di Grenville, il duca di Portland mise insieme i due componenti dei ministeri Pitt e Perceval divenne Cancelliere dello Scacchiere e Leader della Camera dei Comuni. Perceval avrebbe preferito rimanere Giudice Generale o divenire Home Secretary, in quanto era completamente digiuno di cognizioni economiche. Egli acconsent\u00ec a prendere questo incarico quando lo stipendio (minore rispetto a quello dell'Home Office) gli venne aumentato dal duca di Lancaster. Lord Hawkesbury lo raccomand\u00f2 al re per superare la questione cattolica.\nIl figlio minore di Perceval, Ernest Augustus, era nato poco dopo che Perceval stesso era divenuto Cancelliere e la principessa Carolina ne era stata madrina. Jane Perceval si ammal\u00f2 dopo la nascita del bambino e la famiglia dovette trasferirsi a Belsize House, per poi trascorrere alcuni mesi a casa di Lord Teignmouth presso Clapham, prima di trovare una casa nella salubre regione di Ealing. Elm Grove era una dimora del XVI secolo che era stata di propriet\u00e0 del vescovo di Durham e Perceval la pag\u00f2 7.500 sterline (chieste in parte in prestito a suo fratello Lord Arden ed in parte pagate con la dote della moglie Jane). Nel frattempo, in citt\u00e0, Perceval si spost\u00f2 da Lindsey House al 10 di Downing Street, quando il duca di Portland torn\u00f2 a Burlington House poco dopo essere stato eletto Primo Ministro.\nPerceval, inquadrato nel nuovo governo, si preoccup\u00f2 di risolvere il problema dell'embargo commerciale voluto da Napoleone nei confronti della Gran Bretagna. Egli fu anche responsabile del Wilberforce\u2019s Bill per l'abolizione della tratta degli schiavi nei territori dell'Impero Britannico dopo le non poche problematiche con esso connesse. Perceval fu anche uno dei membri fondatori dell'African Institute, che venne realizzato dall'aprile del 1807 per salvaguardare la corretta applicazione dell'abolizione della tratta degli schiavi.\nCome Cancelliere dello Scacchiere, Perceval doveva reperire le risorse necessarie per la guerra che l'Inghilterra stava conducendo contro Napoleone il che lo costrinse, tra il 1808 ed il 1809, ad aumentare la pressione fiscale sollevando un vespaio di proteste. Come Leader della Camera dei Comuni egli aveva una forte opposizione che lo accusava di immobilit\u00e0 e corruzione. Perceval, inoltre, ebbe il compito non facile di difendere il comandante in capo dell'esercito britannico, il principe Federico, duca di York e Albany contro le accuse di corruzione avanzategli dall'ex amante Mary Anne Clarke. Egli risolse pacificamente la cosa consigliando per\u00f2 al principe di dimettersi da comandante dell'esercito.\nAnche a causa del proprio declinante stato di salute, il duca di Portland, decise di rinunciare ai propri incarichi nel 1809 ed iniziarono le trattative per l'elezione di un nuovo primo ministro: Canning era intenzionato a proporsi, ma aveva incontrato l'opposizione di Perceval in questa operazione. I restanti membri dell'ex gabinetto di governo decisero di invitare Lord Grey. Sia Grenville che Grey, ad ogni modo, rifiutarono la carica ed il re col gabinetto decisero dunque di proporre a Perceval l'incarico come nuovo Primo Ministro. Perceval baci\u00f2 la mano del re il 4 ottobre e si mise subito al lavoro per creare il proprio nuovo gabinetto di governo con non poche difficolt\u00e0 sia per la sua inesperienza che per le delicate condizioni politiche dell'epoca.\nPrimo Ministro 1809-1812.\nIl nuovo ministero guidato da Perceval non era dei pi\u00f9 forti: esso presentava notevoli debolezze alla Camera dei Comuni e aveva diversi conflitti interni. Nella prima settimana della nuova sessione parlamentare, nel gennaio del 1810, il governo perse gi\u00e0 parte del consenso popolare anche a causa della spedizione che aveva il compito di assediare Anversa e che invece venne costretta a ripiegare sull'isola di Walcheren, sotto il comando di Lord Chatham. Il deputato radicale Sir Francis Burdett venne rinchiuso nella Torre di Londra per aver pubblicato una lettera nel Political Register di William Cobbett nella quale si denunciava l'esclusione della stampa dalle informazioni circa l'azione del governo. Perceval, dal canto suo, era impegnato a reperire fondi per sostenere la campagna del duca di Wellington nella penisola iberica, anche se stava contraendo debiti di minore entit\u00e0 rispetto a quelli dei suoi predecessori o successori.\nRe Giorgio III celebr\u00f2 il suo 50\u00ba anniversario di regno nel 1809 ma gi\u00e0 nell'autunno dell'anno successivo la sua salute diede i primi segni di cedimento. La prospettiva della fine della reggenza e della salita al trono del principe di Galles non allettavano Perceval in quanto il futuro regnante era in totale disaccordo con i Whigs e in particolare aveva un odio personale per Perceval a causa del ruolo che questi aveva avuto nella vicenda della \"delicata investigazione\". Nel novembre del 1810 il parlamento venne convocato due volte per essere aggiornato sulle condizioni di salute del re che pareva riprendersi. Nel dicembre di quell'anno, date le condizioni del monarca, Perceval scrisse al principe di Galles richiedendo una nuova reggenza in favore dell'anziano padre ma rispetto a quella del 1788 essa aveva delle nuove restrizioni per Guglielmo: i poteri del principe ereditario di creare pari e di concedere pensioni sarebbero stati ristretti per i successivi 12 mesi dall'inizio della reggenza, la regina Carlotta di Meclemburgo-Strelitz sarebbe stata responsabile della cura del re e le propriet\u00e0 del re sarebbero state congelate sino alla sua morte.\nIl principe di Galles, supportato dall'opposizione dei Tories, rigett\u00f2 le restrizioni, ma Perceval inizi\u00f2 a far passare il decreto al Parlamento. Tutti si attendevano che il reggente decidesse di cambiare il ministero completamente, invece a sorpresa egli decise di mantenere il suo vecchio nemico Perceval, con la ragione formale di non voler dare altri dispiaceri che potessero gravare sulla gi\u00e0 malferma salute del padre. Il re sigl\u00f2 il decreto di reggenza il 5 febbraio 1810 ed il reggente prese le proprie prerogative il giorno successivo.\nLe restrizioni sulla reggenza ebbero termine come da contratto nel febbraio del 1812, quando il re non dava segni di recupero ed il reggente stava persuadendo Grey e Grenville a fare un governo congiunto per ostacolare Perceval dopo la sua eventuale ascesa al trono.\nL'assassinio.\nAlle 5:15 del mattino dell'11 maggio 1812, Perceval si stava recando a presiedere in parlamento. Egli entr\u00f2 nel porticato della Camera dei Comuni, un uomo lo ferm\u00f2 per chiedergli una cosa, estrasse una pistola e gli spar\u00f2 in pieno petto. Perceval cadde a terra dopo aver mormorato qualcosa come \"Assassino!\" oppure \"Oh mio Dio!\". Egli venne subito portato in una sala adiacente e deposto su un tavolo coi piedi posati su due sedie, privo di sensi e con deboli pulsazioni. Quando il medico giunse alcuni minuti dopo, le pulsazioni cessarono e Perceval venne dichiarato morto. All'inizio si pens\u00f2 all'assassinio politico che avrebbe sollevato fiumi di rivolte, ma l'assassino non aveva tentato la fuga e di l\u00ec a poco i motivi di un tale gesto sarebbero stati chiariti. John Bellingham era un mercante che era stato ingiustamente imprigionato in Russia e richiedeva una compensazione dal governo, ma la sua istanza era stata pi\u00f9 volte rigettata. Il corpo senza vita di Perceval venne portato al numero 10 di Downing Street nelle prime ore del 12 maggio.\nPerceval lasci\u00f2 la vedova e dodici figli e si inizi\u00f2 a mormorare che il suo assassinio fosse stato pensato \"ad hoc\" in quanto non disponeva pi\u00f9 dei soldi per mantenere la sua numerosa famiglia. Nelle sue casse, infatti, vennero trovate solo 106 sterline, 5 scellini e 1 penny. Nei giorni successivi alla sua morte, ad ogni modo, il parlamento decise di devolvere la pensione annua di 50.000 sterline alla famiglia del primo ministro con degli extra per la vedova e per il figlio primogenito. Jane Perceval si rispos\u00f2 poi con il Luogotenente Colonnello Sir Henry Carr nel 1815 e si ritrov\u00f2 vedova sei anni dopo. Ella mor\u00ec a 74 anni nel 1844.\nPerceval venne sepolto il 16 maggio a Charlton ove si tennero anche i funerali in forma privata, secondo il volere della vedova. Il giorno precedente Bellingham era stato condotto in giudizio ed era stato riconosciuto colpevole senza che gli fosse riconosciuta l'infermit\u00e0 mentale che alcuni invocavano. Venne impiccato il 18 maggio successivo.\nMatrimonio e figli.\nSpencer e Jane ebbero tredici figli in totale, di cui dodici sopravvissero all'et\u00e0 adulta:"}
{"id": "438701", "revid": "9447", "url": "https://it.wikipedia.org/wiki?curid=438701", "title": "Africa-Eurasia", "text": ""}
{"id": "438712", "revid": "1904508", "url": "https://it.wikipedia.org/wiki?curid=438712", "title": "William Henry Cavendish-Bentinck, III duca di Portland", "text": "Ha fatto parte del Partito Conservatore. \u00c8 stato Primo ministro del Regno Unito due volte: dal 2 aprile 1783 al 19 dicembre 1783 e dal 31 marzo 1807 al 4 ottobre 1809; \u00e8 un trisavolo della regina Elisabetta II del Regno Unito tramite sua nonna materna, Cecilia Cavendish-Bentinck.\nBiografia.\nInfanzia ed educaziome.\nWilliam Henry Cavendish-Bentinck era il figlio maggiore di William Bentinck, II duca di Portland e di Margaret Cavendish-Harley dalla quale eredit\u00f2 molti possedimenti, essendo questa gi\u00e0 vedova di John Holles, I duca di Newcastle-upon-Tyne. Venne educato alla Westminster School ed al Christ Church di Oxford, dove si diplom\u00f2 nel 1757 con un Master of Arts. Dopo la laurea, col fratello minore Edward intraprese un \"Grand Tour\" in Europa, visitando la Polonia, la Germania e l'Italia.\nCarriera politica.\nPoco dopo il suo rientro in Inghilterra, decise di intraprendere la carriera politica e, grazie all'appoggio prezioso della sua famiglia, venne eletto deputato per la circoscrizione elettorale di Weobley nel 1761 per poi entrare nella Camera dei Lords quando, nell'anno successivo, succedette al padre al titolo di duca di Portland. Associatosi con gli aristocratici di spicco del partito Whig come Lord Rockingham, il duca prest\u00f2 servizio come Lord Chamberlain of the Household nel primo governo Rockingham (1765\u20131766) e successivamente fu Lord Luogotenente d'Irlanda nel secondo ministero guidato dal marchese di Rockingham (aprile-agosto 1782); diede le dimissioni dal governo di Lord Shelburne assieme ad altri sostenitori di Charles James Fox dopo la morte di Rockingham.\nPrimo Ministro.\nNell'aprile del 1783, il duca di Portland venne posto come primo ministro a capo del governo guidato dalla coalizione Fox-North di cui i veri leader erano appunto Charles James Fox e Lord North che si erano uniti da oppositori quali erano stati in passato \"per il bene della nazione\". Egli fu dunque First Lord of the Treasury in questo ministero sino alla caduta del governo nel dicembre di quell'anno. \nDurante il suo mandato come primo ministro, venne siglato il Trattato di Parigi che pose definitivamente fine alla Rivoluzione Americana. Il governo ad ogni modo ebbe breve vita e gi\u00e0 nel dicembre del 1783 si trov\u00f2 in difficolt\u00e0 alla Camera dei Lords dopo aver perso la maggioranza sulla riforma della Compagnia britannica delle Indie orientali, dopo che addirittura re Giorgio III aveva fatto sapere che i pari che avessero votato a favore di quella legge sarebbero da lui stata additati pubblicamente come suoi nemici. Malgrado il ruolo avuto dal duca di Portland, \u00e8 facile intuire come egli ricopr\u00ec un ruolo del tutto parziale in questa sua prima esperienza politica.\nPolitica tra i due mandati.\nDopo le sue dimissioni da primo ministro, il duca di Portland decise di seguire Fox all'opposizione al governo in carica ed al partito Tory, ma in realt\u00e0 la sua azione al governo fu piuttosto distaccata ed anzi pass\u00f2 molto del suo tempo nella sua residenza privata ad interessarsi di musica.\nNel 1789, il duca di Portland divenne uno dei vicepresidenti del Foundling Hospital di Londra, una delle istituzioni caritatevoli pi\u00f9 importanti della capitale inglese, il che gli garant\u00ec di qualificarsi con l'immagine tipica per l'epoca dell'aristocratico munifico, attento alle esigenze dei pi\u00f9 poveri della citt\u00e0. La missione dell'ospedale, infatti, era quella di prendersi cura dei bambini abbandonati di Londra, ma era anche un'istituzione particolarmente prestigiosa che negli anni aveva visto l'opera del compositore George Frideric Handel e l'accumulo di una preziosa collezione d'arte di propriet\u00e0 del medesimo istituto. Nel 1793, il duca di Portland ottenne anche la presidenza dell'ospedale stesso. Nel 1792 divenne cancelliere dell'Universit\u00e0 di Oxford, accettando una laurea \"honoris causa\" della medesima accademia in diritto civile.\nAssieme a conservatori del partito Whig come Edmund Burke, il duca di Portland si espresse contrariamente ai princ\u00ecpi della Rivoluzione Francese ed al suo scoppio ruppe con Fox aderendo alle idee del governo di Pitt. Quest'opposizione personale di lord Portland ai tumulti oltremanica era dovuta essenzialmente al fatto che egli, come molti dei grandi proprietari inglesi dell'epoca e come buona parte dell'aristocrazia conservatrice, temeva che se tali ideali avessero raggiunto la Gran Bretagna avrebbero certamente finito per provocare ondate rivoluzionarie che avrebbero minacciato in particolare i grandi possidenti. Nel governo di Pitt fu Home Secretary nel 1794, occupando tale carica sino alla morte di Pitt stesso nel 1806.\nDopo la rivolta irlandese del 1798, il duca di Portland sostenne attivamente la fusione tra il regno di Gran Bretagna ed il regno d'Irlanda a formare il Regno Unito, conducendo personalmente diversi negoziati segreti per precisare i dettagli di tale fusione. Sostenne lord Cornwallis nel far approvare il \"Joint Act 1800\". Su sua sollecitazione, venne approvato infine dal parlamento inglese e da quello irlandese l'\"Association Act of 1800\", andando a costituire il Regno Unito dal 1801.\nPrimo Ministro per la seconda volta.\nDopo le sue dimissioni dagli incarichi di governo, il duca di Portland si era ormai ritirato a vita privata, anche a causa dei suoi problemi di salute personali che comprendevano una malattia renale e la gotta.\nNel marzo del 1807, ad ogni modo, dopo il collasso del governo in carica, i sostenitori di Pitt ritornarono al potere ed al duca di Portland venne proposto nuovamente di ricoprire la carica di primo ministro, cosa che egli accett\u00f2 per il solo bene della nazione. Venne assicurato che nella sua opera di governo sarebbe stato assistito da ministri capaci quali George Canning, Lord Castlereagh, Lord Hawkesbury e Spencer Perceval.\nIl secondo governo capeggiato dal duca di Portland vide il Regno Unito in completo isolamento dal resto del continente, ma vide nel contempo l'inizio della scoperta di uno sbocco con lo scoppio della guerra d'indipendenza spagnola e la partecipazione alle guerre napoleoniche. Nell'agosto 1808, diede il proprio assenso a firmare coi francesi la convenzione di Sintra che consentiva all'esercito napoleonico di ritirarsi senza colpo ferire dall'area del Portogallo. Gi\u00e0 nei primi mesi del 1809, ad ogni modo, il suo governo inizi\u00f2 a spaccarsi proprio su questo punto: il ministro degli esteri Canning promise al Portogallo che l'Inghilterra avrebbe inviato truppe in suo aiuto, ma i vertici del British Army ed il ministro delle colonie Kasuri trasferirono invece tali forze nei Paesi Bassi per prendere parte alla lunga marcia di Wallheren, la quale si concluse poi in un fallimento e col ritorno delle truppe in patria.\nUltimi anni e morte.\nSul finire del 1809, a causa del peggioramento della propria salute e dopo un brusco calo di popolarit\u00e0 del governo da lui guidato dopo un duello ingaggiato tra i ministri Canning e Castlereagh, il duca di Portland decise di dare le proprie dimissioni.\nIl terzo duca di Portland mor\u00ec il 30 ottobre 1809 alla sua residenza di Burlington House, a Piccadilly, Londra, dopo un'operazione di calcoli e venne sepolto presso la chiesa di St Marylebone a Londra.\nSecondo le testimonianze dell'epoca, il duca di Portland visse una vita estremamente dispendiosa: con un'entrata annua di 17.000 sterline (paragonabili a 577.000 sterline del 2005), riusc\u00ec comunque a lasciare alla sua morte un debito di 52.000 sterline (paragonabili a 1.760.000 di sterline del 2005), che vennero poi pagate da suo figlio e successore vendendo alcune delle propriet\u00e0 di famiglia, tra cui la residenza di Bulstrode.\nIl duca di Portland fu Recorder of Nottingham sino alla propria morte nel 1809.\nIl Vaso Portland (gi\u00e0 nella collezione dei Barberini) \u00e8 un'opera di vetreria dell'antica Roma acquistata dal duca per la propria collezione posta nella residenza di famiglia a Bulstrode Park e che da lui ancora oggi prende il nome.\nIl dipartimento Manuscripts and Special Collections, The University of Nottingham contiene una parte dei documenti relativi al III duca di Portland: oltre alle proprie care personali, si trova la corrispondenza ufficiale e i suoi documenti di famiglia.\nMatrimonio e figli.\nL'8 novembre 1766, il duca di Portland spos\u00f2 Dorothy Cavendish, figlia di William Cavendish, IV duca del Devonshire e di Charlotte Boyle. La coppia ebbe in tutto sette figli:\nLa duchessa di Portland mor\u00ec a soli 43 anni nel 1794 per una patologia intestinale ed il duca non si rispos\u00f2 pi\u00f9.\nGi\u00e0 prima del suo matrimonio, il duca aveva dato motivo di scandalo per le sue pericolose relazioni amorose: nel 1764 inizi\u00f2 una relazione con Maria Walpole (nipote del celebre primo ministro Robert Walpole), vedova di James Waldegrave, II conte Waldegrave, ma questa decise poi di sposare il duca di Gloucester. Nel 1765 ebbe una relazione con Anne Liddell, la quale ad ogni modo era gi\u00e0 moglie di Augustus FitzRoy, III duca di Grafton. Questo fatto, per quanto non formalizzato, era risaputo in societ\u00e0 e non solo cre\u00f2 ostilit\u00e0 all'interno della coppia, ma anche una certa ostilit\u00e0 tra i due duchi che perdur\u00f2 per tutta la vita, in particolare da quando, nel 1769, il duca di Grafton decisero di chiedere il divorzio dalla moglie."}
{"id": "438721", "revid": "287204", "url": "https://it.wikipedia.org/wiki?curid=438721", "title": "Angelica Tintori", "text": "Si occupa anche di televisione e di cinema.\nNel 2000 ha pubblicato il saggio \"Michael Crichton. Medici, dinosauri &amp; Co.\" (PuntoZero) dedicato all'opera dell'autore americano Michael Crichton.\nNel 2004 ha pubblicato il saggio \"Star Trek: uno specchio dell'America\" (Delos Books), in cui traccia un'analisi di Star Trek e in particolare delle serie ' e ' (con un'appendice su \"\") in un confronto diretto con la storia degli Stati Uniti degli ultimi anni.\nNel 2005, insieme a Elisabetta Vernier, ha pubblicato il saggio \"Stargate SG-1\" (Delos Books), un libro-guida alla serie che contiene la guida completa agli episodi di tutte le stagioni concluse di SG-1 e di Stargate Atlantis. Il libro \u00e8 apparso nella collana I Telenauti di cui Angelica Tintori \u00e8 curatrice.\nNel 2006 sempre nella collana \"I Telenauti\", ha pubblicato il saggio \"CSI: Crime Scene Investigation\", dedicato alla serie televisiva e ai suoi spin-off e .\nCollabora con il mensile Series e con altre riviste."}
{"id": "438728", "revid": "122808433", "url": "https://it.wikipedia.org/wiki?curid=438728", "title": "Licia Maglietta", "text": "Biografia.\nCarriera.\nAttrice polivalente, si \u00e8 occupata di teatro, danza e cinema. Dopo essersi laureata in architettura, e dopo esperienze filodrammatiche (al Centro Culturale Giovanile di Napoli il suo esordio ne \"Gli Orazi e i Curiazi\" di B. Brecht, regia di Amedeo Forte, 1974), ha incominciato la sua carriera teatrale nel gruppo Falso Movimento (\"Tango glaciale\", 1982; \"Febbre gialla\", 1984; \"Ritorno ad Alphaville\", 1986) passando poi in quello dei Teatri Uniti (\"Seconda generazione\", 1988; \"L'uomo dal fiore in bocca\", 1990; \"Rasoi e insulti al pubblico\", 1991; \"Riccardo II\", 1993).\nLavora con Carlo Cecchi che la dirige ne \"La locandiera\" (1993) e in \"Leonce e Lena\" (1994), per poi passare a interpretare uno spettacolo tutto suo, \"Delirio amoroso\" (1995), nato dall'incontro con la poetessa Alda Merini. Lo spettacolo \u00e8 un monologo sulla vita della poetessa, donna marchiata dall'esperienza del manicomio, ed \u00e8 una delle prove pi\u00f9 significative dell'attrice napoletana. In seguito interpreta \"Caligola\" (1997) con la regia di Elio De Capitani.\nNegli anni novanta passa al cinema interpretando diversi film: \"Nella citt\u00e0 barocca\" (1985), \"Morte di un matematico napoletano\" (1992), \"Rasoi\" (1993). Il successo le arriva prima con \"L'amore molesto\" (1995) diretto da Mario Martone, \"RDF - Rumori di fondo\" di Claudio Camarca (1996) e \"Le acrobate\" di Silvio Soldini (1997). Proprio con Soldini ha il maggior successo della sua carriera con \"Pane e tulipani\" (1999) con il quale vince nel 2000 il premio David di Donatello come miglior attrice protagonista. Dopo aver interpretato alcuni film per la tv, torna al cinema con i film \"Luna rossa\" (2001) di Antonio Capuano, \"Agata e la tempesta\" (2003) di nuovo diretto da Silvio Soldini e \"Nel mio amore\" (2004) di Susanna Tamaro. Nel 2007 \u00e8 nuovamente in tv con il film in pillole \"Viaggio in Italia - Una favola vera\" assieme ad Antonio Catania, col quale aveva gi\u00e0 lavorato in \"Pane e tulipani\".\nNel 2009 porta in tourn\u00e9e, accompagnata da Vladimir Denissenkov al bayan, lo spettacolo \"Manca solo la domenica\", tratto da un racconto di Silvana Grasso, riproposto anche nel 2015 sia in Italia che a Barcellona. Nel 2013, nella serie tv \"In Treatment\" diretta da Saverio Costanzo, ha il ruolo di Anna, supervisore dello psichiatra Giovanni Mari, interpretato da Sergio Castellitto."}
{"id": "438751", "revid": "990063", "url": "https://it.wikipedia.org/wiki?curid=438751", "title": "Utility AirPort", "text": "Utility AirPort (precedentemente chiamata Utility Amministrazione AirPort) \u00e8 un'applicazione sviluppata dalla Apple Inc. per i sistemi operativi iOS, macOS e Microsoft Windows. Essa permette di configurare le stazioni Wi-Fi AirPort per creare un network. Utility AirPort fornisce un controllo pi\u00f9 dettagliato della pi\u00f9 \"user-friendly\" Impostazione Assistita AirPort. \u00c8 pre-installata su macOS ed \u00e8 possibile scaricarla sull'App Store di iOS o per Microsoft Windows.\nL'applicazione offre un'interfaccia grafica per configurare una AirPort e vari sistemi per gestire ogni dispositivo individualmente. Permette di configurare le preferenze di rete e configurare una stampante o un disco di rete.\nIl 30 gennaio 2013, Apple ha pubblicato la versione 6.0 del software per macOS, portando una grafica del tutto nuova.\nFunzionalit\u00e0.\nUtility AirPort consente di:"}
{"id": "438760", "revid": "111433", "url": "https://it.wikipedia.org/wiki?curid=438760", "title": "Altri libertini", "text": "Altri libertini \u00e8 l'opera prima di Pier Vittorio Tondelli, pubblicata nel 1980 da Feltrinelli. Il libro \u00e8 una raccolta di racconti anche se Tondelli preferiva parlare di romanzo a episodi per via della ricorrenza delle situazioni narrate. La raccolta si compone di sei racconti: \"Postoristoro\", \"Mimi e istrioni\", \"Viaggio\", \"Senso contrario\", \"Altri libertini\" e infine \"Autobahn\".\nIl successo di pubblico indusse l'editore a predisporre fino a tre edizioni allorch\u00e9 il Procuratore generale de L'Aquila ordin\u00f2 il sequestro del libro per oscenit\u00e0 e oltraggio della pubblica morale, a causa della denuncia presentata da un privato cittadino offeso dalla presenza di bestemmie e immagini obiettivamente forti o, perlomeno, inusuali agli occhi della morale comune dell'epoca.\nCatalogato inizialmente dalla maggior parte della critica come un fenomeno di costume destinato a esaurirsi nel breve volgere di una stagione, \"Altri libertini\" raccoglie un clamoroso successo presso il pubblico, formato principalmente da coetanei del giovane scrittore, attratti \"in primis\" dalla forte carica trasgressiva dell'opera ma anche dalla vicinanza ideologico-cronologica alle vicende narrate.\nIl linguaggio di \"Altri libertini\" combina il parlato giovanile degli anni ottanta, dialettismi emiliani, qualche riferimento letterario alto (spesso in chiave parodica) e infine il linguaggio della musica, del cinema, del fumetto...\nInsomma, una lingua definibile nuova, frutto di un grande progetto letterario e non certo sintomo di una incapacit\u00e0 scrittoria di fondo.\nI protagonisti del libro sono dei giovani degli anni settanta, centrifugati verso un libertinaggio eversivo da quella societ\u00e0 che ha prodotto il compromesso storico, escludendo di fatto quei giovani che si rifiutavano di conformarvisi: si tratta di tutta una umanit\u00e0 sommessa che cerca e trova la panacea alle proprie miserie nella droga o nella fuga da tutto e da tutti, anche da s\u00e9 stessi.\nE quel Nord (Amsterdam, Bruxelles, l'Autobrennero...) vagheggiato e talvolta raggiunto da alcuni protagonisti rappresenta l'unica terra di libert\u00e0 ancora concessagli, in contrasto con quell'Italia provinciale, il cui simbolo \u00e8 Correggio (citt\u00e0 natale di Tondelli stesso), che \u00e8 allo stesso tempo salvifica terra natale e luogo di morte (sia essa civile, intellettuale...).\nL'edizione Bompiani \u00e8 stata edulcorata epurandola dalle bestemmie, mentre l'edizione Feltrinelli \u00e8 quella intatta.\nNel 2015, in prima mondiale, esordisce al Festival Internazionale dei Quartieri dell'Arte di Viterbo la riduzione teatrale del romanzo, diretta da Massimiliano Vado ."}
{"id": "438783", "revid": "254059", "url": "https://it.wikipedia.org/wiki?curid=438783", "title": "Ermenegildo Nucci", "text": "Biografia.\nFiglio di Filippo e Maddalena Franchi, a soli 11 anni vest\u00ec l'abito talare e avvi\u00f2 gli studi presso il Seminario diocesano di Pescia. Il 28 maggio 1904 fu ordinato sacerdote dal vescovo Mons. Donato Velluti-Zati. Inizi\u00f2 a frequentare l'antica \"Biblioteca Capitolare di Pescia\" e l\u00ec pot\u00e9 approfondire gli aspetti pi\u00f9 salienti della storia e dell'arte di Pescia e della Valdinievole. Tale frequentazione gli permise anche di stare al fianco dei pi\u00f9 dotti ecclesiastici del tempo, tra cui Mons. Giovanni Pellicci, vicario generale della Diocesi, di cui divenne allievo solerte. Fu vicino a Mons. Dante Biagiotti, il colto priore della Chiesa dei S. s. Stefano e Niccolao.\nAppena ordinato, divenne curato nella Cattedrale pesciatina, fu poi inviato a Pieve a Nievole. Fu richiamato a Pescia nel 1906 e nominato cappellano dell'antica Chiesa di S. Francesco. A questa chiesa dedic\u00f2 l'amore e la passione di tutta la vita, avviando lunghi e accurati lavori di restauro per riportare la struttura all'originario splendore, dopo anni di decadenza. Soprattutto, gli premeva restaurare e far conoscere la bellissima tavola raffigurante il Santo che fu dipinta nel 1235 dal pittore lucchese Bonaventura Berlinghieri e che \u00e8 Nel 1915 pubblic\u00f2 una guida della chiesa e dell'annesso ex convento, che ebbe un notevole successo per l'epoca. Da l\u00ec ebbe inizi\u00f2 la sua intensa attivit\u00e0 divulgativa, con cui intendeva ricavare fondi per portare a compimento i restauri del tempio francescano e sensibilizzare sulle bellezze di Pescia e del suo territorio, che lo port\u00f2 a ben trentotto pubblicazioni.\nIl 4 ottobre 1917, dette inizio alla divulgazione della rivista culturale \u201cL'Arpa serafica\u201d, che continu\u00f2 fino alla sua morte.\nRicopr\u00ec per diversi anni la carica di Ispettore ai Monumenti della Valdinievole. Fu amico di molti artisti contemporanei, affascinati dalla sua poliedrica personalit\u00e0 e dalla tavola del \u201cbel S. Francesco\u201d da lui recuperata, tra cui Carlo Carr\u00e0 e Lorenzo Viani."}
{"id": "438795", "revid": "63078", "url": "https://it.wikipedia.org/wiki?curid=438795", "title": "Battle Net", "text": ""}
{"id": "438797", "revid": "767487", "url": "https://it.wikipedia.org/wiki?curid=438797", "title": "Campionati del mondo di atletica leggera 2003", "text": "I Campionati del mondo di atletica leggera 2003 (in inglese \"9th IAAF World Championships in Athletics\") sono stati la 9\u00aa edizione dei Campionati del mondo di atletica leggera. La competizione si \u00e8 svolta dal 23 al 31 agosto presso lo Stade de France di Saint-Denis, localit\u00e0 a poca distanza da Parigi, in Francia."}
{"id": "438805", "revid": "599013", "url": "https://it.wikipedia.org/wiki?curid=438805", "title": "Carlo Desideri", "text": "Biografia.\nNato da Filippo, medico originario di Chiesina Uzzanese, e dalla nobile Enrichetta Forti, nipote del grande scrittore, economista, storico ginevrino Jean Charles L\u00e9onard Simonde de Sismondi (e sorella di Pietro Forti Vescovo di Pescia), studi\u00f2 Fisica e Scienze naturali all'Universit\u00e0 di Pisa. Fra i suoi compagni di corso ci fu Oreste Lenzi, con cui, anni dopo, avrebbe scritto il trattato \"\u201cMisteri di una corporazione pericolosa\u201d\".\nNel 1865, promosse e fond\u00f2 assieme al fratello Pietro, magistrato, la \"Societ\u00e0 di mutua istruzione\" di Pescia, che contribu\u00ec largamente ad aumentare il livello di alfabetizzazione della citt\u00e0 e del comprensorio. Il 18 giugno di quell'anno, fu eletto consigliere comunale, nel fronte dei moderati. Entr\u00f2 a far parte della commissione consiliare che si occupava di perizie municipali, lavori pubblici, illuminazione.\nL'11 giugno 1866 fu nominato istitutore di scienze naturali alle \"Scuole tecniche\" di Pescia. Insegnava meccanica, chimica, fisica, scienze naturali.\nNel 1867, fu a Parigi per l'Esposizione universale di quell'anno.\nNel 1868, fu consigliere anziano e delegato scolastico mandamentale.\nNel 1870, entr\u00f2 a far parte della Giunta comunale di Pescia, fino alla scadenza elettorale dell'anno successivo, cui non si ripresent\u00f2.\nIl 7 gennaio 1871, divent\u00f2 direttore della testata giornalistica \"Valdinievole\", primo giornale edito a Pescia.\nNello stesso anno, comp\u00ec, assieme al concittadino Alberto Magnani, una visita al Traforo ferroviario del Frejus come inviato del giornale. Lasci\u00f2 la direzione del giornale nel 1873.\nNel 1875, alla presenza del padre scolopio Filippo Cecchi, originario di Ponte Buggianese, fu inaugurato l'osservatorio meteorologico presso le Scuole tecniche di Pescia e egli ne divenne il direttore.\nNel luglio 1876, spos\u00f2 la sedicenne Maria Bartolozzi. Due settimane dopo, mor\u00ec la cara madre Enrichetta.\nColpito da una terribile crisi depressiva (male di cui soffr\u00ec sin dalla giovinezza), l'11 giugno 1878 mor\u00ec suicida, lasciando la giovane moglie e la neonata figlia Enrichetta."}
{"id": "438811", "revid": "767487", "url": "https://it.wikipedia.org/wiki?curid=438811", "title": "Domenico Fattori", "text": "Fu Segretario di Stato per gli Affari Esteri dal 1860 al 1908. Verosimilmente si tratta del politico che pi\u00f9 a lungo nella storia mondiale ha esercitato questo ufficio. Fu altres\u00ec Segretario di Stato per gli Affari Interni (dal 1860 al 1872) e per le Finanze (1857 - 1859).\nFu anche per ben 12 volte Capitano Reggente, la prima nel 1857, l'ultima nel 1914."}
{"id": "438813", "revid": "6923", "url": "https://it.wikipedia.org/wiki?curid=438813", "title": "Utility Configurazione Stampante", "text": "Utility Configurazione Stampante \u00e8 un'applicazione sviluppata dalla Apple Inc. presente nel sistema operativo macOS. Essa permette all'utente di configurare le stampanti connesse al computer fisicamente o tramite un network. L'utility offre un controllo pi\u00f9 specifico rispetto al pannello \"Stampa e Fax\" delle Preferenze di Sistema, pi\u00f9 \"user-friendly\".\nUtility Configurazione Stampante consente di installare o rimuovere una specifica stampante e di sceglierne il driver. Essa si trova al percorso /Applications/Utilities/Printer Setup Utility.app.\nL'applicazione permette anche di installare stampanti collegate al computer sotto diversi protocolli: USB, Ethernet, Bonjour, ecc.\nIn Mac OS X Leopard l'applicazione \u00e8 stata rimossa e le sue funzioni sono state integrate nelle Preferenze di Sistema."}
{"id": "438816", "revid": "30445", "url": "https://it.wikipedia.org/wiki?curid=438816", "title": "Karoo National Park", "text": ""}
{"id": "438820", "revid": "125753914", "url": "https://it.wikipedia.org/wiki?curid=438820", "title": "Danimarca Meridionale", "text": "La Danimarca Meridionale () \u00e8 una suddivisione amministrativa della Danimarca attiva dal 1\u00ba gennaio 2007.\nLa regione ha 22 comuni ed una popolazione di abitanti il 1\u00ba gennaio 2018.\nStoria.\nLa regione \u00e8 stata costituita in seguito alla riforma municipale danese che prevede che le vecchie contee vengano rimpiazzate da cinque regioni.\nNel contempo i comuni di piccole dimensioni sono stati uniti per costituirne un numero minore, portando il numero di comuni dai precedenti 271 agli attuali 98. La riforma \u00e8 entrata in vigore il 1\u00ba gennaio 2007.\nGeografia fisica.\nLa nuova regione della Danimarca meridionale \u00e8 costituita dalle vecchie contee di Fionia, Ribe e Jutland meridionale con in aggiunta 10 comuni della contea di Vejle.\nI territori che facevano parte della contea di Vejle fanno ora parte dei comuni di Fredericia (invariato in seguito alla riforma), Vejle (una fusione dei comuni di Vejle, B\u00f8rkop, parte di Egtved, Give e Jelling) e Kolding (una fusione di Kolding, parte di Lunderskov, Vamdrup, e parti di Egtved e Christiansfeld - quest'ultimo appartenente alla vecchia contea dello Jutland meridionale). Un totale di 78 comuni sono stati ricomposti per formarne 22.\nComuni.\nI comuni che fanno parte della regione della Danimarca meridionale sono i seguenti (abitanti al 1\u00ba gennaio 2007):"}
{"id": "438821", "revid": "767487", "url": "https://it.wikipedia.org/wiki?curid=438821", "title": "Diplomonadida", "text": "I Diplomonadini (Diplomonadida) sono un ordine di protisti eterotrofi.\nCaratteristica essenziale di questi protozoi \u00e8 l'assenza di mitocondri e di plastidi. Posseggono numerosi flagelli, citoscheletro relativamente semplice, se confrontato con quello della cellula Eucariota, e sono binucleati. Alcune specie possono condurre vita libera, altri essere parassiti di altri animali.\nIl pi\u00f9 noto rappresentante di questo ordine \u00e8 la \"Giardia lamblia\", parassita intestinale che attacca anche l'uomo."}
{"id": "438824", "revid": "1452073", "url": "https://it.wikipedia.org/wiki?curid=438824", "title": "Marrone HT", "text": "Il marrone HT, anche conosciuto con il nome bruno HT e la sigla E155, \u00e8 un colorante alimentare artificiale. \u00c8 un liquido sintetico simile a quello prodotto nella distillazione del carbone, ed \u00e8 un colorante azotato. \nUso.\nIl marrone HT viene specialmente utilizzato nei cibi contenenti cioccolato da panetteria e pasticceria, ma anche per:\nAlternative.\nLe alternative all'utilizzo di questo colorante sono: l'introduzione di cibi coloranti (barbabietola), agenti coloranti naturali (beta-carotene) o coloranti sintetici permessi e non nocivi.\nPatologie.\nIl marrone HT \u00e8 uno dei coloranti che il Gruppo di supporto per i bambini iperattivi consiglia di eliminare dalla dieta dei bambini.\nSembra causare reazioni allergiche e di intolleranza, in particolar modo per coloro i quali sono intolleranti all'aspirina e soffrono d'asma: il marrone HT \u00e8 infatti un liberatore di istamine.\nAssunto in combinazione con i benzoati \u00e8 causa di iperacidit\u00e0 nei bambini.\nPermessi.\nIl suo uso \u00e8 proibito in Australia, Austria, Belgio, Danimarca, Francia, Germania, Norvegia, Svezia, Svizzera e negli Stati Uniti."}
{"id": "438827", "revid": "5791", "url": "https://it.wikipedia.org/wiki?curid=438827", "title": "Bruno HT", "text": ""}
{"id": "438830", "revid": "6282", "url": "https://it.wikipedia.org/wiki?curid=438830", "title": "E155", "text": ""}
{"id": "438838", "revid": "6923", "url": "https://it.wikipedia.org/wiki?curid=438838", "title": "Assistente Migrazione", "text": "Assistente Migrazione \u00e8 una utility prodotta dalla Apple che trasferisce utenti, dati e impostazioni da un computer Macintosh ad un altro, purch\u00e9 entrambi siano collegati tramite Firewire e supportino la tecnologia Target Firewire oppure anche da qualsiasi volume in cui si trovi un'installazione di macOS.\nSi trova nel percorso /Applications/Utilities/Migration Assistant.app.\n\u00c8 stata introdotta con Mac OS X Tiger ma se ne trovava una versione che non permetteva il trasferimento da altre partizioni o da Hard Disk esterni in tutti i computer Macintosh da settembre 2004 con l'introduzione dell'iMac G5.\nSi presenta con una semplice Interfaccia Grafica che, al momento della configurazione dell'account per la nuova installazione oppure se viene aperto durante il normale utilizzo del computer, guida l'utente in tutte le fasi del processo."}
{"id": "438841", "revid": "466539", "url": "https://it.wikipedia.org/wiki?curid=438841", "title": "Enzo Decaro", "text": "Biografia.\nLaureato in Lettere all'Universit\u00e0 di Napoli, cominci\u00f2 presto a fare teatro e, insieme ad alcuni amici (tra cui Massimo Troisi e Lello Arena) form\u00f2 il gruppo \"Rh-Negativo\", inaugurando un nuovo tipo di teatro che attingeva alla farsa napoletana e al cabaret. Il consenso del pubblico ottenuto al teatro non compensava per\u00f2 lo stile di vita dell'artista e dei suoi compagni: il gruppo, durante gli inizi spesso non veniva neanche pagato e recitava quasi esclusivamente per gusto e per passione. Non potevano neanche permettersi abiti eleganti e accessori raffinati. Il tutto era quindi svolto in maniera volutamente grossolana, con scene e costumi piuttosto scarni ed essenziali.\nNel 1977 il gruppo (rinominato \"I saraceni\" e successivamente \"La Smorfia\") si assottigli\u00f2 e rimasero oltre a Decaro, solo Troisi e Arena. Il trio esord\u00ec prima al Teatro San Carluccio di Napoli, grazie all'improvviso forfait di Leopoldo Mastelloni, poi approd\u00f2 al cabaret romano \"La Chanson\" (grazie all'intervento dello stesso Decaro che riusc\u00ec a convincere il proprietario del locale, Marcello Casco) e alla trasmissione radiofonica \"Cordialmente insieme\". Infine, notato da Enzo Trapani e da Giancarlo Magalli, esord\u00ec nel programma televisivo \"Non stop\". \"La Smorfia\" approd\u00f2 anche in \"Luna Park\", il programma del sabato sera condotto da Pippo Baudo, e rimase attivo dal 1979 fino all'inizio degli anni ottanta, mettendo in scena una vasta gamma di sketch. Dopo lo spettacolo teatrale \"Cos\u00ec \u00e8 (se vi piace)\", il trio si sciolse definitivamente a causa, secondo le parole di Troisi, di divergenze artistiche tra lui e Decaro.\nScioltosi il gruppo comico, Decaro prosegu\u00ec la sua attivit\u00e0 sia come regista, sia come attore televisivo e teatrale. Nel 1981 debutt\u00f2 al cinema con \"Prima che sia troppo presto\", film che lo vedeva ricoprire il ruolo di attore, sceneggiatore, musicista e regista. Nel 1998 il grande successo della fiction \"Una donna per amico\" lo riport\u00f2 alla ribalta nazionale. Prosegu\u00ec interpretando altre fiction di successo, tra le quali \"La provinciale\", \"Orgoglio\", \"Lo zio d'America\", \"Padri\", \"Il cardinale\", \"Noi\", \"Madre Teresa\", \"Provaci ancora prof!\", \"Era mio fratello\", \"La terza verit\u00e0\", \"L'ultimo rigore 1 e 2\", \"Una madre\" e \"Una donna per amico 1 e 2\"'."}
{"id": "438845", "revid": "1005847", "url": "https://it.wikipedia.org/wiki?curid=438845", "title": "William Wyndham Grenville, I barone Grenville", "text": "Ha fatto parte del partito Whig. Fu Primo ministro del Regno Unito dall'11 febbraio 1806 al 31 marzo 1807.\nBiografia.\nI primi anni.\nGrenville era figlio del Primo Ministro George Grenville e di Elizabeth, figlia di Sir William Wyndham, III baronetto. George Nugent-Temple-Grenville, I marchese di Buckingham e Thomas Grenville furono suoi fratelli maggiori. Egli studi\u00f2 ad Eton, per poi entrare al College Christ Church di Oxford e alla \"Lincoln's Inn\". Figlio del Primo Ministro George Grenville, entr\u00f2 nella Camera dei Lord nel 1782, mentre il fratello maggiore, Thomas, era gi\u00e0 membro del Parlamento.\nLa carriera politica.\nGrenville divenne ben presto uno stretto alleato del Primo Ministro, il cugino William Pitt il Giovane, ed entr\u00f2 nel governo da questi presieduto con il ruolo di Ufficiale pagatore generale dell'esercito, ricoprendo questo incarico dal 1784 al 1789. Nel 1789 fu per breve tempo Speaker alla Camera dei Lord, prima di entrare nel Gabinetto come Segretario per gli Affari Interni. Divenne leader della Camera dei Lord, venendo insignito con il titolo di Barone Grenville nel 1790. L'anno seguente ricopri la carica, gi\u00e0 appartenuta a Francis Osborne, di Segretario di Stato per gli affari esteri. Il decennio durante il quale Grenville ricopr\u00ec questa posizione fu quantomeno traumatico, venendo segnato profondamente dalle Guerre rivoluzionarie francesi. Nel corso della guerra, Grenville fu tra i sostenitori di una politica militare volta ad un intervento diretto sul continente, visto come l'unico modo per ottenere la vittoria, contrapponendosi alla componente facente capo al Visconte Melville che invece caldeggiava l'ipotesi di una guerra limitata ai mari e alle colonie. Grenville lasci\u00f2 il suo incarico nel 1801 a causa della crisi di governo apertasi con il dibattito sull'Emancipazione Cattolica.\nPrimo Ministro.\nNel corso dei suoi anni di assenza dal governo, Grenville si avvicin\u00f2 al leader dell opposizione Whig Charles James Fox, cos\u00ec che quando Pitt venne reintegrato nelle sue funzioni nel 1804, Grenville non entr\u00f2 a far parte del nuovo Gabinetto. In seguito alla morte di Pitt nel 1806, Grenville divenne il leader del cosiddetto Ministero di tutti gli Ingegni, una coalizione costituitasi tra i sostenitori di Grenville, i Whigs di Fox e i sostenitori del precedente Primo Ministro Henry Addington; che vedeva tra i suoi membri chiave Fox e Grenville stesso, rispettivamente Segretario di Stato per gli Affari Esteri e Primo Lord Tesoriere. Il fratello pi\u00f9 giovane di Grenville, Thomas, venne brevemente assegnato alla carica di Primo Lord dell'Ammiragliato. Il Ministero cos\u00ec formato ottenne tuttavia risultati insoddisfacenti, fallendo sia nel compito di rappacificazione con la Francia, sia nel portare a compimento l'Emancipazione Cattolica. L'unico risultato significativo raggiunto fu l'abolizione del commercio degli schiavi nel 1807.\nGli ultimi anni.\nNegli anni successivi alla caduta del suo governo, Grenville continu\u00f2 la sua carriera politica come membro dell'opposizione, alleato con Charles Grey e il partito Whig, criticando la Guerra Peninsulare e d'intesa con Grey rifiutando il suo appoggio al governo presieduto da Lord Liverpool nel 1812. Negli anni post-bellici Grenville si spost\u00f2 progressivamente su posizioni vicine ai Tories, senza tuttavia mai ritornare a far parte di alcun Gabinetto governativo. Un infarto, che lo colp\u00ec nel 1823, pose fine alla sua carriera politica. Grenville fu anche Cancelliere presso l'Universit\u00e0 di Oxford dal 1810 alla sua morte, avvenuta nel 1834.\nMatrimonio.\nLord Grenville spos\u00f2 Anne Pitt, figlia di Thomas Pitt, I barone Camelford, nel 1792. Questo matrimonio per\u00f2 rimase senza eredi e come tale alla morte di Grenville la baron\u00eca si estinse.\nCuriosit\u00e0.\nIl Lord Grenville che viene citato nella canzone di Al Stewart, Lord Grenville di The Year of the Cat del 1976, \u00e8 un omonimo: Sir Richard Grenville (1542-1591) (dal sito ufficiale di Al Stewart https://web.archive.org/web/20170427231449/http://alstewart.com/publicfiles/HISTORY_grenville.htm)"}
{"id": "438857", "revid": "2730", "url": "https://it.wikipedia.org/wiki?curid=438857", "title": "William Pitt il Giovane", "text": "Ricopr\u00ec il ruolo di Primo ministro del Regno Unito dal 19 dicembre 1783 al 14 marzo 1801 e poi dal 10 maggio 1804 al 1806, anno della sua morte. L'appellativo \"il Giovane\" gli fu dato per distinguerlo da suo padre, William Pitt il Vecchio, anch'egli primo ministro della Gran Bretagna nella seconda met\u00e0 del XVIII secolo.\nPitt, sebbene a volte si definisse un \"Tory\", si consider\u00f2 sempre come un \"Whig indipendente\", e fu generalmente contrario allo sviluppo di un rigido sistema di divisione delle varie parti politiche.\nBiografia.\nInfanzia ed educazione.\nSecondo dei quattro figli di William Pitt il Vecchio, Conte di Chatham e di Hester Pitt, Baronessa Chatham, William il Giovane nacque ad Hayes, nel Kent. Il padre fu un importante statista britannico, come lo fu anche suo zio materno, George Grenville. Anche suo fratello maggiore, John Pitt, intraprese la carriera politica.\nFu educato da giovane alla casa del reverendo Edward Wilson. Ragazzo di grande intelligenza, Pitt apprese rapidamente il latino ed il greco. Nel 1773, all'et\u00e0 di quattordici anni, entr\u00f2 al Collegio di Pembroke dell'Universit\u00e0 di Cambridge, dove studi\u00f2 filosofia politica, classici e storia. Nel 1776 Pitt, tormentato dalla cattiva salute, fu avvantaggiato dai privilegi accordati soltanto ai figli dei Pari (v. Par\u00eca inglese) e prese la laurea senza aver sostenuto l'esame finale.\nIl padre di Pitt, che dieci anni prima era stato nominato Conte di Chatham, mor\u00ec nel 1778. Come figlio cadetto, Pitt ricevette una piccolissima eredit\u00e0. Frequent\u00f2 poi la \"Lincoln's Inn\" e venne ammesso all'esercizio della professione forense nel 1780.\nInizio della carriera politica.\nDurante le elezioni generali del 1780, Pitt si batt\u00e9 per ottenere il seggio per l'Universit\u00e0 di Cambridge, ma lo perse. Rimasto tuttavia intenzionato ad entrare in Parlamento, con l'aiuto di un suo collega universitario, Charles Manners, duca di Rutland, si assicur\u00f2 l'appoggio di Sir James Lowther. Lowther controllava di fatto il piccolo collegio elettorale di Appleby; un'elezione suppletiva in questa circoscrizione fece entrare Pitt alla Camera dei Comuni nel gennaio del 1781.\nIn Parlamento, il giovane Pitt mise da parte la propria timidezza e la sua natura riservata, che lo caratterizzarono durante il periodo dell'universit\u00e0, divenendo quel celebre politico e oratore che la storia ha immortalato. Pitt in principio si alline\u00f2 con gl'influenti \"Whigs\" come Charles James Fox ed Edmund Burke. Con questi, egli denunci\u00f2 la continuazione della guerra nelle Americhe e propose che il Primo ministro, Lord North, trattasse la pace con le colonie americane ribelli. Inoltre, Pitt sostenne un disegno di legge volto a riformare il Parlamento, includendo la proposta di contenimento della corruzione elettorale.\nDopo la caduta del governo di Lord North nel 1782, il \"Whig\" Charles Watson-Wentworth, marchese di Rockingam fu nominato primo ministro. A Pitt venne offerto il posto secondario di Vice Tesoriere d'Irlanda; tuttavia, dimostrando una straordinaria sicurezza di s\u00e9, rifiut\u00f2 tale incarico, che giudic\u00f2 troppo subordinato. Solo tre mesi dopo sal\u00ec al potere, alla morte di Lord Rockingam, William Petty, conte di Shelburne, un altro \"Whig\". Molti esponenti \"Whig\" che avevano preso parte al ministero di Rockingam, incluso Charles James Fox, ora si rifiutarono di servire sotto il nuovo Primo Ministro. Pitt, invece, non fu affatto riluttante ad entrare a far parte del Governo Shelbourne e venne cos\u00ec nominato Cancelliere dello Scacchiere.\nFox, che divenne l'avversario politico di Pitt per tutta la vita, in seguito form\u00f2 una coalizione con Lord North, assieme al quale collabor\u00f2 per sconfiggere l'amministrazione Shelbourne. Quando Lord Shelbourne rassegn\u00f2 le dimissioni nel 1783, Re Giorgio III, che disprezzava Fox, offr\u00ec a Pitt l'incarico di Primo Ministro. Pitt, per\u00f2, con buon senso rifiut\u00f2, rendendosi conto che sarebbe stato incapace di assicurarsi l'appoggio della Camera dei Comuni. La coalizione Fox-North prese il potere sotto la guida nominale di William Henry Cavendish-Bentinck, duca di Portland.\nPitt, che era stato licenziato dal suo posto di Cancelliere dello Scacchiere, si un\u00ec all'opposizione. Egli sollev\u00f2 la questione delle riforme parlamentari con l'intenzione di scardinare la coalizione Fox-North che raggruppava sia i fautori sia i detrattori della riforma. Pitt non sostenne in principio un allargamento del diritto di voto, ma cerc\u00f2 di far risanare la corruzione dei collegi elettorali. Tuttavia il suo proposito fall\u00ec, nondimeno molti riformatori in Parlamento lo riconobbero come loro capo, al posto di Charles James Fox.\nAscesa al potere.\nLa coalizione Fox-North cadde nel dicembre 1783, dopo che Fox present\u00f2 il progetto di legge di Edmund Burke per riformare la Compagnia britannica delle Indie orientali per ottenere l'appoggio che gli mancava, finch\u00e9 il re non rifiut\u00f2 di sostenerlo.Il re era contrario alla proposta di riforma; quando questa pass\u00f2 alla Camera dei Comuni, fu sicuro che sarebbe stata respinta alla Camera dei Lord dalla minaccia, per chiunque l'avesse votata, di essere visto come un suo nemico. Cos\u00ec il disegno di legge non pass\u00f2 alla Camera Alta e Giorgio III sciolse la coalizione ed alla fine affid\u00f2 la carica di primo ministro a William Pitt dopo avergli offerto l'incarico in precedenza per tre volte. Pitt, all'et\u00e0 di ventiquattro anni, divenne il pi\u00f9 giovane primo ministro britannico che mai vi fosse stato e venne schernito proprio per la sua giovane et\u00e0.Un ritornello popolare diceva che ci\u00f2 era \u00ab...una visione da lasciar sbigottite ed attonite tutte le nazioni: si affidava un regno nelle mani d'uno scolaro\u00bb. Nondimeno, sebbene fosse ampiamente preannunciato che il nuovo governo non avrebbe superato l'inverno, questo sopravvisse per diciassette anni.\nCos\u00ec, per ridurre il potere dell'opposizione, Pitt offr\u00ec a Charles James Fox ed ai suoi alleati degli incarichi nel suo Gabinetto di governo; il rifiuto di Pitt di includere anche Lord North, tuttavia, vanific\u00f2 i suoi intenti.Il nuovo governo si trov\u00f2 immediatamente sulla difensiva e fu sconfitto sulla mozione di sfiducia del gennaio 1784. Pitt, per\u00f2, prese la decisione senza precedenti di rifiutarsi di rassegnare le proprie dimissioni malgrado una sconfitta del genere.Egli mantenne l'appoggio del re, che non avrebbe tollerato nuovamente la coalizione Fox-North al potere. Pitt ricevette anche l'aiuto della Camera dei Lord, la quale approv\u00f2 delle mozioni di appoggio, cos\u00ec favorevoli quanto l'assai vasto sostegno del Paese, sotto forma di parecchie istanze, per approvare il suo incarico governativo (che influenzarono alcuni membri del Parlamento a mutare posizione e a dare il proprio appoggio a Pitt) e gli venne accordata la cittadinanza onoraria della Citt\u00e0 di Londra. Mentre tornava da questa cerimonia il popolo londinese decise di scortare la carrozza di Pitt verso casa in segno di rispetto. Quando pass\u00f2 il Circolo dei \"Whigs\", la carrozza fu attaccata da un gruppo di uomini che tentarono di aggredire Pitt. In tal modo William Pitt si guadagn\u00f2 grande popolarit\u00e0 fra la gente come \"Billy l'Onesto\" e visto come una ventata d'aria nuova in mezzo alla disonest\u00e0, alla corruzione e alla mancanza di principi largamente associati con Charles James Fox e Lord North.\nNonostante una serie di sconfitte alla Camera dei Comuni, Pitt rimase carica, osservando la maggior parte della coalizione ritirarsi ed alcuni membri del Parlamento disertare dall'opposizione e passare al suo fianco. I disertori, tuttavia, non erano in numero sufficiente per garantire a Pitt la maggioranza. Nel marzo del 1784, il Parlamento fu sciolto e si tennero le conseguenti elezioni generali. Una sconfitta elettorale per il governo era fuori questione, finch\u00e9 Pitt godeva del sostegno di Re Giorgio. L'aiuto del favore e del denaro per corrompere prelevato dall'erario pubblico erano in circostanze normali adeguati per un governo con una solida maggioranza alla Camera dei Comuni, ma in questa occasione il governo raccoglieva un largo sostegno popolare. Nella maggior parte dei collegi elettorali l'elezione fu fatta tra chiari candidati, che rappresentavano Pitt o Fox/North. I primi risultati elettorali assegnarono a Pitt un grandissimo favore, con il risultato che molti membri del Parlamento della coalizione disertarono, trovandosi sconfitti o stipulando un accordo con i loro avversari per evitare una costosa disfatta. Una considerevole eccezione si ebbe nel collegio elettorale di Westminster, che ebbe uno degli elettorati pi\u00f9 ampi del Paese. In una contesa che si stim\u00f2 fosse costata un quarto del totale delle spese dell'intero Paese per la campagna elettorale, Fox si batt\u00e9 strenuamente contro due candidati pittiani, l'ammiraglio Lord Hood e Lord John Townshend, per assicurarsi un dei due seggi per quella circoscrizione, con tutti i metodi possibili sperimentati per una campagna del genere. Quando le votazioni terminarono, i ricorsi seguirono in massa, riguardo allo scrutinio di tutte le singole schede di voto, che si protrasse per oltre un anno. Nel frattempo Fox veniva eletto per il piccolo collegio elettorale di Orkney, ma molti videro il procrastinarsi dei risultati come una vendetta contro Pitt ed infine lo scrutinio venne abbandonato, con Fox dichiarato eletto. Altrove Pitt ottenne un grandissimo trionfo personale, quando fu eletto Membro del Parlamento per l'Universit\u00e0 di Cambridge, un collegio elettorale che aveva a lungo desiderato e che avrebbe continuato a rappresentare per il resto della sua vita.\nPrimo governo.\nAssicuratosi il Governo, Pitt pot\u00e9 mettere in atto i suoi programmi. Il suo maggiore disegno di legge come primo ministro fu l\"India Act\" (1784), che riorganizzava la Compagnia delle Indie Orientali e mirava a reprimere la corruzione. L\"India Act\" cre\u00f2 un nuovo Gabinetto di Controllo per sovrintendere agli affari della Compagnia delle Indie. Tale decreto si differenziava da quello di Fox del 1783 poich\u00e9 decretava che il Primo Ministro era membro del consiglio assieme al Segretari di Stato per gli affari interni o al Segretari di Stato per gli affari esteri (in seguito Lord Sidney ne fu il presidente). L'Atto inoltre centralizzava il dominio britannico in India, limitando il potere dei Governatori di Bombay e Madras ed accrescendo le funzioni del Governatore Generale, Lord Charles Cornwallis. Per di pi\u00f9 l'accrescimento e il chiarimento dell'autorit\u00e0 del Governatore Generale, che furono decisi nel 1786, presumibilmente da Lord Sidney, e forse come conseguenza della ribellione della Compagnia di Penang con il suo Sovrintendente, il Capitano Francis Light, nel 1786.\nIn politica interna, Pitt s'interess\u00f2 personalmente alle riforme parlamentari. Nel 1785 present\u00f2 un progetto di legge per rimuovere la rappresentanza di trentasei collegi elettorali sospettati di corruzione e per estendere il diritto di voto ad un maggior numero di persone. Il sostegno di Pitt alla legge, tuttavia, non fu abbastanza forte per impedire la sconfitta alla Camera dei Comuni. Il progetto legislativo presentato nel 1785 fu l'ultima riforma di Pitt proposta al Parlamento.\nUn'altra importante riforma, alla quale Pitt si interess\u00f2 in prima persona, fu quella sul debito pubblico, che aveva assunto enormi proporzioni, giacch\u00e9 le finanze erano state dissanguate dal lungo conflitto con le colonie ribelli dell'America del Nord. Pitt contava di risanare il debito nazionale imponendo nuove imposte ed introducendo misure per ridurre il contrabbando e la frode fiscale. Nel 1786 istitu\u00ec un fondo di ammortamento per limitare il debito. Lo stesso anno, 1.000.000 di sterline di eccedenza nell'erario, provenienti dalle nuove tasse, furono versate nel fondo, cos\u00ec da poter accumulare interessi; alla fine, i soldi accumulati vennero utilizzati per colmare il debito nazionale. Il sistema fu esteso nel 1792 cosicch\u00e9 il governo pot\u00e9 impegnare nuovo capitale di prestito.\nNegli stessi anni Pitt stipul\u00f2 varie alleanze in Europa per contenere l'influenza francese, formando la Triplice Alleanza con il Regno di Prussia e le Province Unite, gli attuali Paesi Bassi nel 1788. Durante il 1790, Pitt trasse vantaggio dall'alleanza per costringere la Spagna ad abbandonare la pretesa del controllo esclusivo sulle coste occidentali delle Americhe. L'Alleanza, tuttavia, non produsse altri importanti benefici per la Gran Bretagna.\nNel 1788, la Gran Bretagna cadde in una profonda crisi, quando Re Giorgio III fu vittima di una malattia del sangue, la \"porphyria\", sconosciuta a quel tempo. Se prolungata e non curata, pu\u00f2 provocare seri effetti sulla salute mentale. In effetti Giorgio III era solito soffrire di alcune forme di disordine mentale. Le leggi del regno non includevano provvedimenti relativi a sovrani con malattie mentali, perci\u00f2 non fu chiaro in che modo potesse essere proclamata una \"Reggenza\". Le varie fazioni in Parlamento concordarono che l'unico valido candidato come Reggente era il figlio maggiore del Re, Sua Altezza Reale Giorgio, Principe di Galles. Questi, per\u00f2, era un sostenitore di Charles James Fox; se fosse salito al potere avrebbe quasi certamente licenziato William Pitt. Tuttavia, egli non ebbe una simile opportunit\u00e0, poich\u00e9 il Parlamento pass\u00f2 mesi a discutere le procedure legali per autorizzare la Reggenza. Fortunatamente per Pitt, Giorgio III torn\u00f2 in s\u00e9 nel febbraio del 1789, poco dopo che l'Atto di Reggenza era stato presentato ed era passato alla Camera dei Comuni.\nLe elezioni generali del 1790 assegnarono la maggioranza a Pitt per formare un nuovo governo, e Pitt continu\u00f2 a rivestire la carica di primo ministro. Nel 1791, prosegu\u00ec il dibattito su uno dei problemi che interessava sempre pi\u00f9 l'Impero britannico: il futuro del Canada inglese. Con il \"Constitutional Act\" del 1791, il territorio di Qu\u00e9bec venne diviso in due regioni separate, il Basso Canada Francese e l'Alto Canada Inglese.Nel 1792, Giorgio III nomin\u00f2 Pitt Lord Guardiano dei Cinque Porti. Il re gli offr\u00ec anche l'Ordine della Giarrettiera, ma egli rifiut\u00f2, proponendo invece che il cavalierato andasse a suo fratello maggiore, il Conte di Chatham.\nLotta contro la Francia rivoluzionaria.\nDopo che nel 1789 si scaten\u00f2 la Rivoluzione francese, il Governo Pitt tent\u00f2 di ritardare il pi\u00f9 possibile l'intervento nel conflitto europeo. L'aggressione del governo rivoluzionario francese, tuttavia, non permise alla Gran Bretagna di restare neutrale. In particolar modo i Britannici furono allarmati dai decreti messi in atto dalla Francia nel 1792, che dichiaravano di aiutare tutti gli Europei che volessero rovesciare i loro sovrani. Il 1\u00ba febbraio 1793, la Francia, credendo di far precipitare anche il Paese in una rivoluzione, dichiar\u00f2 guerra alla Gran Bretagna, costringendo Pitt a dichiararle a sua volta guerra. L'intento di Pitt, comunque, non era quello di poter restaurare la monarchia in Francia con la disfatta dei rivoluzionari, ma di limitarsi a proteggere gli interessi economici della Gran Bretagna. Egli accett\u00f2 di entrare a far parte della Prima coalizione, che comprendeva l'Impero d'Austria, il Regno di Prussia, il Regno di Sardegna, il Regno di Spagna e le Province Unite.\nLa Rivoluzione francese incoraggi\u00f2 molti in Gran Bretagna a parlare contro le riforme parlamentari, una controversia che non era sorta sul fronte politico fino a quando il disegno di legge di Pitt sulle riforme non era stato bloccato nel 1785. I riformatori, tuttavia, vennero presto etichettati come radicali e come alleati dei rivoluzionari francesi. Il Parlamento inizi\u00f2 a promulgare leggi repressive per soffocare i presunti filo-giacobini. Coloro che pubblicavano materiale sedizioso, venivano puniti, e, nel 1794, la procedura del \"writ\" di \"habeas corpus\" fu sospesa. Altre misure repressive inclusi il \"Seditious Meeting Act\" (che limitava il diritto alle assemblee pubbliche) e il \"Combination Act\" (che limitava la formazione di circoli od organizzazioni che favorivano le riforme politiche).\nLa guerra con la Francia risult\u00f2 estremamente costosa, dissanguando le finanze britanniche. Nel 1797, Pitt fu obbligato a proteggere le riserve auree del regno impedendo alla gente di scambiare le banconote con l'oro. La Gran Bretagna continu\u00f2 ad utilizzare monete di carta per oltre venti anni. Pitt fu inoltre obbligato ad introdurre la prima imposta sul reddito perpetua in Gran Bretagna. La nuova imposta aiut\u00f2 a controbilanciare le perdite delle imposte indirette sulle entrate, che erano state causate dalla diminuzione dei commerci. Malgrado gli sforzi di Pitt e degli Alleati, la Francia continu\u00f2 a sconfiggere i membri della coalizione, che si sciolse nel 1798. Una Seconda coalizione, composta da Gran Bretagna, Austria, Russia e Impero Ottomano, si form\u00f2, ma anch'essa fall\u00ec nell'intento di sbaragliare i francesi. La caduta della Seconda coalizione con la sconfitta degli austriaci a Marengo (14 giugno 1800) lasci\u00f2 la Gran Bretagna da sola nella lotta contro la Francia.\nDimissioni.\nLa Rivoluzione francese riacu\u00ec i conflitti religiosi e politici in Irlanda, reame sotto il governo del Re di Gran Bretagna. Nel 1798, i nazionalisti irlandesi organizzarono una rivolta, certi che la Francia li avrebbe aiutati a rovesciare la monarchia. Pitt credeva fermamente che l'unica soluzione del problema fosse un'unione della Gran Bretagna con l'Irlanda. L'unificazione venne stabilita dall'Atto d'Unione Irlandese \"(Irish Act of Union)\" del 1800. Ricompense ed appoggi garantirono il sostegno del Parlamento Irlandese. La Gran Bretagna e l'Irlanda furono formalmente unificate in un solo regno, il Regno Unito di Gran Bretagna e Irlanda, il 1\u00ba gennaio del 1801.\nPitt chiese di inaugurare il nuovo regno con la concessione dei diritti ai cattolici, che rappresentavano la maggioranza in Irlanda, abolendo varie restrizioni politiche sotto le quali avevano sofferto. Questa proposta, per\u00f2, non risult\u00f2 affatto gradita a Giorgio III. Il re si oppose duramente all'Emancipazione dei cattolici; egli sostenne che la concessione di una libert\u00e0 aggiuntiva avrebbe violato il suo giuramento dell'incoronazione, nel quale prometteva di proteggere l'istituzione della Chiesa d'Inghilterra. Pitt, impossibilitato a far cambiare decisione al re, rassegn\u00f2 le dimissioni il 3 febbraio 1801, assegnando ad Henry Addington, suo alleato politico, il compito di formare un nuovo governo. In quello stesso periodo il re fu colto da un nuovo attacco di follia cosicch\u00e9 Addington non pot\u00e9 ricevere la sua nomina formale. Sebbene Pitt avesse rassegnato le proprie dimissioni, continu\u00f2 temporaneamente ad esercitare il suo incarico; il 18 febbraio rese il Bilancio Annuale dell'Erario. Il potere venne trasferito da Pitt ad Addington il 14 marzo, quando il re si riprese.\nPitt sostenne il nuovo governo, ma con poco entusiasmo; spesso egli era assente dal Parlamento, preferendo restare a Walmer Castle, dove diede il suo aiuto nell'organizzare milizie volontarie in previsione dell'invasione francese. Dopo una serie di vittorie militari britanniche, la Francia accett\u00f2 di stipulare la pace sottoscrivendo il Trattato di Amiens (1802). Nel 1803, tuttavia, la guerra riprese. Sebbene Addington l'avesse in precedenza sollecitato ad entrare nel suo ministero, Pitt prefer\u00ec unirsi all'Opposizione, divenendo sempre pi\u00f9 critico sulla politica del governo. Addington, incapace di contrastare la congiunta opposizione di William Pitt e Charles James Fox, vide pian piano la sua maggioranza svanire. Nel maggio del 1804, Addington, che aveva perso il sostegno parlamentare, decise di rassegnare le proprie dimissioni.\nSecondo governo e morte.\nPitt torn\u00f2 alla carica di Primo Ministro il 10 maggio 1804. In origine egli aveva intenzione di formare una larga coalizione di governo, ma incontr\u00f2 l'opposizione di Re Giorgio nell'includere anche Fox. Per di pi\u00f9, molti di coloro che in precedenza avevano sostenuto Pitt, inclusi gli alleati di Addington, passarono all'opposizione. Pertanto il secondo governo Pitt fu notevolmente pi\u00f9 debole del primo.\nL'Inghilterra soffr\u00ec alquanto sotto la spietata pressione di Napoleone, che nel frattempo aveva ammassato forze consistenti a Boulogne, minacciando l'invasione dell'isola. Grazie agli sforzi di Pitt, la Gran Bretagna entr\u00f2 nella Terza coalizione, che comprendeva gli imperi di Austria e di Russia, il Regno di Napoli e Sicilia e il Regno di Svezia, e il probabile appoggio della Prussia. Il 21 ottobre 1805, l'Ammiraglio Nelson ottenne una vittoria schiacciante nella battaglia di Trafalgar contro la Flotta combinata franco-spagnola, dove tuttavia egli stesso rimase ferito a morte, assicurando alla Gran Bretagna la supremazia navale sino alla fine della Prima guerra mondiale. Ci\u00f2 nonostante la coalizione croll\u00f2, avendo gli eserciti austro-russi sofferto due disastrose sconfitte, prima ad Ulma ed in seguito ad Austerlitz. La disfatta diede un duro colpo alla salute di Pitt, che era gi\u00e0 notevolmente peggiorata. Il 23 gennaio 1806, mor\u00ec a casa sua, \"Bowling Green House\", a Putney Heath in Londra, a causa di una malattia al fegato. Non era sposato e non aveva figli.\nI debiti di Pitt alla sua morte ammontavano a 40.000 sterline, ma il Parlamento decise di pagarli a suo nome. Una mozione venne proposta per onorare Pitt con un funerale pubblico ed un monumento, che pass\u00f2 nonostante la poco nobile opposizione di Fox. Il corpo di Pitt venne seppellito nell'Abbazia di Westminster il 22 febbraio, dopo essere stato esposto per due giorni nel Palazzo di Westminster. A Pitt successe come primo ministro Lord Grenville, suo cugino, che incluse nel nuovo governo, passato alla storia come il \"Ministero di tutti gli Ingegni\", anche Charles James Fox.\nLascito politico.\nWilliam Pitt il Giovane \u00e8 forse il pi\u00f9 grande primo ministro che la Gran Bretagna ricordi. La sua straordinaria abilit\u00e0 politica e la sua sfolgorante carriera di oratore a Westminster ne fecero uno degli uomini pi\u00f9 illustri d'Inghilterra.\nPitt, bench\u00e9 godesse pi\u00f9 del favore della Corona che dell'appoggio della Camera dei Comuni, fu tuttavia capace di portare avanti quelle riforme dello Stato che permisero alla Gran Bretagna di non soccombere alle pretese e al potere napoleonico.\nQuella che senz'altro rester\u00e0 per sempre l'impresa pi\u00f9 importante di William Pitt \u00e8 il risanamento delle finanze britanniche dopo la Rivoluzione americana. Per la prima volta Pitt chiese ai cittadini di versare all'erario una quota predeterminata dei propri guadagni. Quello di Pitt fu infatti il primo sistema tassativo che garantiva una discreta certezza di gettito e introduceva un criterio d'equit\u00e0 nel prelievo, sino ad allora affidato a regole approssimative come quella che esigeva il versamento di una gabella aggiuntiva da tutti coloro che possedevano una casa con pi\u00f9 di sette finestre.\nAltre riforme interne di Pitt non ebbero per\u00f2 successo; egli infatti fall\u00ec nell'assicurarsi il sostegno parlamentare sulla riforma dell'Emancipazione cattolica e, insieme al politico e amico William Wilberforce, sull'abolizione della tratta degli schiavi.\nCi\u00f2 nonostante il suo governo risult\u00f2 il pi\u00f9 dinamico e il pi\u00f9 aperto alla politica europea di tutti quelli che lo avevano preceduto e di molti che lo seguirono."}
{"id": "438861", "revid": "1865216", "url": "https://it.wikipedia.org/wiki?curid=438861", "title": "Kurt Huber", "text": "Biografia.\nNato in Svizzera da genitori tedeschi e polacchi, la sua famiglia si trasfer\u00ec a Stoccarda quando Kurt aveva quattro anni. Frequent\u00f2 il Ginnasio a partire dal 1913.\nDopo la morte del padre segu\u00ec la madre che si stabil\u00ec a Monaco di Baviera. Qui, grazie ad uno spiccato talento artistico, studi\u00f2 musicologia, ma anche psicologia e filosofia. Ottenne il dottorato nel 1917, diventando professore associato nel 1920.\nSposatosi con Clara Schlickenrieder nel 1929, prosegu\u00ec la sua carriera accademica interessandosi particolarmente alle musiche popolari della Baviera e viaggiando in Europa alla ricerca di materiali musicali della tradizione balcanica, francese e spagnola.\nAnche con l'avvento del nazismo continu\u00f2 la sua tranquilla professione accademica, ma i resoconti che i suoi studenti gli facevano a proposito delle atrocit\u00e0 commesse in Polonia e Russia lo impressionarono profondamente. Alla fine del 1942 venne contattato dai membri della \"Rosa Bianca\", tutti studenti che seguivano le sue lezioni universitarie. In particolare venne avvicinato da Hans Scholl e Alexander Schmorell.\nImpressionato dalla sconfitta tedesca a Stalingrado, Huber ader\u00ec al gruppo divenendo autore principale del sesto volantino.\nIl 27 febbraio 1943 venne arrestato e processato il 19 aprile dello stesso anno. Roland Freisler, il tristemente noto giudice nazista, umili\u00f2 Huber insultandolo durante il processo farsa e cercando di distruggerne l'onorabilit\u00e0. Ciononostante Huber trov\u00f2 il coraggio di rispondere a tono infondendo coraggio e forza ai giovani membri della \"Rosa Bianca\" che venivano processati insieme a lui.\nBench\u00e9 gli fosse giunta notizia che l'universit\u00e0 aveva annullato i suoi titoli accademici alla notizia dell'arresto, mantenne un comportamento dignitoso e sereno.\nSino al giorno dell'esecuzione si dedic\u00f2 al libro che stava scrivendo sul filosofo Gottfried Leibniz. Il 13 luglio 1943 venne ghigliottinato insieme con Alexander Schmorell nella prigione di Monaco. La sua famiglia, in particolare la moglie Clara, nei mesi successivi sub\u00ec ulteriori vessazioni dalla Gestapo, venendo interrogata in occasione di un successivo processo contro Hans Leipelt, altro resistente vicino alla \"Rosa Bianca\". L'ultima umiliazione per la vedova, come ricorda Wittenstein, fu dover attendere per sette anni, dopo la caduta del nazismo, la pensione del marito. La legge tedesca infatti consider\u00f2 legittimo il licenziamento del professore."}
{"id": "438865", "revid": "1005847", "url": "https://it.wikipedia.org/wiki?curid=438865", "title": "Henry Addington, I visconte Sidmouth", "text": "Ha fatto parte del partito Tory.\nBiografia.\nI primi anni.\nHenry Addington era figlio di Anthony Addington, medico di William Pitt il Vecchio, e di Mary Addington, figlia del Rev. Haviland John Hiley, preside della Reading School. Per via della posizione influente del padre, Addington divenne sin dalla giovent\u00f9 grande amico di William Pitt il Giovane ed ebbe modo di studiare a Winchester ed al Brasenose College di Oxford per poi passare allo studio di legge al Lincoln's Inn.\nLa carriera politica.\nEgli venne eletto nella Camera dei Comuni nel 1784 come Deputato per Devizes e divenne nel 1789 \"speaker\" nella medesima sede. Nel marzo del 1801, William Pitt il Giovane decise di rinunciare al proprio incarico al rifiuto del re Giorgio III di rimuovere le restrizioni politiche sui cattolici in Irlanda (Catholic Emancipation), oltre alla sua cattiva salute, al fallimento della guerra contro Napoleone, al tracollo economico ed all'alto livello della carestia in madrepatria. Sia Pitt che il re insistettero per la successione di Addington quale Primo Ministro malgrado le sue obiezioni.\nPrimo Ministro.\nIl periodo di Addington come Primo Ministro fu noto soprattutto per le riforme che raddoppiarono l'efficienza della raccolta delle tasse e per i negoziati del Trattato di Amiens del 1802. Anche se i termini del trattato erano al minimo del sopportabile per la nazione britannica per via dell'accanimento personale di Napoleone Bonaparte nella redazione del documento, il che port\u00f2 ad un tracollo finanziario incrementato dalle spese di guerra ed alla carestia. All'inizio del 1803 le finanze e le posizioni diplomatiche del Regno Unito si erano tutto sommato rinsaldate a tal punto da consentire ad Addington di dichiarare guerra alla Francia. La conduzione della guerra da parte di Addington si risolse nel mantenimento di buoni rapporti con Russia, Austria e Prussia, fatto che poi culmin\u00f2 nella Terza coalizione antifrancese poco dopo la sua rinuncia al ruolo di Primo Ministro. Addington inoltre si preoccup\u00f2 di rafforzare le difese britanniche contro l'invasione francese costruendo la Martello tower nell'Inghilterra meridionale e creando un esercito stabile di uomini.\nAddington venne sbalzato dal proprio incarico di Primo Ministro nel maggio del 1804 a causa di un'alleanza tra Pitt, Charles James Fox e William Wyndham Grenville, I barone Grenville. Uno dei fallimenti che portarono il Addington alla fine fu la sua incapacit\u00e0 di governare la maggioranza parlamentare coltivando rapporti leali con i ministri e creandosi agganci utili. Tutti questi fatti, unitamente alla sua mediocre abilit\u00e0 oratoria, lo resero vulnerabile agli attacchi degli avversari e lo stesso Pitt si rivolse contro di lui proprio nel marzo del 1804.\nRientro in gioco.\nAddington, anche dopo la sua caduta da Primo Ministro, rimase ad ogni modo un'importante figura politica e l'anno successivo alle sue dimissioni venne creato Visconte Sidmouth. Egli prest\u00f2 servizio nell'ultimo gabinetto di governo di Pitt come Lord Presidente del Consiglio nel 1806, e poi come Lord Privy Seal e nuovamente come Lord Presidente del Consiglio nel 1807.\nHome Secretary.\nEgli ritorn\u00f2 al governo come Lord Presidente del Consiglio nel marzo del 1812 e, nel giugno di quello stesso anno, divenne Home Secretary. Con questo nuovo incarico, Sidmouth incontr\u00f2 l'opposizione rivoluzionaria che lo riteneva responsabile della temporanea sospensione dell'Habeas Corpus Suspension Act 1817 nel 1817 ed al passaggio a legge dei Six Acts nel 1819. Egli venne visto anche come il principale responsabile del Massacro di Peterloo del 1819. Sidmouth lasci\u00f2 i propri incarichi nel 1822 e venne succeduto da Sir Robert Peel, ma rimase nel gabinetto di governo come Ministro senza portafoglio per i successivi due anni, accanendosi inutilmente contro la decisione dell'Inghilterra di riconoscere le repubbliche del Sud America. Egli rimase attivo nella Camera dei Lords per gli anni successivi, facendo il proprio ultimo discorso sull'emancipazione dei cattolici nel 1829 e dando il proprio voto contrario contro il Reform Act 1832."}
{"id": "438891", "revid": "1226", "url": "https://it.wikipedia.org/wiki?curid=438891", "title": "Narrativa di viaggio", "text": ""}
{"id": "438898", "revid": "63078", "url": "https://it.wikipedia.org/wiki?curid=438898", "title": "Corea del sud", "text": ""}
{"id": "438910", "revid": "1452073", "url": "https://it.wikipedia.org/wiki?curid=438910", "title": "Nero Brillante BN", "text": "Il Nero Brillante BN (o Nero Brillante PN, Nero PN, E151) \u00e8 un colorante sintetico nero azoico. Solubile in acqua, lo si trova solitamente nel sale tetrasodico e nei sali di calcio e potassio, sotto forma di polvere o granuli.\nUso.\nIl Nero Brillante \u00e8 usato, seppur limitatamente, nelle decorazioni alimentari, nei dessert, nelle caramelle, nei gelati, nella mostarda, nella marmellata, nelle bibite, nel surimi ed in altri cibi.\nPatologie.\nSembra causare reazioni allergiche ed intolleranze alimentari, specialmente nei soggetti intolleranti all'aspirina. In quanto liberatore di istamina, pu\u00f2 peggiorare l'asma.\nIn combinazione con i benzoati (E210-215) \u00e8 causa di iperacidit\u00e0 nei bambini.La dose giornaliera consigliata \u00e8 piuttosto bassa (1\u20135\u00a0mg per kg di peso corporeo) in quanto nell'intestino pu\u00f2 esser trasformato in composti nocivi.\nPermessi.\nIl Nero Brillante \u00e8 uno dei coloranti che il Gruppo di supporto per i bambini iperattivi (Hyperactive Children's Support Group) consiglia di eliminare dalla dieta dei bambini.\nIl suo uso \u00e8 proibito in Canada, Stati Uniti, Finlandia, Giappone, e Norvegia."}
{"id": "438912", "revid": "123845915", "url": "https://it.wikipedia.org/wiki?curid=438912", "title": "Jason Kidd", "text": "Considerato uno dei migliori playmaker di tutti i tempi, nel corso della carriera ha giocato esclusivamente in NBA, vincendo un titolo nel 2011 con i Dallas Mavericks.\nDal 2018 \u00e8 fra i membri del Naismith Memorial Basketball Hall of Fame.\nCaratteristiche tecniche.\nGiocatore.\nAlto per , Kidd giocava come playmaker, spesso sovrastando fisicamente il diretto concorrente: \u00e8 stato un giocatore completo, capace di servire assist ai compagni con regolarit\u00e0 (spesso anche molto spettacolari), un eccellente rimbalzista (in sei stagioni ha superato i 7 rimbalzi in media per partita, con un record di 8,2 nella stagione 2006-07; il suo \"career high\" \u00e8 19), un buon tiratore da 3 (1988 triple in 1391 partite con il 34,9%) con ottime capacit\u00e0 di penetrazione, dedito pi\u00f9 all'assist che alla realizzazione (2\u00ba posto \"all time\" per assist totali). Inoltre, grazie al suo fisico, dava il suo contributo anche nella sua met\u00e0 campo (2\u00ba posto \"all time\" per palle rubate totali). A testimonianza della sua completezza, detiene la quarta posizione nella speciale classifica delle triple doppie a quota 108.\nCarriera.\nNBA.\nDallas Mavericks (1994-1996).\nDopo due anni da protagonista alla University of California at Berkeley con 14,9 punti e 8,4 assist di media, viene selezionato al numero 2 del Draft NBA 1994 dai Dallas Mavericks. Nel corso della sua prima stagione in NBA, alla fine della quale verr\u00e0 nominato co-rookie of the year (insieme a Grant Hill), conduce i Mavs a quota 36 vittorie, contro le 13 dell'anno precedente.\nPhoenix Suns (1996-2001).\nDopo due anni a Dallas, nel corso della stagione 1996-97 viene ceduto ai Phoenix Suns. Nei suoi cinque anni ai Suns disputa sempre i play-off, vincendo la classifica degli assist per tre stagioni consecutive dal 1999 al 2001.\nNew Jersey Nets (2001-2008).\nAl termine di quella stagione, viene ceduto ai New Jersey Nets in cambio di Stephon Marbury. Sotto la sua guida, i Nets passano dalle 26 vittorie del 2001 alle 52 del 2002, con una stagione stellare di Kidd, che porta i Nets fino alle finali NBA, poi perse contro i Los Angeles Lakers di Shaquille O'Neal e Kobe Bryant per 4 a 0. Kidd arriver\u00e0 al secondo posto nella classifica per l'MVP della NBA Regular Season, preceduto solamente da Tim Duncan.\nNella stagione seguente, Kidd e i Nets arriveranno nuovamente alle finali NBA, perse questa volta con i San Antonio Spurs con un 4 a 2 nella serie. Jason vince nuovamente la classifica degli assist, impresa che ripeter\u00e0 anche l'anno successivo.\nRitorno ai Dallas Mavericks (2008-2012).\nNel febbraio 2008 ritorna a giocare ai Mavericks per aiutare la franchigia texana a conquistare il suo primo \"anello\". Nel 2011 il sogno si avvera dopo un cammino trionfale nei play-off, dove eliminano Trail Blazers, Lakers e Thunder facendo s\u00ec che Kidd arrivi per la terza volta alle NBA Finals. Qui i Mavs battono a sorpresa in finale per 4-2 i Miami Heat di LeBron James, Dwyane Wade e Chris Bosh conquistando il primo titolo nella loro storia: \u00e8 il primo titolo anche per Kidd, che corona una carriera NBA lunga 17 anni.\nNew York Knicks (2012-2013).\nDopo una stagione 2011-12 non esaltante per i campioni in carica Kidd dice di voler finire la sua carriera in una grande squadra che potrebbero essere i Chicago Bulls orfani dell'infortunato Derrick Rose. Ma alla fine ad assicurarsi il playmaker ex Nets sono i New York Knicks di Carmelo Anthony e Amar'e Stoudemire con i quali firma un contratto uguale a quello precedente, 9 milioni per tre anni. La stagione ai Knicks inizia molto bene sia a livello personale che a livello di squadra per poi avere un calo nella seconda parte. New York riesce comunque ad entrare nei play-off col secondo miglior record ad est. Qui Kidd incontra delle difficolt\u00e0 incredibili, infatti dopo gara 2 della prima serie con Boston, vinta poi dai Knicks in 6 gare, non riuscir\u00e0 a segnare pi\u00f9 un canestro in tutti i play-off che si concludono con l'eliminazione in 6 gare in semifinale da parte di Indiana.\nIl 3 giugno 2013 annuncia il suo ritiro dopo 19 anni nell'NBA. Il 17 ottobre 2013 i Brooklyn Nets hanno ritirato la sua maglia, per onorare i 7 anni di militanza nella squadra che all'epoca aveva base nel New Jersey.\nNazionale.\nKidd ha vinto molto anche con la nazionale USA, con cui ha giocato 52 partite: tra i trofei vanta due titoli olimpici (2000 e 2008) e tre titoli continentali (1999, 2003, 2007). Nel 2000 fu uno dei componenti della nazionale statunitense che vinse la medaglia d'oro alle Olimpiadi di Sydney. Ha vinto il suo secondo oro olimpico ai Giochi Olimpici 2008 di Pechino.\nNelle 52 presenze con la nazionale statunitense, Kidd non ha mai subito una sconfitta: ha giocato 16 partite alle Olimpiadi vinte (2000 e 2008), 30 nei campionati continentali (1999, 2003 e 2007) e 6 nelle amichevoli, vincendole tutte 52. \u00c8 secondo nella classifica dei giocatori con il maggior numero di assist nel \"Team USA\": primo in questa speciale classifica resta John Stockton.\nCarriera da allenatore.\nIl 13 giugno 2013, a 40 anni e a pochi giorni dal suo ritiro da giocatore, viene ingaggiato come allenatore dai Brooklyn Nets.\nIl 1\u00ba luglio 2014 viene ufficializzata la trade che lo porta ad essere l'allenatore dei Milwaukee Bucks, in cambio di due seconde scelte, una nel Draft del 2015 e una nel Draft del 2019.\nIl 22 gennaio 2018 dopo 4 stagioni venne esonerato dai Bucks.\nIl 31 luglio 2019 diviene il vice-allenatore dei Los Angeles Lakers.\nIl 28 giugno 2021 in seguito alle dimissioni di Rick Carlisle diventa l'allenatore dei Dallas Mavericks.\nRecord.\nNella storia dell'NBA si colloca:"}
{"id": "438914", "revid": "6282", "url": "https://it.wikipedia.org/wiki?curid=438914", "title": "E151", "text": ""}
{"id": "438930", "revid": "339392", "url": "https://it.wikipedia.org/wiki?curid=438930", "title": "Dirigenza unica", "text": ""}
{"id": "438933", "revid": "1123217", "url": "https://it.wikipedia.org/wiki?curid=438933", "title": "Parvovirus", "text": ""}
{"id": "438951", "revid": "767487", "url": "https://it.wikipedia.org/wiki?curid=438951", "title": "Unearth", "text": "Gli Unearth sono un gruppo metalcore statunitense, formatosi nel 1998 a Boston (Massachusetts).\nLa loro musica \u00e8 un classico Metalcore, significativamente influenzato dagli svedesi At the Gates e caratterizzato da complessi e armonici riff di chitarra, growl, testi politici, chitarre a 7 corde e bassi a 5 corde.\nBiografia.\n1998-2003.\nIl gruppo nasce grazie alla fusione tra il cantante dei Second Division, Trevor Phipps, e gli allora Point 04 cio\u00e8 Ken Susi, Buz McGrath, Mike Rudberg e Chris Rybicki.\nL'anno dopo pubblicano attraverso una piccola etichetta indipendente, la Endless Fight Records, il loro primo EP intitolato Above the Fall of Man, nel 2000 la band firma un contratto con la Eulogy Records con cui pubblicano 2 album: The Stings of Conscience e \"Endless\" nel 2002.\nDurante la registrazione del secondo Rybicki lascia il gruppo per essere sostituito da John Maggard.\n2003-2005.\nIl gruppo partecipa a festival importanti come il New England Metal and Hardcore Festival l'Ozzfest, Rudberg lascia il giorno dopo la performance del SWSW del 2003. Anche McGrath lascia la band per problemi personali salvo poi rientrare poco tempo dopo.\nCome sostituti temporali arrivano Paulie Antignani degli Sworn Enemy e Kia Eshgi degli A Static Lullaby.\nCon il ritorno di McGrath e con Mike Justain proveniente The Red Chord batterista a tempo pieno viene pubblicato The Oncoming Storm via Metal Blade Records il 29 giugno 2004.\nPoco tempo dopo avrebbero cominciato l'Headbangers Ball US Tour insieme a Killswitch Engage, Shadows Fall e Lamb of God. L'anno dopo sar\u00e0 la volta di un tour con gli Slipknot e della prima edizione Sounds of Underground insieme a Norma Jean, Gwar e All That Remains\n2006-Oggi.\nAd inizio 2006 iniziano a scrivere il nuovo album dal titolo che viene registrato con Terry Date a Seattle e che viene pubblicato non prima dell'8 agosto 2006.\nNel frattempo arriva la seconda partecipazione all'Ozzfest e cominciano il loro tour da headliner chiamato Sanctity of Brothers con Bleeding Through e Terror.\nAd inizio 2007, dopo aver partecipato insieme al Loud Park Festival in Giappone qualche mese prima, Unearth e Slayer cominciano un tour negli Stati Uniti.\nImportante anche la loro partecipazione al tour statunitense dei Dimmu Borgir, insieme a DevilDriver e Kataklysm."}
{"id": "438961", "revid": "122080798", "url": "https://it.wikipedia.org/wiki?curid=438961", "title": "Balista", "text": "La balista (ant. ballista, dal latino \"ballista\"/\"balista\", a sua volta derivato dal greco \u03b2\u03b1\u03bb\u03bb\u03af\u03c3\u03c4\u03c1\u03b1 \"ballistra\", da \u03b2\u03ac\u03bb\u03bb\u03c9 \"ball\u014d\" \"tirare\" o, meglio, \"lanciare\") \u00e8 una grande macchina d'assedio inventata dai Greci e usata soprattutto dai Romani che lanciava grandi dardi o pietre sferiche singolarmente o per piccoli gruppi, secondo il tipo di modello. Originariamente i greci chiamavano baliste le macchine che lanciavano pietre e catapulte quelle che lanciavano dardi ma oggi \"catapulta\" \u00e8 diventato un termine che indica l'intera categoria delle armi d'assedio (o \"ossidionali\") da lancio, di cui anche le baliste fanno parte. \nIn generale la balista si costruiva in legno, con qualche parte costruita o almeno rivestita di metallo e venivano utilizzate corde o tendini di animali come tensori. \nIn origine le baliste funzionavano a flessione, in seguito il meccanismo divenne torsionale.\nLa balista fu senza ombra di dubbio l'arma da lancio a lungo raggio pi\u00f9 utilizzata e meglio progettata del periodo classico e alto medievale. Il suo utilizzo \u00e8, tuttavia, cessato verso il tardo medioevo a causa degli alti costi per costruirla, arrivando a preferire macchine meno costose.\nNel XV secolo, con l'arrivo del cannone nello scenario europeo, la balista e le altre catapulte divennero obsolete a caddero in disuso.\nStoria.\nGrecia antica.\nNel 399 a.C. Dionisio il Vecchio, tiranno di Siracusa, in previsione di un conflitto contro Cartagine, fece riunire squadre di ingegneri e ricercatori che potessero sviluppare armi innovative. Da questi sforzi deriv\u00f2 il gastraphetes, precursore delle prime baliste. Si trattava in realt\u00e0 di una balestra di grosse dimensioni che si appoggiava sul ventre, in modo che l'energia tensionale accumulata fosse maggiore di quella di un semplice arco, la cui corda veniva tesa da una sola mano.\nIl prolungarsi della guerra contro Cartagine permise lo sviluppo di un'ulteriore versione potenziata del gastraphetes quando l'arma divenne troppo grande e potente per essere resa operativa e trasportata da un solo uomo. L'oxybeles venne sviluppato nel 375 a.C., concepito in primo luogo come arma d'assedio. Il telaio di sostegno poggiava al suolo grazie a un treppiede, permettendo cos\u00ec una maggiore accuratezza del tiro; in questo modo l'arma pot\u00e9 essere impiegata sulle navi della flotta siracusiana, dando vita a una tradizione militare che durer\u00e0 fino ai romani. Naturalmente, parallelamente all'incremento delle dimensioni dell'arma, anche la lunghezza dei dardi crebbe di conseguenza. L'arco veniva teso grazie a un meccanismo a gancio messo in funzione da due genieri.\nLa balista vera e propria venne ideata quando ci fu la necessit\u00e0 di incrementare ulteriormente la potenza di tiro, qualit\u00e0 che si esprimeva anche in gittata utile. Fu lo stesso Filippo II di Macedonia a organizzare, per necessit\u00e0 militari, uno speciale gruppo di artiglieri che sviluppassero e perfezionassero le catapulte (i macedoni utilizzavano questo termine con la sua accezione moderna). Gli scienziati greci erano consci dei limiti strutturali e materiali dell'arco composito, di conseguenza, nel 340 a.C. venne applicato all'oxybeles il sistema di torsione, (inventato tra il 353 e il 341 a.C.). Nacque la balista vera e propria, che fu impiegata per la prima volta durante gli assedi di Perinthus (Distretto di Marmara) e Bisanzio dello stesso anno.\nAlessandro Magno fu il primo a intravedere l'utilizzo della balista non esclusivamente nella funzione di arma d'assedio. Nel campo di battaglia venivano trasportate delle piccole baliste (del peso massimo di 40\u00a0kg) in modo che queste lanciassero dardi sui nemici. In seguito questo impiego di copertura della fanteria verr\u00e0 largamente sviluppato dai Romani.\nNel periodo ellenistico, con i diadochi, lo sviluppo tecnologico continu\u00f2. In particolar modo sotto Demetrio I Poliorcete venne sviluppato un nuovo tipo di balista di dimensioni maggiori, il lithobolos (dal greco \u039b\u03b9\u03b8\u03bf\u03b2\u03cc\u03bb\u03bf\u03c2, \"lanciasassi\" ): in questo nuovo concetto di arma, si sostituivano i dardi con pietre sferiche del peso di un talento (26\u00a0kg).\nIl lithobolos poteva lanciare proiettili a una distanza superiore di quella di un cannone dell'era Napoleonica.\nIl culmine della potenza venne raggiunto grazie ad Archimede di Siracusa, che infatti svilupp\u00f2 un lithobolos capace di scagliare massi di ben 3 talenti (78\u00a0kg). Per ottenere questi risultati, grazie a studi matematici, giunse alla conclusione che il diametro del fascio di corde era uguale a 1.1 volte la radice cubica di 100 volte il peso della pietra in mine.\nLa scuola di meccanici alessandrini perfezion\u00f2 ulteriormente la balista, dando vita a svariati tipi di arma che poteva essere impiegata nelle pi\u00f9 disparate situazioni di guerra. Si ricorda Dionisio di Alessandria, al lavoro nell'arsenale di Rodi, che progett\u00f2 e fece costruire una balista a ripetizione, il polybolos (dal greco \u03c0\u03bf\u03bb\u03c5\u03b2\u03cc\u03bb\u03bf\u03c2, molti lanci). Si trattava di una concezione di arma moderna, capace di sparare numerosi dardi in pochissimo tempo, a una distanza massima di 200 metri. Il meccanismo a ripetizione era realizzato da una manovella che azionava il congegno tramite una trasmissione a catena. I dardi erano disposti in un caricatore a tramoggia che alimentava la macchina per gravit\u00e0.\nCtesibio invece progett\u00f2 un tipo di balista pneumatica da usarsi sulle navi che sostituiva il meccanismo torsionale. Infatti l'aria di mare, ricca di salsedine, non permetteva il buon funzionamento delle matasse elastiche che costituivano la fonte di energia delle catapulte. Si tratta della prima applicazione dell'aria compressa su un'arma.\nFilone di Bisanzio ci testimonia entrambi i tipi di arma, in particolar modo riferisce che la balista pneumatica fosse competitiva allo stesso modo delle baliste a torsione tradizionali.\nEt\u00e0 romana.\nCon l'annessione delle citt\u00e0-stato greche nel 146 a.C., la cultura ellenistica cominci\u00f2 a diffondersi nella Repubblica romana.\nGli ingegneri romani carpirono la tecnologia della balista a torsione inventata dai macedoni e la svilupparono successivamente in modelli pi\u00f9 piccoli nel 50 a.C., gli scorpioni, in modo che potessero essere facilmente trasportate sul campo di battaglia.\nGeneralmente la lunghezza dei dardi di uno scorpione era standardizzata in 3 spanne (69\u00a0cm), che potevano essere scagliati con precisione a una distanza di 100 metri, mentre la gittata utile era di 400 metri. Durante l'et\u00e0 repubblicana e Imperiale, era la norma che ogni centuria avesse un numero tipico di scorpioni e baliste.\nGli scorpioni venivano posizionati in batterie su alture in modo da sfoltire le truppe avversarie e fiaccare il nemico. Questo tipo di arma venne utilizzato largamente da Giulio Cesare nella campagna militare in Gallia e in particolar modo durante l'assedio di Avarico. La ridotta dimensione permise all'arma di essere impiegata anche su carri, prendendo cos\u00ec il nome di carrobalista. Sulla Colonna Traiana se ne possono vedere riproduzioni in bassorilievo.\nNaturalmente continu\u00f2 a essere adottata la tipica balista di grosse dimensioni cos\u00ec come l'avevano tramandata i Greci. La lunghezza dei dardi era standardizzata in 3 cubiti (132\u00a0cm) che potevano viaggiare per 650 metri prima di toccare il suolo. Quest'arma venne impiegata massicciamente nelle campagne in Gallia e Germania.\nI romani continuarono a utilizzare il lithobolos greco, anche in modelli di dimensioni minori. Il \"palintonon\" (come veniva chiamato dai romani), era una macchina del peso di 3 tonnellate, caricato a sassi del peso di 30 mine (mezzo talento = 13\u00a0kg). Questo tipo di arma venne utilizzato altres\u00ec nell'assedio di Gerusalemme.\nIl motivo per cui non vennero molto impiegate le baliste lanciasassi di grosse dimensioni, fu perch\u00e9 i romani preferirono utilizzare l'onagro. La balista infatti poteva essere caricata solamente a dardi o sassi, mentre il cucchiaio dell'onagro permetteva l'utilizzo di munizioni incendiare deflagranti, oltre a essere di pi\u00f9 facile costruzione. Inoltre l'onagro consentiva un tiro a parabola particolarmente efficace per scavalcare le mura delle citt\u00e0.\nAttorno al 100 d.C. a partire dallo scorpione venne progettata un altro tipo di balista, la cheiroballistra. Si trattava sostanzialmente di uno scorpione di dimensioni poco pi\u00f9 ridotte con l'unica differenza di essere costruito quasi completamente in metallo, matasse incluse, queste ultime rivestite da due cilindri in bronzo. Il tipo di materiale permetteva di ridurre le dimensioni senza penalizzare le prestazioni dell'arma, dotata di una precisione micidiale. Di quest'arma vennero costruite anche versioni trasportabili a mano delle dimensioni di una balestra (solo il meccanismo era differente) battezzate \"manuballiste\".\nMedioevo.\nLa scarsit\u00e0 di tecnici nel periodo medievale fece s\u00ec che fosse molto difficile riprodurre il meccanismo di torsione usato nelle baliste greco-romane. Per questo motivo, ci fu un'involuzione e molto spesso le baliste impiegate in guerra funzionavano a tensione. Erano assai simili (se non identiche) agli oxybeles siracusiani, tuttavia il nome \"balista\" continu\u00f2 a essere usato e il termine oggigiorno serve per intendere entrambe le tipologie.\nLa balista prosegu\u00ec il suo impiego sul campo di battaglia, affiancata da altre armi d'assedio come onagri, mangani, trabucchi. Tuttavia non si trattava di un largo impiego come in et\u00e0 romana.\nCon l'avvento della polvere da sparo nel 1300, la balista divenne progressivamente un mezzo obsoleto, venendo sostituita del tutto nel 1500 dalle armi da fuoco.\nRinascimento.\nAll'alba del XVI secolo l'utilizzo della balista si avvicinava alla fine, nondimeno vi furono dei tentativi di rivalutazione dell'arma da parte di Leonardo da Vinci che nel suo Codice Atlantico ne espose diversi progetti. Leonardo in uno stesso foglio disegna quattro tipi di baliste, differenti per struttura e meccanismo di lancio. Tra queste una catapulta di legno a molle tirate da una madrevite posta nella base della struttura a capra, concepita per lanciare sassi con traiettoria a parabola. Questo strumento di guerra \u00e8 pensato per ottenere una grande potenza in modeste dimensioni. Particolarmente interessanti sono i vari dispositivi per aumentare la flessibilit\u00e0 delle molle assicurando cos\u00ec un lancio efficace. Il disegno della balista doppia, molto dettagliato e ricco di specifiche sulle misure, contiene i dettagli dei vari elementi e dei congegni di carica e sgancio dei bastoni. Le proporzioni colossali della balestra gigante sono rappresentate dal soldato raffigurato accanto alla macchina: 24 metri di apertura per una lunghezza di 23 metri. Per aumentare flessibilit\u00e0 e potenza, il gigantesco arco, doveva essere realizzato a sezioni lamellari; la corda di tiro poteva essere arretrata con un sistema meccanico e veniva fatta successivamente scattare per percussioni o mediante leva. Anche Francesco di Giorgio Martini nel suo \"trattato di architettura e macchine\" descrive una balista a molle di legno caricate mediante una vite, tuttavia le idee dei due inventori restarono unicamente su carta a causa della scarsa funzionalit\u00e0 delle armi."}
{"id": "438969", "revid": "399", "url": "https://it.wikipedia.org/wiki?curid=438969", "title": "Verde S", "text": "Il Verde S (Verde Brillante BS, E142) \u00e8 un colorante sintetico verde derivante dal triarilmetano, C27H25N2O7S2Na, sale monosodico.\n\u00c8 facilmente solubile in acqua, ma diventa instabile in soluzioni acide o alcaline.\nUso.\nCome colorante \u00e8 usato nei composti con la menta, nei dessert, caramelle, gelati e piselli.\nIl gel di verde brillante allo 0,5%, contenente anche acido lattico, \u00e8 stato usato nel trattamento dell'ulcera. La soluzione allo 0,5%, contenente anche cristal violetto alla stessa concentrazione, veniva impiegata come antisettico cutaneo, ma il rischio di carcinogenesi, emerso da studi su animali, ha reso la preparazione obsoleta. Resta tuttora in uso una tintura composta dai due disinfettanti per marcare le zone da incidere in chirurgia. In passato il verde brillante \u00e8 stato impiegato, in associazione con arsenico, per combattere il tripanosoma del nagana.\nBiologia.\n\u00c8 un colorante che viene usato per tingere cellule viventi. In oculistica, assieme alla fluoresceina \u00e8 usato per diagnosticare vari disordini sulla superficie dell'occhio.\nPatologie.\nSono stati accertati solo pochi effetti collaterali, tra cui allergie ed anemia.\nPermessi.\nIl Verde S \u00e8 un colorante che il Gruppo di supporto per i bambini iperattivi consiglia di eliminare dalla dieta dei bambini.\n\u00c8 proibito come additivo alimentare in Canada, negli Stati Uniti, in Finlandia, Giappone, Norvegia e Svezia."}
{"id": "438972", "revid": "6282", "url": "https://it.wikipedia.org/wiki?curid=438972", "title": "E142", "text": ""}
{"id": "438973", "revid": "5791", "url": "https://it.wikipedia.org/wiki?curid=438973", "title": "Verde Brillante BS", "text": ""}
{"id": "438975", "revid": "110157", "url": "https://it.wikipedia.org/wiki?curid=438975", "title": "Maxtor", "text": "Maxtor Corporation \u00e8 stata una dei pi\u00f9 grandi produttori di dischi rigidi per computer. Fondata nel 1982, era il terzo produttore di hard disk drive al mondo prima di essere acquistato da Seagate nel 2006.\nMaxtor \u00e8 stata attiva sia il sui mercato dei server che quello desktop, concentrandosi di pi\u00f9 sulla capacit\u00e0 che sulla velocit\u00e0 per i secondi.\nStoria.\nJames McCoy, Jack Swartz e Raymond Niedzwiecki, ex dipendenti dell'IBM, danno vita alla societ\u00e0 Maxtor il primo luglio 1982.\nA febbraio del 1983 mettono in commercio il loro primo prodotto per la Convergent Technology.\nLa societ\u00e0 inizia a negoziare con la Economic Development Board di Singapore per l'insediamento della produzione in loco. Il Development Bank of Singapore si offre di finanziarla aiutandola a crescere.\nNel 1983 stabilisce un contatto e un ufficio a Tokyo in Giappone gestito da Tatsuya Yamamoto.\nNel 1990 la Maxtor entra nel mercato di massa con l'acquisto delle propriet\u00e0 della fallita MiniScribe di Longmont (Colorado-USA).\nNel 1996 ridisegnano completamente le linee dei loro dischi introducendo il DSP di Texas Instruments basato sulla serie \"DiamondMax\".\nDopo 9 anni di sviluppo la serie originale XT raggiunge la capacit\u00e0 di 1GB.\nMaxtor a met\u00e0 degli anni novanta vende i diritti della serie alla societ\u00e0 Sequel.\nNel 1992, sull'orlo del fallimento, Maxtor esce temporaneamente dal mercato dei dischi SCSI da 5,25 pollici ad alta capacit\u00e0. In quel periodo interrompe tutti i lavori di ingegneria, e alla fine del 1993 licenzia il personale della MiniScribe. Ora sposta la sede a Milpitas in California, ricominciando a costruire gradualmente il suo staff di ingegneri.\nNel 2000 Maxtor acquista il settore dei dischi rigidi di Quantum Corporation. Quest'azione le fa acquistare fette di mercato, e la reintroduce nel mercato SCSI.\nNel 2001 produce il primo disco rigido (DiamondMax Plus 540X) che supera il limite di capacit\u00e0 ATA: 137GB.\nNel dicembre 2005 viene acquistata dalla sua concorrente Seagate per 1,9 miliardi di dollari (USA). Il brand Maxtor \u00e8 stato ripreso da Seagate alla fine del 2016, sebbene l'ex fabbrica Maxtor a Suzhou, Cina, sia stata chiusa nel 2017."}
{"id": "438980", "revid": "1718925", "url": "https://it.wikipedia.org/wiki?curid=438980", "title": "Museo dell'Opera del Duomo (Firenze)", "text": "Il Museo dell'Opera del Duomo \u00e8 un museo di Firenze, sul lato nord-est della piazza del Duomo. Raccoglie opere d'arte provenienti dal complesso sacro del Duomo di Firenze, Battistero e Campanile di Giotto, con un nucleo importantissimo di statuaria gotica e rinascimentale.\nTra le opere pi\u00f9 importanti, lavori di Andrea Pisano, Arnolfo di Cambio, Nanni di Banco, le Porte di Ghiberti, la \"Piet\u00e0 Bandini\" di Michelangelo ed una delle pi\u00f9 ampie collezioni al mondo di opere di Donatello, seconda solo al Museo nazionale del Bargello.\nStoria e collezioni.\nIl museo odierno si trova nel luogo di un fabbricato utilizzato dal 1296 per ospitare l'Opera del Duomo, l'istituzione fondata dalla Repubblica Fiorentina, e sovrintesa dall'Arte della Lana, il cui compito era la costruzione, l'arredo e la manutenzione della cattedrale di Santa Maria del Fiore.\nNel XV secolo si trovava qui un cortile usato da Brunelleschi per deposito di legnami per la costruzione della Cupola, e sempre qui, intorno al 1500, Michelangelo scolp\u00ec il celebre David.\nAlla fine del XIX secolo, l'Opera del Duomo, trovandosi nella situazione di dover scegliere se trasferire in altri Musei della Citt\u00e0 le proprie opere d'arte pi\u00f9 importanti dismesse dalle loro originarie collocazioni (soprattutto le due cantorie di Luca della Robbia e di Donatello) o mantenerle in ambienti fruibili al pubblico, decise di destinare alcune sale dei propri uffici a sala espositive e nel 1891 apr\u00ec al pubblico il proprio Museo.\nNel corso dei secoli si era infatti radunata una raccolta strabiliante di capolavori provenienti dai tre monumenti e di inestimabili memorie storiche sulla fabbrica di Santa Maria del Fiore, come i modellini del Brunelleschi per la Cupola, i progetti cinque-seicenteschi per la facciata e quelli ottocenteschi eseguiti in occasione dei concorsi banditi per il fronte neogotico. Altri importanti marmi, quali il San Matteo di Michelangelo, erano gi\u00e0 confluiti nelle collezioni della Galleria dell'Accademia e del Museo Nazionale del Bargello. Nel corso del Novecento, tra alterne vicende, il Museo conobbe un progressivo incremento dei propri spazi e delle proprie collezioni. Importanti lavori di ingrandimento, ammodernamento e adeguamento tecnico furono condotti fra il 1998 e il 2000, in vista del Giubileo, da Luigi Zangheri e David Palterer hanno incrementato l'area espositiva del vecchio museo di circa un terzo. Un nuovo ampliamento, progettato da Adolfo Natalini insieme allo Studio Guicciardini&amp;Magni seguendo l'idea museologica del direttore Mons. Timothy Verdon, \u00e8 stato realizzato dal 2012 al 2015 ampliandosi con l'acquisizione degli spazi attigui dell'antico Teatro degli Intrepidi (1779). Il nuovo allestimento \u00e8 concepito come un percorso didattico che si snoda su 28 sale, disposte su tre piani, per 6.000 m\u00b2 dove pi\u00f9 di settecento opere d'arte, tra cui un gran numero di capolavori, offrono una panoramica completa dello sviluppo della storia degli edifici monumentali dell'Opera di Santa Maria del Fiore dalla fine del Duecento alla fine dell'Ottocento. Le opere sono esposte con attenzione alla loro originale collocazione e la visita \u00e8 arricchita da numerosi apparati didascalici testuali, video e digitali interattivi.\nAll'ingresso si trova il gruppo statuario della \"Gloria di San Giovanni Battista\", di Girolamo Ticciati (1732), che un tempo decorava l'altare del Battistero. Si prosegue nel cosiddetto \"Corridoio dei nomi\": una Hall of Fame delle pi\u00f9 importanti personalit\u00e0 della storia dell'Opera del Duomo di Firenze. Si accede quindi alla Galleria delle Sculture, con pregevoli frammenti statuari di Tino di Camaino (dal Battistero) e di Donatello e Nanni di Banco dalla Porta della Mandorla della Cattedrale. Nella grande Sala detta \"del Paradiso\" si ammirano le tre monumentali porte bronzee del Battistero di San Giovanni, ovvero la Porta detta \"Sud\" di Andrea Pisano, con le Storie di San Giovanni Battista, la Porta detta \"Nord\" di Lorenzo Ghiberti con le Storie di Cristo e la Porta detta \"del Paradiso\", ancora di Lorenzo Ghiberti, con le Storie dell'Antico Testamento. Al di sopra sono disposti i tre gruppi scultorei cinquecenteschi con episodi della vita del Battista, di Giovan Francesco Rustici (Predica del Battista), Andrea Sansovino (Battesimo di Cristo) e Vincenzo Danti (Decollazione di San Giovanni). Di rimpetto si trova la replica in scala 1:1 dell'incompiuta fronte medievale del Duomo con i gruppi scultorei originali che la decoravano, opera di Arnolfo di Cambio e di altri maestri del Trecento. Una sala adiacente ospita a parete i frammenti della facciata di Arnolfo demolita nel 1587, in marmi intarsiati e mosaicati. L'ottava sala \u00e8 intitolata alla Maddalena: al centro si ammira la commovente \"Santa Maria Maddalena penitente\" di Donatello in legno e altri materiali policromati (1455 ca., dal Battistero), collocata in asse a un drammatico Crocifisso ligneo di Giovanni di Balduccio (attr.) e circondata da importanti tavole del Trecento e sculture aventi per soggetto figure femminili di sante. Sul fondo si accede a una sala ottagonale, una cappella consacrata, nella quale si conservano preziosi reliquiari, realizzati da vari orefici tra il Trecento e il Settecento. \nLa visita prosegue nella grande Tribuna dove \u00e8 esposto uno dei grandi capolavori della collezione: la \"Piet\u00e0\" di Michelangelo, scolpita dal Buonarroti per il proprio monumento funebre tra il 1547 e il 1555 e nella quale Michelangelo ha ritratto s\u00e9 stesso nel volto del Nicodemo che sorregge il corpo di Cristo deposto dalla Croce tra Maria e la Maddalena. Il visitatore passa quindi per un corridoio dove si conservano frammenti lapidei di diversa provenienza, tra cui i resti delle formelle in marmi intarsiati dell'antico fonte battesimale di San Giovanni (rimosso nel 1577).\nSi sale per un grande scalone moderno lungo il quale \u00e8 esposta una delle lunette preparatorie per i mosaici dei timpani delle Porte della Cattedrale. Al primo piano si accede quindi alla grande Galleria del Campanile, dove sono conservate le decorazioni scultoree della Torre di Giotto: a sinistra i rilievi dei primi due registri, di Andrea Pisano e collaboratori e Luca della Robbia, raffiguranti le Arti umane (quelli esagonali) e le potenze celesti che le governano (le formelle a losanga con fondo blu in tessere di maiolica); mentre a destra si trovano allineate le sculture raffiguranti Profeti e Sibille, scolpite tra il Trecento e la prima met\u00e0 del Quattrocento. Tra queste si riconoscono alcuni capolavori di Donatello: il \"Profeta Abacuc\" (soprannominato dai fiorentini lo \"Zuccone\" per via del cranio calvo), il \"Profeta Geremia\", il \"Profeta detto \"pensieroso\"\" e il \"Sacrificio di Isacco\". Le aperture dei pilastri alle spalle delle sculture permettono di osservare le sculture dei livelli superiori della retrostante replica della facciata arnolfiana nella Sala del Paradiso. \nLa quindicesima sala \u00e8 una Galleria dedicata alla Cupola della Cattedrale e alla figura geniale del suo architetto: Filippo Brunelleschi. Il visitatore viene accolto da due moderni grandi modelli architettonici in scala della Cupola e della sua Lanterna con spaccato in sezione; a destra, \u00e8 conservata la maschera funebre di Brunelleschi tra i due modelli lignei originali della Cupola e della Lanterna. A sinistra si possono vedere vari modelli con proposte per il completamento della decorazione del tamburo della Cupola (XV e XVI secolo) e gli attrezzi originali del cantiere della sua costruzione.\nDa un vano adiacente una finestra panoramica permette di godere dall'alto della sottostante Sala del Paradiso.\nIl percorso prosegue nella Sala detta delle Navate, dove si conservano diversi dipinti e sculture del Trecento rimossi nel corso dei secoli dalla Cattedrale. Questa sala \u00e8 collegata per uno dei grandi archi marmorei che decoravano il coro cinquecentesco a una seconda sala, dove si ammirano affrontate le cantorie di Donatello e di Luca della Robbia, veri capolavori del primo Rinascimento. Nello stesso ambiente sono conservate altre pregevoli opere: una formella di Donatello con la Creazione di Eva, il famoso Reliquiario del Libretto e un dittico in micro-mosaico bizantino.\nDa qui si passa a un ambiente ottagonale dedicato ad alcuni rilievi scolpiti da Baccio Bandinelli e da Giovanni dell'Opera per il coro di Santa Maria del Fiore rimossi nell'Ottocento. La sala adiacente conserva i pi\u00f9 preziosi tesori del Battistero: l'Antependium istoriato con Storie del Battista, detto \"Altare argenteo di San Giovanni\", capolavoro di oreficeria toscana del 1367-1483; la grande Croce in argento smaltato di Antonio Pollaiolo e Betto Betti (1457-59) e 27 ricami del Parato di San Giovanni, eseguiti su disegno del Pollaiolo nel 1466-88.\nSegue una sezione composta di cinque sale dedicata ai progetti ottocenteschi di realizzazione e decorazione della facciata della Cattedrale: qui si conservano un gran numero di disegni e dipinti architettonici inviati all'Opera del Duomo in occasione dei diversi concorsi banditi per questo progetto e bozzetti per le sculture della facciata e delle nuove porte di bronzo.\nAl secondo piano si accede a una ampia galleria, aperta su un lato sulla Sala del Paradiso, dove in una serie di grandi teche \u00e8 esposta una serie di grandi modelli lignei per il rifacimento della facciata della Cattedrale tardo cinquecenteschi e seicenteschi, opera di Buontalenti, Giambologna, Dosio e altri.\nUna sala sul fondo permette di godere di una doppia veduta comparata: in basso verso la Galleria della Cupola, in alto, per mezzo di una finestra belvedere, verso la Cupola reale.\nDalla parte opposta della Galleria dei Modelli si passa di fronte a due grandi tele cinquecentesche e si accede quindi a due sale contigue; nella seconda, all'interno di una grande vetrina sono esposti preziosi parati sacri e in una teca si ammira la famosa Madonna di Giotto detta \"Madonna di San Giorgio alla Costa\". A fianco di questa, da una finestra belvedere si gode di un affaccio sulla Sala del Paradiso dal lato destro della replica della facciata medievale. "}
{"id": "439002", "revid": "913245", "url": "https://it.wikipedia.org/wiki?curid=439002", "title": "Campionati del mondo di atletica leggera 2007", "text": "I Campionati del mondo di atletica leggera 2007 (in inglese \"11th IAAF World Championships in Athletics\") sono stati l'11\u00aa edizione dei Campionati del mondo di atletica leggera. La competizione si \u00e8 svolta dal 24 agosto al 2 settembre presso lo stadio Nagai di Osaka, in Giappone. 200 nazioni e 1\u00a0981 atleti erano iscritti alle competizioni, 1\u00a0978 hanno partecipato, un duplice primato.\nCandidatura.\nOsaka \u00e8 stata dichiarata dalla IAAF sede dei Campionati del mondo di atletica il 16 novembre 2006 in quanto unica candidata, dato che Budapest (Ungheria) e Berlino (Germania) avevano ritirato la propria proposta. Tokyo, la tradizionale citt\u00e0 \"rivale\" di Osaka, aveva gi\u00e0 organizzato i campionati nel 1991."}
{"id": "439015", "revid": "1318309", "url": "https://it.wikipedia.org/wiki?curid=439015", "title": "Blu Brillante FCF", "text": "Il Blu Brillante FCF o E133, nella codifica europea degli additivi alimentari, \u00e8 un colorante alimentare sintetico molto solubile in acqua. Appare come una polvere blu.\nUso.\n\u00c8 un pigmento che deriva dal liquido della distillazione del carbone per ottenere il coke. Pu\u00f2 essere combinato con la tartrazina (E102) per ottenere varie tonalit\u00e0 di verde.\nSi trova spesso nei gelati, scatole di piselli, prodotti caseari, dolci e bibite.\nPatologie.\nRaramente si manifestano effetti collaterali come allergie.\nPermessi.\nUna volta era proibito in Austria, Belgio, Danimarca, Francia, Germania, Grecia, Italia, Norvegia, Spagna, Svezia, e Svizzera, ma in seguito a ulteriori analisi \u00e8 stato dichiarato additivo innocuo dall'Unione europea ed \u00e8 permesso nella maggior parte dei paesi. Negli Stati Uniti la produzione annua eccede il milione di libbre ed il consumo \u00e8 di 16\u00a0mg a persona.\nIl Blu Brillante FCF \u00e8 uno dei coloranti che il Gruppo di supporto per i bambini iperattivi ha consigliato di eliminare dalla dieta dei bambini. Tuttavia una serie estesa di test ha portato i National Institutes of Health a concludere che gli additivi coloranti non provochino l'iperattivit\u00e0."}
{"id": "439017", "revid": "1442080", "url": "https://it.wikipedia.org/wiki?curid=439017", "title": "Jeffrey Smart", "text": "Biografia.\nSmart nacque ad Adelaide nel 1921. Il suo primo obiettivo era diventare architetto, invece divenne insegnante d'arte dopo aver studiato all'Adelaide Teacher's College e alla South Australian School of Art and Crafts. Smart insegn\u00f2 arte nelle scuole per il South Australian Education Department dal 1942 al 1947. Durante questo periodo riconobbe anche la sua omosessualit\u00e0.\nPi\u00f9 tardi studi\u00f2 a Parigi con Fernand L\u00e9ger come pure a La Grande Chaumiere. Cominci\u00f2 a fare frequenti esibizioni nel 1957. Nel 1965 si trasfer\u00ec in Italia e nel 1971 compr\u00f2 una casa, a Posticcia Nuova, vicino ad Arezzo, dove ha risieduto fino alla morte, avvenuta nel 2013 all'et\u00e0 di 91 anni.\nLa sua autobiografia, \"Not Quite Straight\" (un gioco di parole che si pu\u00f2 tradurre sia come \"Non del tutto giusto\" sia come \"Niente affatto eterosessuale\"), fu pubblicata nel 1996. Un'importante retrospettiva dei suoi lavori viaggi\u00f2 attraverso le gallerie d'arte australiane dal 1999.\nMostre (selezione).\nMolte opere di Smart fanno parte di collectioni private. Tuttavia, le sue opere sono presenti anche in numerose collezioni pubbliche, quali:"}
{"id": "439019", "revid": "6282", "url": "https://it.wikipedia.org/wiki?curid=439019", "title": "E133", "text": ""}
{"id": "439021", "revid": "122654274", "url": "https://it.wikipedia.org/wiki?curid=439021", "title": "Seagate Technology", "text": "Seagate Technology \u00e8 il secondo produttore di dischi rigidi al mondo, fondata nel 1979 da Alan Shugart con sede a Cupertino in California (USA).\nLa societ\u00e0 \u00e8 registrata alle Isole Cayman.\nI loro dischi rigidi sono usati nei computer server, desktop e palmari, ma anche nei DVR (Digital Video Recorder: Registratori video digitali), nella Xbox e nei lettori audio portatili (linea Creative Zen Micro). Seagate \u00e8 il secondo produttore di dischi rigidi pi\u00f9 longevo, dopo il suo concorrente Western Digital."}
{"id": "439031", "revid": "1534511", "url": "https://it.wikipedia.org/wiki?curid=439031", "title": "Abuso di notazione", "text": "In matematica, un abuso di notazione avviene quando un autore usa una notazione matematica in un modo non formalmente corretto ma che semplifica l'esposizione (e al tempo stesso \u00e8 improbabile che introduca errori o causi confusione). L'abuso di notazione va distinto dal \"misuso\" di notazione, che deve essere evitato.\nSemplici esempi avvengono quando si parla di insiemi di oggetti matematici. Per esempio, uno spazio topologico consiste di un insieme formula_1 e una topologia formula_2, e due spazi topologici formula_3 e formula_4 possono essere abbastanza differenti se hanno differenti topologie. Tuttavia, \u00e8 frequente riferirsi ad un tale spazio semplicemente con formula_1 quando non ci sia pericolo di confusione o quando \u00e8 chiaro implicitamente quale topologia si stia considerando. Similmente, ci si riferisce spesso ad un gruppo formula_6, caratterizzato da un insieme formula_7 e un'operazione formula_8, semplicemente con formula_7 quando le operazioni sono chiare dal contesto.\nVantaggi.\nLa nuova notazione pu\u00f2 risultare pi\u00f9 chiara nel nuovo campo di applicazione, a volte anche in maniera inaspettata.\nSvantaggi.\nIl nuovo uso pu\u00f2 prendere a prestito dal vecchio campo di applicazione argomenti che non hanno equivalente, creando una falsa analogia.\nEsempi.\nJohn Harrison cita \"l'uso di \"f\"(\"x\") per rappresentare sia l'applicazione di una funzione \"f\" ad un argomento \"x\", che per l'immagine sotto \"f\" di un sottoinsieme, \"x\", del dominio f\".\nIl calcolo del prodotto vettoriale come determinante della matrice\n\u00e8 un abuso di notazione significativo in quanto formula_11 sono trattati come scalari mentre sono versori."}
{"id": "439032", "revid": "181699", "url": "https://it.wikipedia.org/wiki?curid=439032", "title": "Gallofobia", "text": ""}
{"id": "439034", "revid": "834", "url": "https://it.wikipedia.org/wiki?curid=439034", "title": "Y2k", "text": ""}
{"id": "439059", "revid": "122234625", "url": "https://it.wikipedia.org/wiki?curid=439059", "title": "Western Digital", "text": "Western Digital \u00e8 il principale produttore mondiale di dischi rigidi e ha una lunga storia come produttore di circuiti integrati.\nFu fondata il 23 aprile 1970 come General Digital, inizialmente e per breve tempo fu un produttore di strumenti di test per i semiconduttori MOS, poi ne divenne un produttore grazie a dei capitali offerti da numerosi investitori e dalla Emerson Electric.\nNel luglio del 1971 adotta il nome attuale e si trasferisce a Newport Beach, in California.\nIl suo primo prodotto fu il WD1402A UART. Nel 2001 fu la prima societ\u00e0 ad offrire dischi rigidi ATA con 8 MB di cache buffer. Nel 2003 produce il primo disco SATA (Serial ATA), che gira alla velocit\u00e0 di 10 000 rotazioni al minuto.\nAll'inizio del 2011 ha acquisito la sezione hard disk del suo concorrente Hitachi. I dati di vendita del 2010 indicano che Western Digital detiene attualmente il 50% del mercato. Nel 2012 \u00e8 entrata nel mercato del networking producendo router, switch e altri prodotti del settore. Seagate Technology \u00e8 la sua principale rivale.\nStoria.\n1970-1979.\nFinanziata inizialmente con fondi provenienti da investitori e dalla Emerson Electric Company, la WDC fece la sua fortuna vendendo chip per calcolatrici, divenendo il maggior produttore indipendente di chip per calcolatrici nel mondo nel 1975. La crisi petrolifera della met\u00e0 degli anni 70 e la bancarotta di Bowmar Instruments, il principale cliente dei chip WD, cambi\u00f2 le sorti della compagnia, che nel 1976 dichiar\u00f2 bancarotta secondo il Capitolo 11 della legge fallimentare statunitense. A seguito di questi eventi, Emerson ritir\u00f2 il supporto alla compagnia, che rimase da sola.\nLa WDC introdusse diversi prodotti di riferimento durante questo periodo, compreso il microprocessore multichip MCP-1600. L'MCP-1600 venne utilizzato nella serie LSI-11 della DEC e sui Pascal MicroEngine della stessa Western Digital con sistema operativo UCSD p-System Version III e UCSD Pascal. Il processore venne anche utilizzato in diversi chip per lettori floppy, in particolare nell'FD1771, il circuito integrato che ha spinto in avanti l'integrazione della WD \u00e8 stato il chip 1771, il primo floppy drive formatter/controller. Nonostante un prezzo molto pi\u00f9 alto della media dei chip CMOS dell'epoca, ebbe molto successo e port\u00f2 notevoli profitti.\n1980-1989.\nIl WD1771 e i suoi successori furono il primo ingresso della WDC nell'industria delle memorie; nei primi anni del 1980, venivano prodotti controllori per hard disk, e nel 1983, WD vinse il contratto di fornitura dei controller del PC/AT di IBM. Il controller prodotto per IBM, il WD1003, divenne nel 1986 la base per l'interfaccia ATA (sviluppata da WDC in collaborazione con Compaq e con la divisione MPI di Control Data Corporation, adesso parte della Seagate). Per quasi tutto il decennio, la famiglia di controller basati sul WD1003 furono la spina dorsale dei guadagni della WDC, generando una enorme crescita corporativa. Tra la met\u00e0 e la fine degli anni '80 vide un sforzo da parte della compagnia di usare i profitti provenienti dai controller ATA per diventare un produttore OEM per l'industria PC. A tale scopo, WDC compr\u00f2 una serie di aziende che si occupavano della produzione di hardware; come la Paradise (GPU, comprata nel 1986), la Faraday Electronics Inc (core logic chipsets, 1987) ADSI (Controller SCSI per dischi e unit\u00e0 a nastro magnetico, 1986); vennero realizzate anche alcune schede di rete(\"WD8003\", \"WD8013\" Ethernet e \"WD8003S\" StarLAN). Queste operazioni furono un successo (la Paradise produsse una delle schede VGA pi\u00f9 performanti dei suoi tempi), nonostante ci\u00f2 i maggiori introiti continuarono a provenire dai controller per dischi e dai chip delle memorie. Nel 1986, venne prodotto il WD33C93, interfaccia SCSI a singolo chip, che venne utilizzato nel primo adattatore SCSI a 16-bit con supporto alla tecnologia bus mastering, il WD7000 \"FASST\"; nel 1987 venne introdotto il WD37c65, una implementazione su singolo chip del circuito di controllo del floppy disk presente su PC/AT, nonch\u00e9 predecessore del moderno chip Super I/O; nel 1988 venne prodotto il WD42C22 \"Vanilla\", il primo controller ATA per hard disk a singolo chip. Il 1988 vide quello che sarebbe stato il pi\u00f9 grande cambiamento nella storia della WDC. In quell'anno, la Western Digital compr\u00f2 l'attivit\u00e0 di produzione hard disk del produttore di PC Tandon; il primo prodotto di questa unione (sotto il nome WDC) fu la serie di dispositivi ATA e XT chiamata \"Centaur\".\n1990-1999.\nNel 1991 vi fu un rallentamento nello sviluppo dei controller per hard disk, causato dalla migrazione dai dispositivi ST-506 ed ESDI ai dispositivi ATA e SCSI. Questo anno vide l'ascesa dei dischi Caviar della WDC, con un nuovo design e tecnologie come servomotori integrati e sistemi di diagnostica computerizzata moderni.\nInfine, i dischi Caviar vendettero cos\u00ec bene che WD decise di vendere le altre divisioni. Paradise venne venduta a Philips (dove scompar\u00ec), la divisione di networking e dei controller per floppy disk vennero venduti alla SMC Networks e la divisione dei chip SCSI business venne venduta a Future Domain, comprata in seguito dal leader di mercato Adaptec. Intorno al 1995 il passo in avanti che i Caviar godevano venne eclissato da nuove offerte da parte della concorrenza, in particolare dalla Quantum Corp., portando la WDC in crisi.\nI prodotti e le idee di questo periodo non fecero molta strada. Il disco Portfolio (un modello a 3 pollici (76mm) sviluppato con JT Storage) fu un fallimento, cos\u00ec come l'interfaccia Hard Disk - CD-ROM chiamata SDX. I dischi WDC iniziarono a perdere nel confronto con i prodotti della competizione e anche la qualit\u00e0 inizi\u00f2 a diminuire; gli assemblatori e gli appassionati di PC che consigliavano WD, si rivolsero ad altri, in particolare alla Maxtor, i quali prodotti videro un incremento qualitativo significativo nella fine degli anni '90. Nel tentativo di rovesciare il corso degli eventi, WD assunse l'aiuto della IBM. Questo accordo diede a WD il diritto di utilizzare alcune tecnologie IBM, incluse le testine a Magnetoresistenza gigante e l'accesso agli impianti di produzione IBM. Il risultato fu la serie di dischi Expert, introdotta agli inizi del 1999. L'idea funzion\u00f2 e la WD riottenne il rispetto della stampa e degli utenti, nonostante un richiamo dei dispositivi nel 2000 (causato da un difetto nel chip dei motori). La WDC ruppe in seguito i rapporti con IBM.\n2000-2009.\nNel 2001, Western Digital divenne il primo produttore a vendere nel mercato consumer degli hard disk ATA con un buffer di 8 MiB. In quel periodo, la maggior parte degli hard disk per personal computer avevano 2 MiB id buffer. WDC chiam\u00f2 i modelli da 8 MiB \"Special Edition\", distinti dal codice JB (i modelli da 2 MiB avevano il codice BB). Il primo hard disk commercializzato fu il 100 GB WD1000JB. In seguito vennero prodotti altri modelli con capacit\u00e0 da 40GB. WD pubblicizzava l'utilizzo dei modelli JB per realizzare File server con un buon rapporto qualit\u00e0-prezzo. Nell'ottobre 2001, WD adott\u00f2 il \"SEC Staff Accounting Bulletin No.101\" e riclassific\u00f2 Connex e SANavigator come attivit\u00e0 cessate.\nNel 2003, WD acquis\u00ec gli asset della Read-Rite Corporation, un tempo leader del mercato nello sviluppo di testine magnetiche per hard disk. Nello stesso anno,WD commercializz\u00f2 il primo HDD SATA da 10.000 rpm: il WD360GD \"Raptor\", con una capacit\u00e0 da 36 GB e un tempo di accesso minore di 6 millisecondi. Subito dopo venne distribuito il WD740GD da 74 GB, pi\u00f9 silenzioso; la versione da 150GB, il WD1500, disponibile anche in una versione speciale con vetro trasparente, che permette all'utente di vedere la testina dell'hard disk in movimento durante le fasi di lettura e scrittura di dati. Nel 2004 gli HD Raptor avevano 5 anni di garanzia, questo li rese una scelta invitante per la realizzazione di storage server a costi molto contenuti, dove il numero di guasti ai dispositivi \u00e8 maggiore a causa dell'utilizzo costante e al gran numero degli stessi. Nel 2006 venne introdotta la serie My Book, destinata al mercato di massa e contraddistinta per il design compatto e \"a libro\". Il 7 ottobre 2007 pubblica diverse versioni di un singolo HDD da 1 TB, il pi\u00f9 capiente della serie My Book.\nNel 2007, WD acquist\u00f2 il produttore di supporti magneti Komag. Nello stesso anno, Western Digital implementa la tecnologia registrazione perpendicolare nelle serie di hard disk per notebook e desktop. Venne iniziata anche la produzione dei dispositivi GP (Green Power), riconosciuti per i bassi consumi di corrente e per l'ottima dissipazione del calore mantenendo buone prestazioni.\nNel 2007 Western Digital dichiar\u00f2 che la velocit\u00e0 di rotazione dei dischi GP fosse \"tra 7200 e i 5400 rpm\", che, nonostante possa essere ingannevole, \u00e8 tecnicamente corretto; i dischi ruotano ad una velocit\u00e0 di 5405 rpm e la velocit\u00e0 di rotazione dei Green Power non \u00e8 variabile. I WD GP sono programmati per parcheggiare la testina nel caso in cui non vi sia stata alcuna attivit\u00e0 per un corto periodo di tempo, come 5 secondi. Molte distribuzioni Linux scrivono sul file system in background pi\u00f9 volte in un minuto. Ne consegue che ci potrebbero essere 100 o pi\u00f9 load cycle per ora, rendendo cos\u00ec il valore di riferimento di 300.000 cicli superabile in meno di un anno.\nIl 21 aprile 2008, Western Digital annunci\u00f2 la nuova generazione dei Raptor SATA a 10.000 rpm. I nuovi hard disk, chiamati WD VelociRaptor, con capacit\u00e0 da 300 GB e una grandezza di 2.5 pollici compreso di IcePack, una struttura da 3.5 pollici con un dissipatore integrato. WD dichiar\u00f2 che i nuovi HDD erano pi\u00f9 veloci del 35% rispetto alla precedente generazione. Il 12 settembre 2008, Western Digital lanci\u00f2 un hard disk da 500 GB e 2.5 pollici della serie Scorpio Blue per portatili.\nIl 27 gennaio 2009, Western Digital rese disponibile il primo Hard Disk interno da 2 TB.\nIl 30 marzo 2009, WD entr\u00f2 nel mercato dei dischi a stato solido con l'acquisizione di Siliconsystems, Inc.\nIl 27 luglio 2009, WD annunci\u00f2 il primo hard disk portatile da 1 TB, disponibile sia nella serie Passport sia nella Scorpio blue per notebook\n2010-presente.\nNell'ottobre 2010, Wester Digital annunci\u00f2 il primo hard disk interno da 3 TB.\nNel Marzo 2011, Western Digital si accord\u00f2 con Hitachi per l'acquisizione della divisione memorie di massa di quest'ultima, la Hitachi Global Storage Technologies, per circa $4,3 miliardi di cui $3,5 miliardi vennero pagati in contanti e il resto con 25 milioni di azioni della Western Digital.\nIl 21 ottobre 2011, l'impianto di produzione thailandese della Western Digital sospese la produzione in relazione alle inondazioni thailandesi dello stesso anno. Questo caus\u00f2 una scarsit\u00e0 della fornitura di hard disk da parte della WD. I produttori di PC notarono il problema e il CEO di Apple, Tim Cook, Dichiar\u00f2 di essere \"praticamente certo che ci sar\u00e0 una carenza complessiva nel settore degli hard disk come conseguenza del disastro thailandese\". Un portavoce della Dell dichiar\u00f2 che la sua compagnia stesse lavorando con i suoi fornitori di hard disk per gestire i potenziali impatti per il resto dell'anno. Nonostante ci\u00f2, i profitti della Western Digital incrementarono a seguito dell'incremento dei prezzi degli HDD.\nNel Marzo 2012, WD complet\u00f2 l'acquisizione della Hitachi Global Storage Technologies e divenne il maggiore produttore di hard drive nel mondo. Per gestire i requisiti delle agenzie di regolazione, nel maggio 2012 WD cedette a Toshiba parte delle attivit\u00e0 per la produzione di alcuni dischi da 3.5 pollici destinati al mercato desktop e consumer.\nNel luglio 2012, WD annunci\u00f2 la serie di dispositivi \"RED\", progettati per i dispositivi NAS. Questa serie ha un firmware speciale creato per piccoli ambienti di lavoro e case, ha una affidabilit\u00e0 maggiore rispetto ai dispositivi desktop standard, una efficienza energetica maggiore e una garanzia di 3 anni.\nNel Novembre 2012, Western Digital annunci\u00f2 un HDD da 4 TB con formato 3.5 pollici e 7200 RPM, della serie \"Black\".\nIl 27 gennaio 2013, Timothy Martin Leyden annunci\u00f2 che WD avrebbe investito $200 milioni di USD per espandere la produzione in Thailandia. Le operazioni sono riprese dopo che le riparazioni ai danni causate dalle inondazioni del 2011 furono ultimate.\nNel novembre 2013, WD (tramite la sussidiaria HGST) ha mostrato il nuovo hard disk riempito d'elio, l'Ultrastar He6 da 6 TB. Confrontati con i comuni hard disk riempiti ad aria, questi vantano una riduzione del 49% dei consumi elettrici per terabyte di capienza.\nAd ottobre del 2015 WD annuncia l'acquisizione di SanDisk per $19 miliardi di dollari. L'acquisizione \u00e8 stata completata il 12 maggio 2016.\nA fine ottobre 2020 Western Digital annuncia gli SSD next gen.\nHard disk esterni.\nGli hard disk esterni si dividono nelle seguenti linee di prodotto:\nInnovazioni.\nLa Western Digital ha realizzato un certo numero di innovazioni, che includono\nHard Disk Parallel ATA.\nWestern Digital \u00e8 stato l'ultimo produttore di hard disk PATA per i PC, producendoli fino a dicembre 2013."}
{"id": "439075", "revid": "54715841", "url": "https://it.wikipedia.org/wiki?curid=439075", "title": "Auronzo", "text": ""}
{"id": "439089", "revid": "1894831", "url": "https://it.wikipedia.org/wiki?curid=439089", "title": "Flip (pattinaggio)", "text": "Il flip \u00e8 un salto puntato del pattinaggio artistico, parte da un filo interno sinistro indietro e dopo una puntata con il pattino destro, ed una o pi\u00f9 rotazioni in aria, si atterra su un filo esterno destro indietro.\nTecnica.\nSi esegue iniziando con un filo esterno sinistro avanti, dopodich\u00e9 si esegue un tre esterno e si stacca dal filo interno sinistro indietro, puntando con il piede destro, le braccia si chiudono in avanti e si gira verso sinistra; all'atterraggio, dopo una rotazione intera, in cui la gamba sinistra incrocia sulla destra, si distendono le braccia e ci si ritrova sul filo esterno destro indietro.\nUn altro ingresso comune \u00e8 quello con il mohawk: destro interno avanti, sinistro interno indietro, puntata e salto.\nStoria del salto.\nNon sono accertate le origini del salto, ma fu eseguito certamente a partire dagli anni trenta. Nella 2016 Team Challenge Cup il giapponese Sh\u014dma Uno \u00e8 stato il primo atleta a completare con successo il quadruplo flip durante una competizione."}
{"id": "439100", "revid": "287204", "url": "https://it.wikipedia.org/wiki?curid=439100", "title": "Museo dell'Opera del Duomo", "text": "Vi sono pi\u00f9 musei con questo nome:"}
{"id": "439106", "revid": "1318658", "url": "https://it.wikipedia.org/wiki?curid=439106", "title": "Y2K", "text": ""}
{"id": "439119", "revid": "29727", "url": "https://it.wikipedia.org/wiki?curid=439119", "title": "Osteitti", "text": ""}
{"id": "439121", "revid": "765341", "url": "https://it.wikipedia.org/wiki?curid=439121", "title": "Beach volley ai Giochi della XXVIII Olimpiade", "text": "Risultati dei tornei di beach volley maschile e femminile ai Giochi Olimpici di Atene 2004."}
{"id": "439127", "revid": "161374", "url": "https://it.wikipedia.org/wiki?curid=439127", "title": "Gwrast &quot;Lledlwm&quot; ap Cenau", "text": ""}
{"id": "439130", "revid": "647919", "url": "https://it.wikipedia.org/wiki?curid=439130", "title": "Santa Maria Salom\u00e9", "text": ""}
{"id": "439145", "revid": "765341", "url": "https://it.wikipedia.org/wiki?curid=439145", "title": "Sovrani del Rheged", "text": "Lista dei sovrani del Rheged\n\"Il regno sarebbe stato diviso tra i suoi figli in Rheged settentrionale e Reghed meridionale (che per\u00f2 non \u00e8 documentato).\"\nRe del Rheged meridionale.\nIl Rheged meridionale fu conquistato dagli anglosassoni e re Llywarch Hen fu esiliato nel regno del Powys, dove visse fino al 634 come un poeta. \nRe del Rheged settentrionale.\nLa principessa Rhiainfelt, figlia dell'ultimo re del Rheged, Rhoedd, spos\u00f2 il principe Oswiu, che poi divenne re della Northumbria. Dopo la morte di re Rhoedd, attorno al 638, sembrerebbero non esserci stati eredi vivi e quindi il territorio pass\u00f2 ai northumbriani."}
{"id": "439147", "revid": "123335436", "url": "https://it.wikipedia.org/wiki?curid=439147", "title": "Motore a quattro tempi", "text": "Il motore a quattro tempi \u00e8 il pi\u00f9 conosciuto motore termico del mondo, comunemente usato nelle automobili; ne esistono vari tipi, in grado di bruciare molti tipi di combustibili fossili o naturali, come benzina, gasolio, metano, GPL, metanolo, E85 ed E95.\nIntroduzione.\nQuesto tipo di motore oltre che nelle automobili, \u00e8 di larga diffusione sulle motociclette e pi\u00f9 recentemente su molti modelli di scooter, ma soprattutto nei camion di basso tonnellaggio o addirittura nei tosaerba.\nIl termine \"a quattro tempi\" deriva dal fatto che la combustione avviene per quattro passaggi successivi, con alcune differenze tra motore ad accensione comandata e motore ad accensione spontanea:\nStoria.\nIntuendo la possibilit\u00e0 di ottenere lavoro da una miscela chimica, Eugenio Barsanti, insegnante di fisica, costru\u00ec e present\u00f2 ai suoi studenti un rudimentale congegno per cui, se intromessa una miscela e scoccata una scintilla, trasformasse l'esplosione in forza lavoro. \nPerfezionandolo, costru\u00ec insieme all'Ing. Felice Matteucci un motore monocilindrico con pistone verticale. \nSuccessivamente nel 1861 l'ingegnere tedesco Nikolaus August Otto speriment\u00f2 il suo primo motore a gas a 4 tempi che dovette abbandonare a causa di difficolt\u00e0 tecnologiche.\nNel 1867 lo stesso \"Otto\" e il connazionale \"Langen\" idearono un motore 4 tempi a gas, con accensione della miscela compressa, presentato l'anno dopo a Parigi. La grande intuizione di \"Otto\" stava nel far scoccare la scintilla a miscela compressa anzich\u00e9 solamente aspirata, aumentando in questo modo il rendimento del motore.\nFunzionamento/fasi del ciclo.\nIl ciclo termodinamico del motore a quattro tempi, come noto, si sviluppa completamente in due rotazioni dell'albero motore, questo perch\u00e9 il pistone svolge una doppia funzione, come meglio spiegato qui di seguito.\nAspirazione.\nNei motori ad accensione comandata le valvole di aspirazione si aprono per consentire l'ingresso della carica, che nei motori ad iniezione diretta \u00e8 solo comburente (tipicamente aria) mentre per i motori ad iniezione indiretta o a carburatori consiste nella miscela preformata di combustibile-comburente.\nIl pistone scende dal punto morto superiore (PMS) al punto morto inferiore (PMI): durante questo tragitto la biella compie 1 corsa e la manovella ruota di 180\u00b0. Scendendo, le due creano una forte depressione nella camera di combustione, grazie alla quale, insieme all'inserimento di carburante da parte di un iniettore, la camera si riempie della quantit\u00e0 di carburante calcolata dalla centralina elettronica sulla base della pressione sul pedale dell'acceleratore.\nPer i motori diesel si hanno solo l'aspirazione d'aria e l'iniezione diretta. Fino a pochi anni fa, nei piccoli diesel automobilistici, l'iniezione era di tipo indiretto, ed avveniva in una precamera ( tipo Ricardo Comet) dalla quale la combustione si propagava in camera di scoppio: questo, al fine di rendere meno ruvido il funzionamento del motore.\nCompressione.\nLe valvole di aspirazione si chiudono e il pistone risale dal PMI al PMS, comprimendo la carica all'interno della camera di combustione.\nNei motori diesel viene compressa aria e le pressioni raggiunte al termine di questa fase sono maggiori rispetto a quelle dei motori ad accensione comandata. L'elevata temperatura incendia il combustibile iniettato alla fine della fase di compressione.\nAccensione ed espansione.\nIl pistone salendo comprime l'aria all'interno del cilindro: una volta arrivato alla fine della sua corsa, la candela accende la miscela producendo l'espansione della miscela che ormai detonata spinge verso il basso il pistone.\nMotori ad accensione comandata.\nNei motori ad accensione comandata la combustione avviene grazie all'innesco generato dalla scintilla che scocca tra gli elettrodi di una o pi\u00f9 candele. La scintilla scocca nell'istante desiderato (grazie al segnale dei sensori di fase) dopo la compressione e poco prima che sia raggiunto il PMS.\n\u00c8 importante sottolineare come in questa fase all'interno della camera di combustione non avvenga una deflagrazione, bens\u00ec una combustione. La combustione prosegue rapidissima e deve completarsi senza dare luogo ad un'esplosione (che causerebbe il cosiddetto battito in testa) perch\u00e9 in tal caso le sollecitazioni, superando abbondantemente i parametri progettuali, porterebbero rapidamente alla rottura meccanica.\nQuesta fase \u00e8 la sola \"attiva\" di tutto il ciclo poich\u00e9 \u00e8 l'unica fase dove si produce lavoro utile (il pistone viene spinto verso il PMI dall'energia prodotta dalla combustione). Le altre tre fasi sono dette \"passive\". L'energia necessaria in queste fasi viene fornita dal volano motore che immagazzina sotto forma di energia cinetica una parte dell'energia prodotta nella fase attiva per poi restituirla nelle altre tre fasi.\nMotori ad accensione per compressione.\nNei motori ad accensione per compressione (diesel), la combustione del combustibile iniettato alla fine della fase di compressione avviene a causa del raggiungimento della temperatura di autoaccensione del combustibile, tale aumento di temperatura \u00e8 conseguenza del forte aumento di pressione generato dalla compressione.\nLa combustione genera un elevato aumento di entalpia, il fluido motore utilizza il \"suo contenuto entalpico\" per compiere il lavoro di espansione spingendo il pistone fino al PMI.\nScarico.\nLa valvola di scarico si apre prima che il pistone arrivi al PMI questa fase si chiama \"\"Scarico libero\", sceso al PMI risale spinto dal movimento degli altri pistoni o per effetto delle masse volaniche nei motori monocilindrici \"Scarico forzato\"\", espellendo i gas provocati dalla combustione attraverso l'apertura delle valvole di scarico, che fanno evacuare il gas combusto dal cilindro, preparandolo ad un nuovo ciclo, mentre i residui della combustione vengono immessi nel collettore di scarico, collegato all'impianto di scarico, costituito dalla marmitta catalitica, dal silenziatore e in alcuni casi, come nel motore diesel, anche dal filtro attivo antiparticolato, filtrando i gas e scaricandoli nell'aria. Le dimensioni di questi ultimi componenti sono proporzionali alla cilindrata del motore.\nAccorgimenti.\nNei motori a quattro tempi ci sono degli accorgimenti per migliorare la funzionalit\u00e0 delle varie fasi e del rendimento globale del motore:"}
{"id": "439153", "revid": "1714743", "url": "https://it.wikipedia.org/wiki?curid=439153", "title": "Bonifacio II degli Aleramici", "text": "Biografia.\nGiovinezza.\nBonifacio segu\u00ec il padre nella spedizione in oriente del 1225, quando il marchese Guglielmo perse la vita: egli torn\u00f2 allora in patria e assunse, forse nella primavera dell'anno seguente, il controllo sul Monferrato. Strinse un patto col cugino, il marchese Manfredo III di Saluzzo, nel quale si prevedeva che in caso di morte senza eredi di uno dei due sovrani i suoi domini sarebbero andati all'altro. Ci\u00f2 serviva per evitare una sanguinosa guerra civile nella quale sarebbe probabilmente entrato anche l'Imperatore, con il quale infatti non correvano buoni rapporti. Bonifacio II non era riuscito a saldare i pesanti debiti contratti dal padre nei confronti della corona di Germania, Federico II lo vedeva di cattivo occhio, e non a caso: nel 1226 egli ader\u00ec alla Lega Lombarda contro l'Impero. Nonostante la mediazione di papa Onorio III, che comport\u00f2 la riconciliazione tra i due uomini politici, Federico II riserb\u00f2 nei suoi confronti sempre vivi sospetti. Come scrive Raffaello Menochio: \"Morto Manfredo III di Saluzzo gli succedeva nel 1244 Tommaso I di Saluzzo in et\u00e0 di 4 anni sotto la tutela del marchese Bonifacio di Monferrato, il quale tosto si portava a Carmagnola, ed ai 30 ottobre di quell'anno in casa di Bongioanni Granetto riceveva il giuramento di fedelt\u00e0 a nome del pupillo e della contessa di Saluzzo\" (Raffaello Menochio, Le Memorie storiche della citt\u00e0 di Carmagnola, Torino, 1890).\nMatrimonio con Margherita di Savoia.\nNel 1228 Bonifacio negozi\u00f2 con i Savoia il suo matrimonio. La prescelta era la giovane Margherita, (1225 \u2013 1268), figlia di Amedeo IV di Savoia e di Anna di Borgogna, ma Tommaso I di Savoia rifiut\u00f2 di concederla per l'et\u00e0 ancora adolescente della giovine. Essa venne poi sposata il 9 dicembre 1235. Il fastoso matrimonio venne celebrato in dicembre 1235 a Chivasso. \nOdio verso Alessandria.\nMa le mire del marchese Bonifacio erano principalmente dirette verso Alessandria: dal 1227, quando strinse un'alleanza con Asti contro gli alessandrini, fino praticamente alla fine del suo marchesato egli continu\u00f2 a combattere accanitamente contro i vicini.\nIn sostegno di Alessandria si attivarono a pi\u00f9 riprese gli eserciti della Lega e di Milano. Sconfitto duramente nel 1230 dopo aver perso molte piazzeforti, Bonifacio dovette riconoscere la sua sottomissione alle volont\u00e0 della Lega. Quando egli cerc\u00f2 nuovamente di svincolarsi, stringendo maggiori alleanze con i saluzzesi e con i Savoia, gli eserciti milanesi tornarono a minacciarlo e attaccarono Chivasso, allora capitale del marchesato. L'assedio si protrasse per quattro mesi, vani furono gli sforzi di Bonifacio di aiutare gli assediati attaccando le truppe nemiche. Chivasso capitol\u00f2 il 5 settembre 1231 e non venne restituita a Bonifacio se non dopo un anno intero, quando il marchese scese a patti e si dichiar\u00f2 sconfitto.\nNuovi voltafaccia.\nBonifacio, dopo la rottura dei rapporti con i saluzzesi ed Amedeo IV, che gli aveva per un certo periodo anche impedito di vedere la moglie, andata in visita in Piemonte. Bonifacio decise allora di passare nuovamente alla parte imperiale, scortando pi\u00f9 volte Federico II nei suoi spostamenti in Italia. Ma la nuova situazione ghibellina non dur\u00f2 molto: nel 1243 egli pass\u00f2 per soldi dalla parte guelfa. Comunque, quando Federico fece visita a Torino nel 1245, egli chiese e ottenne il perdono imperiale, divenendo nuovamente servitore del monarca tedesco.\nIn questa situazione di guerra permanente con i relativi voltafaccia improvvisi, arriv\u00f2 la notizia della morte del marchese Manfredo III. Come da testamento del defunto, a Bonifacio fu affidata la custodia e l'istruzione dei due figli di Manfredo, Tommaso e Alasia.\nUltimi tempi e morte.\nI continui voltafaccia di Bonifacio divennero sempre pi\u00f9 frequenti. A cambiare continuamente bandiera era il timore dato dalla crescente potenza acquistata da Amedeo IV e, soprattutto, dalla decisione imperiale di creare in Piemonte uno stato satellite sottraendo terre ai Savoia, ai Saluzzo e, in primo luogo, ai Monferrato. La morte di Federico segn\u00f2 forse un momento di relativa calma nella politica di Bonifacio. Corrado IV lo invest\u00ec a Roma di alcune terre a lui adiacenti, e in particolare la citt\u00e0 di Casale Monferrato. Raggiunta quindi la supremazia nel Piemonte meridionale, forse decise di dedicarsi pi\u00f9 alla politica interna che alle guerre. Ma era il 4 maggio quando Corrado lo insign\u00ec del dominio su Casale. Il 12 maggio egli mor\u00ec a Moncalvo dopo aver fatto testamento nel giro di poche ore. Gli succeder\u00e0 il figlio Guglielmo.\nDiscendenza.\nBonifacio ebbe da Margherita di Savoia due figli:\nBonifacio II fu seppellito presso l'abbazia di Lucedio, nel comune di Trino."}
{"id": "439156", "revid": "1909146", "url": "https://it.wikipedia.org/wiki?curid=439156", "title": "Battaglia della Riccardina", "text": "La battaglia della Riccardina (o della Molinella), combattuta il 25 luglio 1467 nei pressi di Molinella, nel bolognese, fu una delle principali battaglie del XV secolo in Italia.\nLa battaglia.\nLa battaglia si svolse lungo il torrente Idice, tra le localit\u00e0 di Riccardina (presso Budrio) e Molinella.\nGli storici non sono concordi su chi vinse la battaglia. L'unico vero sconfitto fu Bartolomeo Colleoni che dovette rinunciare alla sua ambizione della conquista di Milano. I morti furono tra i 600 e 700 e ci fu una vera e propria strage di cavalli (quasi mille).\nNello scontro furono usate massicciamente, da entrambe gli schieramenti, le armi da fuoco leggere.\nUn ampio affresco (oggi abbastanza deteriorato) raffigurante la battaglia \u00e8 presente nel cortile del Castello di Malpaga in provincia di Bergamo ed \u00e8 attribuito al Romanino.\nPace Paolina.\nNel 1468 le parti si conciliarono per iniziativa del pontefice Paolo II. Fu un notevole smacco per il duca di Ferrara, trattato come un personaggio secondario."}
{"id": "439163", "revid": "63760", "url": "https://it.wikipedia.org/wiki?curid=439163", "title": "Opera del Duomo (Firenze)", "text": ""}
{"id": "439177", "revid": "15756", "url": "https://it.wikipedia.org/wiki?curid=439177", "title": "Nonno di Panopoli", "text": "Biografia.\nNato a Panopoli, in Egitto, \u00e8 fondamentalmente riconosciuto come l'ultimo poeta della letteratura ellenistica. Sembrerebbe, dall'elogio che fa di Berito negli ultimi libri del suo poema maggiore, che avesse studiato in quella citt\u00e0 o quantomeno soggiornato a lungo , cos\u00ec come ad Alessandria, visto il riferimento al Faro di Alessandria nel proemio del suo poema, rappresentato come \"vicino\" .&lt;br&gt;\nDella sua vita non sappiamo se, pagano di nascita, forse si convert\u00ec in et\u00e0 matura alla religione cristiana, o al contrario da cristiano scelse di divenire pagano, sebbene tale informazione non si riferisca ad alcun dato certo, ma solo al fatto che abbia scritto un testo di ispirazione cristiana come la \"Parafrasi del Vangelo di Giovanni\" e uno pagano come le \"Dionisiache.\"\nOpere.\n\"Dionisiache\".\nIl capolavoro di Nonno \u00e8 le \"Dionisiache\" (; ), poema in versi eroici in 18 libri; uno dei pi\u00f9 lunghi poemi epici della letteratura mondiale: \u00e8 diviso in 48 canti e si estende per circa 25.000 versi. Fu stampato ad Anversa, l'anno 1569, per cura di Gerhard Falkenburg. In seguito questa opera fu tradotta in latino da Eilhard Lubin professore presso l'Universit\u00e0 di Rostock, e fu ristampata nel 1610 ad Hanau.\nNarra della vittoriosa spedizione del dio Dioniso in India contro il re Deriade; ma questa \u00e8 preceduta dal lungo racconto della nascita del dio e della sua giovinezza (libri I-XII). Dopo aver compiuto molte eroiche imprese (libri XIII-XL), tra cui la punizione di Penteo, Dioniso ascende all'Olimpo (libri XL-XLVIII). Qui termina il poema, che \u00e8 una esaltazione della figura di Dioniso e delle sue azioni degne di memoria.\nSecondo gli studi pi\u00f9 accreditati, il poema si presenta come un insieme di episodi indipendenti, che si susseguono in modo dinamico l'un l'altro continuamente, senza fermarsi. Inoltre, \u00e8 perdurato fino alla met\u00e0 del Novecento un luogo comune, ora accesamente discusso, che accusava il poeta di non possedere la misura e l'armonia tipiche della cultura classica . Un pathos particolare, infatti, avvolge tutta l'opera e, come la vicenda \u00e8 ricca di episodi che suscitano molte emozioni, cos\u00ec la lingua richiama numerosi poeti classici: da Omero, ai lirici, ai tragici, ai poeti ellenistici; il metro usato \u00e8 l'esametro.\nIn effetti, nei lunghi brani narrativi in cui Nonno tratta soggetti non omerici, come gli amori del dio, lo stile si stacca da Omero (seguito nei brani epici) per riecheggiare soprattutto lirici e tragici, mentre la narrazione presenta una sensualit\u00e0 allusiva assolutamente estranea all'epos classico, come gi\u00e0 visibile nel proemio:\nAll'esuberanza stilistica e contenutistica delle \"Dionisiache\" si sarebbe ispirato Giovan Battista Marino per la composizione del suo \"Adone\", traendone il singolare gusto per le ecfrasi e l'esagerazione.\n\"Parafrasi del Vangelo di Giovanni\".\nNonno scrisse un'altra opera in esametri, la \"Parafrasi del Vangelo di Giovanni\" in oltre 3.500 versi. Il testo fu pubblicato in greco per la prima volta da Aldo Manunzio, a Venezia, nell'anno 1501, e fu poi tradotto in latino da Cristoforo Hodendorph, Giovanni Bordet, Nicolas Abram ed Erardo Edeneck.\nQui, pur seguendo fedelmente il testo originale, si ritrova l'elemento tipico del suo stile, la rappresentazione dinamica della vicenda in continuo movimento. In uno stile altrettanto barocco rispetto al poema maggiore (rispetto al quale la \"Parafrasi\" sarebbe stata scritta in parallelo, come mostra l'uguaglianza di stile), il poeta riscrive con vigore, spesso con iperboli e deviazioni ecfrastiche, la vicenda narrata nel pi\u00f9 arduo dei vangeli."}
{"id": "439181", "revid": "1543377", "url": "https://it.wikipedia.org/wiki?curid=439181", "title": "Gwrast Lledlwm", "text": "Attorno alla met\u00e0 del V secolo fu sovrano del Rheged, regno che occupava l'Inghilterra nord-occidentale e la Scozia sud-occidentale. Non si sa nient'altro su di lui."}
{"id": "439206", "revid": "63760", "url": "https://it.wikipedia.org/wiki?curid=439206", "title": "Museo dell'Opera del Duomo di Firenze", "text": ""}
{"id": "439216", "revid": "1543377", "url": "https://it.wikipedia.org/wiki?curid=439216", "title": "Meirchion Gul", "text": "Dopo la morte di Meirchion attorno al 535, il regno fu diviso tra i suoi due figli: Cynfarch Oer e Elidyr Llydanwyn."}
{"id": "439218", "revid": "88740", "url": "https://it.wikipedia.org/wiki?curid=439218", "title": "Coppola", "text": "Persone.\nCoppola \u00e8 un cognome italiano, molto diffuso nella provincia di Napoli, ma presente sensibilmente nel torinese e nel milanese. Portano questo cognome:"}
{"id": "439232", "revid": "63760", "url": "https://it.wikipedia.org/wiki?curid=439232", "title": "Opera del Duomo di Firenze", "text": ""}
{"id": "439260", "revid": "1149807", "url": "https://it.wikipedia.org/wiki?curid=439260", "title": "Vito", "text": ""}
{"id": "439305", "revid": "287204", "url": "https://it.wikipedia.org/wiki?curid=439305", "title": "Senza radici", "text": "Senza radici \u00e8 un libro di Marcello Pera e Joseph Ratzinger pubblicato da Arnoldo Mondadori Editore nel 2004. Il libro \u00e8 diviso in due parti: nella prima \u00e8 l'allora Presidente del Senato che scrive al cardinale mentre nella seconda \u00e8 il futuro Benedetto XVI che risponde al professore. Il libro tratta della situazione dell'Europa, del relativismo, del Cristianesimo e dell'Islam per arrivare infine alla questione centrale: la Costituzione Europea e il mancato inserimento delle radici giudaico-cristiane nel suo preambolo e il ruolo della Chiesa e della religione nelle nostre societ\u00e0 secolarizzate.\nL'allora card. Ratzinger cos\u00ec scrive: \"L'Occidente non ama pi\u00f9 s\u00e9 stesso: della sua storia ormai vede soltanto ci\u00f2 che \u00e8 deprecabile e distruttivo, mentre non \u00e8 pi\u00f9 in grado di percepire ci\u00f2 che \u00e8 pi\u00f9 grande e puro.\"\nIl libro \u00e8 un documento importante per la comprensione del cosiddetto cristianismo e del movimento neoconservatore e teocon italiano."}
{"id": "439330", "revid": "1149807", "url": "https://it.wikipedia.org/wiki?curid=439330", "title": "C'era una volta in Giappone", "text": " \u00e8 un manga \"sh\u014djo\" creato dalla penna della \"mangaka\" Y\u016b Watase e venne pubblicato per la prima volta sulla collana \"Sh\u014djo Comic\" nel 1997. In Italia \u00e8 stato pubblicato nel 2004 dalla Planet Manga.\nTrama.\nProtagonista di quest'opera \u00e8 Yusura, una ragazza di 15 anni che era stata abbandonata in fasce assieme al leggendario bastone Kongomaru, avente la capacit\u00e0 di percepire la tristezza umana. Ad allevare la ragazza ci pensano il farmacista, che per passione fa anche l'inventore, e sua moglie.\nLa ragazza, che si comporta come un maschiaccio, lavora come Hikeshya (mitigatrice di tristezza) grazie ai poteri di Kongomaru. Si unir\u00e0 a lei nelle sue avventure, oltre al fedele assistente Minekichi, anche Samon, un bel samurai figlio illegittimo ed erede del Damiyou che, ha l'unico difetto di essere cieco come una talpa senza i suoi occhiali.\nCon l'ingresso di nuovi personaggi e la ricerca del passato di Yusura, si sviluppa questa commedia ambientata in un antico Giappone un po' surreale dove non manca azione, umorismo e romanticismo.\nStile.\nIl disegno differisce da quello di \"Ayashi no Ceres\" mostrandoci occhi pi\u00f9 grandi e figure pi\u00f9 sottili ritornando verso quello che era lo stile di \"Fushigi y\u00fbgi\". La componente pi\u00f9 importante della storia \u00e8 sicuramente la comicit\u00e0. La trama non particolarmente complicata ed i personaggi un po' stereotipati sono funzionali a quello che anche a detta della stessa autrice \u00e8 \"un passatempo tra opere pi\u00f9 importanti\"."}
{"id": "439336", "revid": "1149807", "url": "https://it.wikipedia.org/wiki?curid=439336", "title": "D\u2022N\u2022Angel", "text": " \u00e8 un manga di Yukiru Sugisaki. La serie si incentra su Daisuke Niwa, uno studente delle scuole medie, che si trasforma nel ladro Dark Mousy ogni volta che pensa alla sua amata, Risa Harada. Il manga \u00e8 stato serializzato dal 1997 al 24 gennaio 2021 sulla rivista \"Asuka\" della Kadokawa Shoten. I capitoli sono poi stati raccolti in 18 volumi \"tank\u014dbon\" dalla Kadokawa Shoten, pubblicati dal 13 novembre 1997 al 24 marzo 2020.\nUn'edizione in italiano \u00e8 stata edita da Panini Comics tramite l'etichetta Planet Manga. Il primo volume \u00e8 uscito il 23 febbraio 2006, mentre l'ultimo \u00e8 stato pubblicato il 26 gennaio 2012.\nDal manga \u00e8 stato adattata una serie anime in 26 puntate e un videogioco intitolato \"D\u2022N\u2022Angel: Kurenai no tsubasa\".\nTrama.\nLa storia inizia con la dichiarazione da parte di Daisuke Niwa, che viene rifiutato da parte del suo primo amore, Risa Harada. Lei infatti \u00e8 alla ricerca di \"un uomo perfetto\" per poter finalmente battere sua sorella gemella Riku Harada. Nello stesso giorno, che \u00e8 anche il 14\u00ba compleanno di Daisuke, il protagonista, allevato fin da piccolo dalla madre e dal nonno ad aprire le serrature delle porte ed a essere estremamente agile, scopre dell'esistenza di un \"gene dell'amore\" del DNA nella sua famiglia. Sembrerebbe che, questo particolare gene, si risvegli in tutti i maschi Niwa all'et\u00e0 di 14 anni, trasformandoli nel famoso ladro Dark Mousy. Questo gene \u00e8 particolare perch\u00e9 reagisce con la persona che si ama, continuando finch\u00e9 non si viene ricambiati.\nPer complicare ulteriormente le cose, Daisuke \u00e8 compagno di classe di Satoshi Hiwatari, comandante delle indagini svolte con l'intento di catturare Dark. Durante i furti compiuti da Dark di notte, Daisuke (ovviamente trasformato) \u00e8 accompagnato da un coniglietto di nome Uizu, che ha la possibilit\u00e0 di trasformarsi in uno strano essere che permette a Dark di volare, ma anche in qualsiasi altra persona.\nMedia.\nManga.\nIn Giappone, il manga scritto e illustrato da Yukiru Sugisaki, \u00e8 stato pubblicato dal 1997 sulla testata \"Asuka\" della Kadokawa Shoten. Nuovi capitoli sono stati serializzati mensilmente fino a quando Sugisaki non ha interrotto la serie dopo il numero di agosto 2005 della testata. La serie \u00e8 poi tornata ad essere pubblicata dal numero di aprile 2008. La serie \u00e8 entrata nel climax nel febbraio 2019 mentre nel settembre 2020 l'autrice ne annunci\u00f2 l'oramai imminente conclusione. A novembre 2020 venne reso noto che mancavano 3 capitoli al termine dell'opera. L'opera si \u00e8 poi conclusa nel numero di marzo 2021 uscito il 24 gennaio 2021. I vari capitoli vengono raccolti in volumi \"tank\u014dbon\" dal 13 novembre 1997 e al 24 marzo 2020 questi ammontano a diciotto.\nIn Italia il manga \u00e8 pubblicato dalla Planet Manga sulla testata \"Manga Storie\" a partire dal 23 febbraio 2006. \nViene pubblicato anche nel Regno Unito da Tokyopop, a Singapore da Chuang Yi e in Svezia da Bonnier Carlsen.\nNell'agosto 2003, mentre la serie principale era in pausa, una seconda serie manga, intitolata \"D\u2022N\u2022Angel TV Animation Series,\" inizi\u00f2 la serializzazione sulla testata \"Asuka\". Scritta sempre da Sugisaki, la serie breve era basata sull'adattamento anime, che si era discostato dalla trama del manga originale. Questa versione alternativa ha terminato la serializzazione nell'ottobre 2003. Successivamente i capitoli sono stati raccolti in due volumi \"tank\u014dbon\" da Kadokawa Shoten.\nAnime.\n\"D\u2022N\u2022Angel\" \u00e8 stato adattato in una serie anime composta da 26 episodi e prodotta da TV Tokyo, Dentsu e Xebec; la serie animata \u00e8 andata in onda in Giappone su TV Tokyo dal 3 aprile al 25 settembre 2003. L'anime \u00e8 stato diretto dai registi Koji Yoshikawa, Nobuyoshi Habara e Keiji Got\u014d, quest'ultimo presente solo nell'episodio 20.\nNegli Stati Uniti d'America e nel Regno Unito \u00e8 stata concessa in licenza da ADV Films. Successivamente i diritti di distribuzione sono scaduti per il Regno Unito, mentre negli USA sono stati presi da Discotek Media. La serie \u00e8 stata concessa in licenza anche in Australia e Nuova Zelanda da Madman Entertainment.\nSono presenti cinque differenti sigle. La prima \u00e8 cantata da Shunichi Miyamoto e impiegata come apertura per i primi 24 episodi. Le sigle di chiusura invece sono rispettivamente: (ep. 1-12) e (ep. 13-23 e 25) entrambe cantate dalla band Minawo. L'episodio 24 utilizza il brano \"Caged Bird\" (lett. \"Uccello in gabbia\") di Shunichi Miyamoto come chiusura mentre l'episodio finale impiega sempre di Miyamoto.\nIn Italia \u00e8 tuttora inedito.\nVideogioco.\nDalla serie \u00e8 stato tratto anche un videogioco intitolato ; si tratta di un'avventura grafica, resa disponibile da Takara per PlayStation 2 il 25 settembre 2003 esclusivamente in Giappone. Nonostante si basi principalmente sull'anime, la storia segue pi\u00f9 fedelmente quella narrata nel manga.\nDrama CD.\nUna trilogia di drama CD chiamata \"D.N.Angel Wink\" \u00e8 stata pubblicata tra marzo e dicembre 1999. Alcune scene seguono fedelmente il manga parola per parola, mentre altre presentano alcune differenze o non compaiono affatto nell'opera cartacea. Il primo CD si intitola \"Target: Sleeping Beauty\" ed \u00e8 uscito il 5 marzo 1999. Il secondo \u00e8 \"2nd Target: Love Sick\" ed \u00e8 stato pubblicato il 17 novembre 1999. Il terzo invece \u00e8 \"3rd Target: Love Pleasure\" reso disponibile il 15 dicembre 1999. Esiste un altro CD uscito nel 2001, \"A Legend of a Vampire\", che presenta il medesimo cast di doppiatori della serie \"Wink\" ma che tratta di una storia inedita e totalmente assente nel manga. La trama ruota attorno all'alter ego di Daisuke, Dark che \u00e8 un vampiro. Inoltre appare anche il personaggio di Krad, assente nei precedenti drama CD della serie \"Wink\".\nEsistono inoltre altri due drama CD pubblicati dopo l'uscita dell'anime, intitolati rispettivamente \"Sweet\" e \"Cute\". Questi CD presentano invece i medesimi doppiatori della versione animata e si basano su quest'ultima con eventi che si svolgono appena prima della sua conclusione. Presentano anche delle scene parodistiche.\nRomanzi.\nIn Giappone sono stati pubblicati anche tre romanzi usciti tra il settembre 2000 e il settembre 2001. I titoli sono rispettivamente: , e .\nUn adattamento della serie anime in versione romanzo \u00e8 stato pubblicato con il titolo di \"D\u2022N\u2022Angel TV Animation Series\" in due volumi usciti rispettivamente tra il 31 luglio e il 30 settembre 2003.\nProgramma radiofonico.\nUna serie di sette trasmissioni radiofoniche and\u00f2 in onda in Giappone nel corso nel 2005 con il titolo \"Decade on Net: Radio D.N.Angel\". Il programma ha avuto come ospiti Miyu Irino e Akira Ishida, rispettivamente i doppiatori di Daisuke Niwa e Satoshi Hiwatari."}
{"id": "439342", "revid": "380654", "url": "https://it.wikipedia.org/wiki?curid=439342", "title": "Bill Goldberg", "text": "\u00c8 un quattro volte campione del mondo, avendo vinto il WCW World Heavyweight Championship, il WWE World Heavyweight Championship e due volte il WWE Universal Championship; \u00e8 stato anche due volte WCW United States Champion e una volta WCW World Tag Team Champion (con Bret Hart). Nel 2003 \u00e8 stato riconosciuto come il primo campione mondiale imbattuto nella storia del wrestling professionistico. Nel 2018 \u00e8 stato introdotto nella WWE Hall of Fame.\nNella sua carriera da wrestler professionista, ha ottenuto 313 vittorie su 365 match disputati, rimanendo anche imbattuto per 456 giorni (dal 22 settembre 1997 al 22 dicembre 1998); durante il periodo di imbattibilit\u00e0 ha vinto 155 incontri consecutivi, sebbene la WCW ne conti 173.\nCarriera nel football americano.\nSi fece notare fin dall'adolescenza per le sue doti tecniche e atletiche nell'ambito del football americano. Giocando nel ruolo di defensive tackle, divenne una stella della Thomas Edison High School di Tulsa (Oklahoma) ed in seguito dei Georgia Bulldogs, squadra dell'Universit\u00e0 della Georgia in cui milit\u00f2 ininterrottamente dal 1985 al 1989; durante la sua carriera al college venne incluso nella formazione ideale della Southeastern Conference nel 1988.\nNonostante le grandi aspettative nei suoi confronti, l'opportunit\u00e0 di sbarcare nel circuito della National Football League) tard\u00f2 ad arrivare poich\u00e9, durante l'ultimo anno all'Universit\u00e0 della Georgia, risult\u00f2 positivo ad un test anti-marijuana. Durante il draft del 1990 fu l'11\u00aa scelta dei Los Angeles Rams, che per\u00f2 non lo impiegarono mai in prima squadra e lo cedettero ai Sacramento Surge nella stagione successiva; con i Surge vinse il World Bowl contro gli Orlando Thunder nel 1992. Dopo un anno passato a Sacramento, venne acquistato dagli Atlanta Falcons, con cui disput\u00f2 14 partite in NFL.\nNel 1995, dopo un breve periodo di off-season con i Carolina Panthers, sub\u00ec uno strappo ai muscoli adduttori dell'anca che pose fine alla sua carriera nel football americano.\nCarriera nel wrestling.\nWorld Championship Wrestling (1996\u20132001).\nGli inizi (1996\u20131997).\nGoldberg inizi\u00f2 a dedicarsi al wrestling nel 1996, anno in cui fu messo sotto contratto dalla World Championship Wrestling e cominci\u00f2 ad allenarsi sotto la supervisione di Dwayne Bruce presso il WCW Power Plant. Il suo primo incontro risale al 24 giugno 1997: combatt\u00e9 e vinse un match contro Buddy Landell utilizzando lo pseudonimo Bill Gold.\nRimase tuttavia nell'anonimato sino al suo debutto in uno show televisivo, avvenuto il 22 settembre: presentato come Bill Goldberg, affront\u00f2 e sconfisse Hugh Morrus, suscitando un buon impatto nel pubblico. Inizi\u00f2 ad imporsi nella federazione dominando i suoi incontri e chiudendo le contese in poco tempo. Grazie alla sua gimmick di lottatore indistruttibile divenne in breve tempo un beniamino dei fan, i quali lo apprezzavano sia per il suo carisma che per la sua prestanza fisica.\nStriscia di imbattibilit\u00e0 (1997\u20131998).\nGoldberg inanell\u00f2 una striscia di vittorie (secondo la WCW, 173 in dieci mesi), tutte ottenute in meno di cinque minuti. Al termine di ogni match era solito urlare: \"\"Who's next?!\" (\"Chi \u00e8 il prossimo?!\"), mentre all'inizio del match all'avversario designato diceva: \"You're next!\"\" (\"Tu sei il prossimo!\").\nConquist\u00f2 il suo primo titolo, il WCW United States Heavyweight Championship, il 19 aprile 1998, contro Raven. Inizi\u00f2 ad assumere lo status di \"top face\" della federazione, vincendo sempre pi\u00f9 match senza neanche subire una sconfitta. Inizi\u00f2 quindi una faida con il New World Order, in particolare con il leader della stable Hollywood Hogan. I due si sfidarono il 6 luglio 1998 con in palio il WCW World Heavyweight Championship. Goldberg vinse il match e si laure\u00f2 per la prima volta campione del mondo; contestualmente decise di rendere vacante lo United States Heavyweight Championship ancora in suo possesso.\nLa sua striscia di imbattibilit\u00e0 fin\u00ec il 27 dicembre, quando perse match e titolo contro Kevin Nash a \"Starrcade\"; Nash ricevette un grande aiuto da Scott Hall, il quale colp\u00ec Goldberg con un taser. Goldberg sfid\u00f2 quindi Hall, vincendo, in un Ladder Taser match, un particolare tipo di match nel quale vince il wrestler che colpisce per primo con il taser l'avversario.\nRegni titolati (1998\u20131999).\nNella prima parte del 1999 ebbe vari problemi, a causa prima di un infortunio al ginocchio destro e poi a seguito di una lombargia che lo port\u00f2 ad apparire sempre meno frequentemente, nonostante questo disputa alcuni incontri in ppv contro Kevin Nash e Bam Bam Bigelow per poi prendersi una pausa definitiva nel mese di maggio. Vinse nuovamente lo United States Championship il 24 ottobre 1999, sconfiggendo Sid Vicious ad \"Halloween Havoc\". Pi\u00f9 tardi, nel corso della serata, rispose alla sfida aperta lanciata da Sting per il World Heavyweight Championship; Goldberg vinse il match in pochi minuti. Tuttavia, nella successiva puntata di \"Nitro\", il commissioner J.J. Dillon disse che il match non era stato dichiarato sanzionato dalla WCW e che la vittoria del titolo era da considerarsi annullata. Goldberg perse il titolo la sera stessa contro Bret Hart, grazie all'intervento di Kevin Nash, Scott Hall e Sid Vicious, che lo colpirono ripetutamente mentre l'arbitro era incosciente. Qualche tempo dopo, Goldberg e Hart unirono le forze per lottare contro i Creative Control per il WCW World Tag Team Championship, titoli che conquistarono il 7 dicembre ma che persero la settimana successiva contro gli Outsiders (Kevin Nash e Scott Hall).\nFaida con Bret Hart (1999\u20132000).\nA Starrcade 1999, il 19 dicembre Goldberg sfid\u00f2 Bret Hart per il WCW World Heavyweight Championship. Il match ricord\u00f2 molto lo Screwjob di Montr\u00e9al per via del finale controverso: prima Hart stese l'arbitro per errore, poi Goldberg lo colp\u00ec Hart con una spear; per sostituire l'arbitro svenuto arriv\u00f2 lentamente Roddy Piper, che diede al canadese il tempo di rialzarsi e eseguire la Sharpshooter, per poi decretare la vittoria di Hart nonostante Goldberg non avesse ceduto. Nel corso del match, Goldberg colp\u00ec alla testa l'atleta canadese con un calcio \"stiff\" e Hart sub\u00ec un trauma cranico e la rottura di un muscolo del collo. Tuttavia, nell'arco di un paio di settimane, Hart fu costretto ad abbandonare definitivamente la carriera di wrestler per i danni cerebrali subiti, trasformatisi in una sindrome da post-commozione cerebrale. Hart ha pi\u00f9 volte sottolineato che il colpo al volto subito da Goldberg \u00e8 stata solo la goccia che ha fatto traboccare il vaso: aveva infatti gi\u00e0 subito diversi infortuni, anche pi\u00f9 gravi, nel corso degli anni e quindi la sua carriera era prossima alla conclusione. Sebbene Hart avesse inizialmente sostenuto di non avere nulla contro Goldberg, classificando quanto accaduto come un incidente come tanti altri, negli anni successivi ha spesso mostrato rancore, tanto da criticare pesantemente il suo stile di lotta.\nPoco tempo dopo, Goldberg s'infortun\u00f2 nel corso di una sequenza girata mentre inseguiva la limousine del New World Order nel parcheggio: la storyline prevedeva che Goldberg avrebbe dovuto rompere con un pugno il cristallo anteriore della macchina, e per questo aveva indossato le adeguate protezioni su entrambe le mani; il wrestler utilizz\u00f2 tuttavia troppa forza e sub\u00ec un infortunio all'avambraccio.\nRecuperata la forma, torn\u00f2 a lottare nel mese di maggio del 2000, interferendo nel corso di una puntata di \"Nitro\" nel match tra Kevin Nash ed il team Tank Abbott - Scott Steiner. Il mese successivo, interfer\u00ec durante il match per il WCW World Heavyweight Championship tra lo stesso Nash e Jeff Jarrett, diventando heel per la prima volta in carriera ed alleandosi alla stable del New Blood. L'angle non dur\u00f2 molto, poich\u00e9 Goldberg si infortun\u00f2 nuovamente e fu costretto a fermarsi ancora.\nVarie faide (2000\u20132001).\nDopo dieci mesi torn\u00f2 lottare e nell'ottobre del 2000 inizi\u00f2 una nuova striscia di imbattibilit\u00e0 di 13 vittorie sotto la minaccia di licenziamento da parte di Vince Russo in caso di sconfitta, in quel periodo sconfisse Lex Luger (per due volte), Buff Bagwell, Billy Kidman, Jim Duggan, Kevin Nash (per due volte), Kwee Wee, Wrath, Bam Bam Bigelow, Shawn Stasiak e i Kronik. La serie di vittorie termin\u00f2 il 14 gennaio 2001 nel corso del pay-per-view \"Sin\" quando Goldberg, lottando assieme al suo allenatore ai tempi del Power Plant Dwayne Bruce, perse contro i Totally Buff (Buff Bugwell e Lex Luger); all'origine della sconfitta ci fu l'azione di un fan (\"kayfabe\"), il quale spruzz\u00f2 dello spray negli occhi di Goldberg permettendo ai Totally Buff di schienarlo. Quest'angle fu reso necessario per permettere a Goldberg di allontanarsi per qualche tempo dall'azione per operarsi alla spalla.\nNel marzo del 2001 la World Championship Wrestling fu acquisita dalla rivale World Wrestling Federation mentre Goldberg era ancora in riabilitazione per l'infortunio. Tuttavia \"Da Man\" non era direttamente sotto contratto con la WCW, ma con la Time Warner, e quindi non pass\u00f2 alla WWF e non prese parte alla \"storyline\" dell'Invasion.\nAll Japan Pro Wrestling (2002\u20132003).\nIl rapporto di Bill Goldberg con la Time Warner termin\u00f2 nel maggio del 2002, quando le due parti si accordarono su una buonuscita. Nel suo periodo lontano dal ring, soffr\u00ec di un infortunio al braccio sub\u00ecto nel corso di una gara automobilistica svoltasi a Long Beach (California).\nNel mese di luglio firm\u00f2 un contratto con la federazione giapponese All Japan Pro Wrestling. Il 30 agosto, al debutto sconfisse Satoshi Kojima. Combatt\u00e9 due ulteriori match singoli, contro Taiyo Kea e contro Rick Steiner, dalla quale usc\u00ec vincitore. L'ultimo match in AJPW fu un tag team match combattuto insieme a Keiji Muto, contro i KroniK (Brian Adams e Bryan Clark). Dopo quest'ultima vittoria, Goldberg, cominci\u00f2 a trattare un accordo con la World Wrestling Entertainment.\nWorld Wrestling Entertainment (2003\u20132004).\nNel marzo del 2003 Bill Goldberg firm\u00f2 un contratto di un anno con la World Wrestling Entertainment. Debutt\u00f2 il successivo 31 marzo, nella puntata di \"Raw\" trasmessa il giorno dopo WrestleMania XIX, attaccando The Rock con la sua \"Spear\". L'astio tra i due si intensific\u00f2 quando il \"People Champion\" imit\u00f2 le classiche pose di Goldberg insieme a Gillberg. Il 27 aprile, a \"Backlash\", \"Da Man\" sconfisse The Rock nel suo match di debutto. Nella prima parte dell'estate inizi\u00f2 una breve faida contro Chris Jericho, che lo insult\u00f2 durante una puntata dell\"'Highlight Reel\". I due si affrontarono il 15 giugno, a \"Bad Blood\", e fu Goldberg a vincere la contesa.\nIl 24 agosto 2003, a \"SummerSlam\", sub\u00ec la sua prima sconfitta in WWE, nel corso di un Elimination Chamber match valevole per il World Heavyweight Championship (gli altri partecipanti erano Chris Jericho, Kevin Nash, Randy Orton, Shawn Michaels e Triple H); il campione Triple H lo schien\u00f2 con l'aiuto di Ric Flair dopo averlo colpito con il suo \"sledgehammer\" e la sera dopo, a \"Raw\", \"The Game\" lo sfid\u00f2 in un Title vs. Career match da disputarsi ad \"Unforgiven\". Goldberg vinse l'incontro, conquistando cos\u00ec il World Heavyweight Championship e diventando il primo wrestler a detenere la Big Gold Belt sia in WCW che in WWE. Respinto l'assalto di Triple H nel rematch tenutosi il 16 novembre alle \"Survivor Series\", mantenne la cintura anche contro Kane a \"Raw\". Tuttavia il 14 dicembre, ad \"Armageddon\", perse il titolo in favore di Triple H in un Triple Threat match che vedeva coinvolto anche Kane, venendo schienato da \"The Game\" in seguito ad un'interferenza di Batista.\nNella puntata di \"Raw\" del 19 gennaio vinse una 6-Men Battle Royal (gli altri partecipanti erano Booker T, Chris Jericho, Mark Henry, Randy Orton e Rob Van Dam), guadagnandosi cos\u00ec l'opportunit\u00e0 di entrare per ultimo nel Royal Rumble match dell'omonimo pay-per-view, che per\u00f2 non riusc\u00ec a vincere a causa dell'interferenza del WWE Champion Brock Lesnar, appartenente al roster di \"SmackDown!\", che lo colp\u00ec con una \"F-5\" e permise a Kurt Angle di eliminarlo. Di l\u00ec a poco inizi\u00f2 una faida tra i due, che port\u00f2 i due ad un match a WrestleMania XX; tuttavia le incomprensioni con la dirigenza circa le apparizioni televisive, unite al rifiuto di Lesnar nel rinnovare il suo contratto in scadenza, crearono diversi problemi alla federazione. Ci\u00f2 imped\u00ec al team creativo di dare l'adeguata preparazione all'incontro e per questo motivo si decise di inserire Stone Cold Steve Austin come arbitro speciale. Il 14 marzo, a WrestleMania XX, Goldberg sconfisse Lesnar in un match molto contestato dal pubblico presente all'arena, del tutto a conoscenza della situazione contrattuale dei due; al termine dell'incontro, per\u00f2, entrambi i contendenti vennero colpiti dalla \"Stunner\" di Austin, vero trionfatore della serata ed unico atleta sul ring ad essere acclamato dalla folla.\nIl 31 marzo 2004, sul sito \"WWE.com\", venne ufficializzato l'abbandono di Goldberg e Lesnar a causa della scadenza del contratto.\nRitorno in WWE (2016\u2013presente).\nNella puntata di \"Raw\" del 10 ottobre 2016 venne annunciato che Bill Goldberg sarebbe apparso nello show rosso la settimana successiva per rispondere alla sfida lanciatagli da Paul Heyman, manager di Brock Lesnar. Il 17 ottobre Goldberg fece il suo ritorno in WWE dopo pi\u00f9 di dodici anni dalla sua ultima apparizione; nell'occasione fu definito \"il pi\u00f9 grande campione nella storia della WCW\" e venne accolto in maniera trionfale dal pubblico presente all'arena. Il 20 novembre, alle \"Survivor Series\", \"Da Man\" vinse il match contro Lesnar in 84 secondi.\nIl 29 gennaio 2017 partecip\u00f2 al Royal Rumble match dell'omonimo pay-per-view, entrando con il numero 28 e venendo eliminato da The Undertaker dopo circa quattro minuti di permanenza sul ring. Nella puntata di \"Raw\" del 6 febbraio accett\u00f2 la sfida lanciatagli da Paul Heyman di combattere per un'ultima volta contro Brock Lesnar a WrestleMania 33; la sera stessa sfid\u00f2 l'Universal Champion Kevin Owens per un match a \"Fastlane\", dove sconfisse Owens in 22 secondi, grazie anche alla distrazione di Chris Jericho, conquistando cos\u00ec l'Universal Championship per la prima volta in carriera. Tuttavia il 2 aprile, a WrestleMania 33, venne battuto da Lesnar e perse il titolo dopo 28 giorni di regno. La sera dopo, a \"Raw\", annunci\u00f2 il suo addio alla WWE, non escludendo un ritorno.\nIl 15 gennaio 2018 ESPN rivel\u00f2 che Goldberg risulta tra coloro che verranno introdotti nella WWE Hall of Fame, evento che si verifica ufficialmente il 6 aprile successivo; l'ex campione WCW viene presentato da Paul Heyman.\nNella puntata di \"SmackDown\" del 4 giugno 2019 accett\u00f2 la sfida di The Undertaker in vista di \"Super ShowDown\"; all'evento, tenutosi il 7 giugno, \u00e8 stato sconfitto dal \"Deadman\", subendo peraltro una commozione cerebrale.\nNella puntata di \"Raw\" del 5 agosto 2019 sfid\u00f2 Dolph Ziggler in un match a \"SummerSlam\" dopo essere stato attaccato sui social dallo \"Show-Off\" nelle settimane precedenti; l'11 agosto seguente, al pay-per-view, Goldberg vinse l'incontro in un minuto e cinquanta secondi.\nNella puntata di \"SmackDown\" del 7 febbraio del 2020, sfid\u00f2 \"The Fiend\" Bray Wyatt per l'Universal Championship a \"Super ShowDown\", match vinto da \"Da Man\" che si laure\u00f2 Universal Champion per la seconda volta.\nIl 25 marzo 2020 a \"WrestleMania 36\", perse il titolo contro Braun Strowman (che sostitu\u00ec Roman Reigns) dopo 27 giorni di regno, in un match durato poco pi\u00f9 di un minuto.\nIl 4 gennaio 2021, si present\u00f2 nella puntata di \"Raw\" dedicata alle leggende e sfid\u00f2 il WWE Champion Drew McIntyre ad un match titolato per la \"Royal Rumble\". Il 31 gennaio, durante l'evento, Goldberg ha affrontato McIntyre per il titolo WWE ma \u00e8 stato sconfitto.\nTorn\u00f2 il 19 luglio a \"Raw\" e sfid\u00f2 il WWE Champion Bobby Lashley per \"SummerSlam\". Dopo l'iniziale rifiuto del campione, il 2 agosto match fu ufficializzato, ma all'evento il match fu interrotto dall'arbitro a causa di un infortunio di Goldberg (kayfabe).\nOltre il wrestling.\nIn seguito al suo primo abbandono alla WWE, avvenuto nel marzo del 2004, divenne il commentatore della federazione di arti marziali miste della \"Elite Xtreme Combat\", fino alla chiusura di quest'ultima nell'ottobre del 2008. Dal 2007 al 2010 fu il conduttore di un programma sulle corse chiamato \"Bullrun\", mentre dal 2009 al 2011 fu ospite di \"Garage Mahal\".\nDurante la sua carriera, si \u00e8 impegnato anche nel cinema, avendo interpretato diversi ruoli in alcune pellicole, tra cui Babbo Natale in \"Santa's Slay\" (2005) e Joey Battaglio in \"L'altra sporca ultima meta\" (2005).\nVita privata.\nGoldberg \u00e8 ebreo, ed \u00e8 sposato dal 2005 con la stuntwoman Wanda Ferraton, da cui ha avuto un figlio, Gage AJ (2006).\n\u00c8 un attivista per la protezione degli animali. Possiede un monster truck e venticinque auto d'epoca.\n\"Lucha de Apuestas\".\nRecord: 1-0\nDoppiatori italiani.\nNelle versioni in italiano dei suoi film, Bill Goldberg \u00e8 stato doppiato da:"}
{"id": "439347", "revid": "380654", "url": "https://it.wikipedia.org/wiki?curid=439347", "title": "Bret Hart", "text": "\u00c8 considerato il miglior wrestler tecnico e uno dei pi\u00f9 grandi nomi nella storia della disciplina, il pi\u00f9 popolare al mondo nella prima met\u00e0 degli anni novanta; \u00e8 stato inoltre il lottatore di punta e il volto della WWF durante la cosiddetta New Generation Era (1993-1997)\nMembro della famiglia Hart e wrestler di seconda generazione, ha un background come wrestler amatoriale, avendo lottato alla Ernest Manning High School e al Mount Royal College. Insieme al suo soprannome, \"Hitman\", Hart era conosciuto anche come \"The Excellence of Execution\", \"The Best There Is, The Best There Was and The Best There Ever Will Be\" e \"The Pink and Black Attack\".\nAffianc\u00f2 il padre Stu nella federazione Stampede Wrestling nel 1976, dove debutt\u00f2 sul ring l'anno successivo. Guadagn\u00f2 popolarit\u00e0 e numerosi titoli nel corso degli anni ottanta e novanta nella World Wrestling Federation, dove fu il leader della Hart Foundation.\nIn seguito al controverso Screwjob di Montr\u00e9al nel novembre 1997, pass\u00f2 alla rivale World Championship Wrestling e vi rimase fino all'ottobre 2000. Dopo aver smesso di lottare nel gennaio 2000 a causa di una commozione cerebrale sub\u00ecta nel dicembre 1999 si ritir\u00f2 nell'ottobre del 2000, poco dopo aver lasciato la federazione. La WCW lo ha descritto come \"universalmente rispettato dagli altri wrestler\" e \"forse il pi\u00f9 grande wrestler puro che abbia mai indossato un paio di stivali\".\nTorn\u00f2 a lottare sporadicamente sul ring nel 2004 e nel 2006 e poi nel 2010 con la WWE, dove ha vinto il suo ultimo titolo, ha lottato nel main event di \"SummerSlam 2010\" di quell'anno ed \u00e8 stato il General Manager di \"Raw\". Ha lottato nel main event di \"WrestleMania IX\", \"WrestleMania X\" e \"WrestleMania XII\" e ha partecipato al main event di \"Starrcade 1997\" e \"Starrcade 1999\" (seppur come special enforcer nella prima).\nHart ha vinto titoli in cinque decenni, dal 1970 al 2010, con un totale di trentadue regni in tutta la sua carriera e in particolare diciassette tra WWF/E e WCW. \u00c8 un sette volte campione del mondo, avendo conquistato il WWF Championship cinque volte e il WCW World Heavyweight Championship due volte. \u00c8 stato WWF Champion pi\u00f9 di qualsiasi altro wrestler durante gli anni novanta, con un totale di 654 giorni come campione, ed \u00e8 stato il primo WCW World Heavyweight Champion a nascere fuori degli Stati Uniti. Detiene anche il record di regni come WCW/WWE United States Champion ed \u00e8 stato il secondo WWF Triple Crown Champion e il quinto (con Goldberg) WCW Triple Crown Champion, divenendo il primo wrestler ad ottenere il riconoscimento sia nella WWF che nella WCW. \u00c8 stato anche il vincitore dell'edizione 1994 del Royal rumble match (\"ex aequo\" con Lex Luger) e l'unico due volte King of the Ring nella storia, dopo aver vinto il torneo nell'edizione 1991 e nell'edizione 1993.\nStone Cold Steve Austin, che ha lottato contro Hart nel main event di molti pay-per-view durante la loro rivalit\u00e0 nel 1996-1997 e suo amico personale, lo ha indotto nella WWE Hall of Fame nel 2006. Inoltre, \u00e8 stato inserito per due volte nella WWE Hall of Fame, dapprima nel 2006 in singolo e poi nel 2019 assieme a Jim Neidhart come membro della Hart Foundation.\nCarriera.\nStampede Wrestling (1977\u20131984).\nTrainer e promoter, \u00e8 Stu Hart ad introdurre il figlio Bret nel mondo del wrestling. Il primo approccio avvenne nel seminterrato dell'abitazione di Calgary: qui, nell'agosto del 1969, la leggenda canadese ha edificato una piccola palestra, ribattezzata \"Dungeon\" (\"Prigione sotterranea\"). Bret, assieme agli otto fratelli, vi apprese i primi rudimenti del mestiere e le tante mosse di sottomissione di cui, alcuni anni dopo, diverr\u00e0 maestro. Il \"Dungeon\" passer\u00e0 alla storia per aver tenuto a battesimo molte future stelle del wrestling canadese, e non soltanto. Tra i numerosi discepoli della famiglia Hart si contano infatti Roddy Piper, Jake \"The Snake\" Roberts, \"Superstar\" Billy Graham, Chris Benoit, Chris Jericho e Edge. Nonostante l'aspirazione del giovane Bret fosse quella di sfondare nel mondo del cinema, in qualit\u00e0 di regista, l'ambiente familiare ed il fatto di vivere immerso a stretto contatto con questa disciplina spinsero il promettente rampollo della famiglia Hart a tentare l'avventura nel mondo del pro-wrestling. L'esordio avvenne nel 1977 alla Stampede Wrestling, federazione gestita sempre dal padre Stu. Bret disput\u00f2 il primo match all'et\u00e0 di 16 anni, dopo un intenso periodo di training, durante il quale era stato affidato alle cure di Mr. Hito e Mr. Sakurada. Dai due wrestler di origine giapponese Bret apprese la tecnica di base e il modo di porsi dentro e fuori dal ring. Negli anni successivi, Hart continu\u00f2 a lottare in Canada, facendo esperienze anche in Giappone (al seguito dell'amico Dynamite Kid) ed ai Caraibi, presso la federazione del celebre Carlos Colon. Qui conquist\u00f2 anche il primo titolo, arrivato nel 1978: il WWC Caribbean Tag Team Title. Rientrato alla Stampede, Bret divenne in pochi anni l'elemento di punta. Si laure\u00f2 infatti due volte British Commonwealth Mid-Heavyveight Champion e cinque volte International Tag Team Champion (quattro col fratello Keith, una con Leo Burke).\nNel periodo che Bret trascorse alla Stampede, dal 1978 al 1984, riusc\u00ec a diventare anche sei volte North American Heavyveight Champion. Memorabili ed emozionanti furono i feud che lo videro coinvolto con avversari come Leo Burke e Bad News Allen. Le difficolt\u00e0 finanziarie costrinsero tuttavia la federazione di Calgary a chiudere i battenti nei primi anni ottanta. Bret, che in Canada era gi\u00e0 una celebrit\u00e0, non era sfuggito per\u00f2 all'interesse di un importante estimatore: Vince McMahon jr., che decise di offrirgli un ingaggio nella World Wrestling Federation.\nWorld Wrestling Federation (1984\u20131997).\nHart Foundation (1984\u20131991).\nGli inizi di Bret presso la federazione di Stamford non furono incoraggianti. Timido ed introverso, in perenne disagio davanti a microfoni e telecamere, il giovane Hart fatic\u00f2 non poco a far emergere il proprio talento. Dopo aver tentato senza successo di interpretare la gimmick del cowboy, come ultima chance gli fu proposto di mettersi in coppia con Jim Neidhart, futuro cognato di Bret, soprannominato \"The Anvil\" (\"L'incudine\"). Quella che pareva una scelta di ripiego fin\u00ec per rivelarsi una strepitosa opportunit\u00e0 di carriera. Sotto la guida dell'eccentrico manager Jimmy Hart, prese forma infatti la Hart Foundation. Bret e Jim passeranno alla storia come uno dei migliori tag-team di sempre, grazie ad uno stile di lotta che univa l'agilit\u00e0 e la tecnica di Hart, con la potenza esplosiva e la brutalit\u00e0 di Neidhart. La coppia heel si distinse anche per la tenuta da combattimento: l'originario costume azzurro-nero verr\u00e0 infatti sostituito da un completo nero-rosa, che caratterizz\u00f2 l'intera carriera di entrambi i wrestler. La Hart Foundation si aggiudic\u00f2 il primo titolo di coppia nel 1987, sconfiggendo a Tampa Bay i British Bulldogs (team composto da Davey Boy Smith e Dynamite Kid). La vittoria arriv\u00f2 per merito di Jimmy Hart: il vulcanico manager arriv\u00f2 infatti a corrompere l'arbitro del match, Danny Davis.\nLa rivincita ebbe luogo nel corso della terza edizione di WrestleMania, in un six men tag team match. Da una parte i British Bulldogs e Tito Santana, dall'altra la Hart Foundation e \"Dangerous\" Danny Davis, squalificato per due anni da arbitro e pronto ad intraprendere la carriera di wrestler. La vittoria and\u00f2 al team heel: Bret e Jim conservarono le cinture per nove mesi. Una sconfitta maturata in estate contro i The Fabulous Rougeaus fu revocata a tavolino, poich\u00e9 ottenuta con una scorrettezza commessa ai danni di Bret, colpito col megafono di Jimmy Hart da Raymond Rougeau.\nLa perdita dei titoli si materializz\u00f2 invece ad opera degli Stike Force (Tito Santana e Rick Martel). Nel frattempo, arrivarono le alleanze con The Honky Tonk Man e \"The Hammer\" Greg Valentine, che porteranno alla costituzione della Hart Family: questa pu\u00f2 essere considerata il prototipo di quella che in futuro verr\u00e0 chiamata stable. La rottura con Jimmy Hart avvenne quando il manager vendette la title shot spettante alla Hart Foundation, destinandola ai rivali storici dei The Fabulous Rougeaus. Ma l'ex mentore ed alleato non accett\u00f2 il divorzio dai due, e si vendic\u00f2 aiutando i Demolition, detentori delle cinture di coppia, sia a Summerslam '88 sia ad un Saturday Night Main Event. La Hart Foundation a suo modo si vendic\u00f2 di Jimmy Hart e dei Rougeau superandoli in diversi incontri. Nell'edizione di Summerslam dell'89 ebbero una nuova opportunit\u00e0 per le cinture di coppia, contro i Brainbusters, ma vennero sconfitti anche stavolta.\nTuttavia, a Summerslam novanta, Bret e Jim affrontarono nuovamente i Demolition (Ax, Smash e Crush) in un 2 out of 3 falls match, e grazie alla collaborazione dei Legion of Doom riuscirono a conquistare le cinture di coppia per la seconda volta in carriera, che manterranno per i successivi otto mesi. Il loro regno si interromper\u00e0 a Wrestlemania VII, il 24 marzo del 1991, ad opera dei Nasty Boys in seguito ad un finale controverso, che vide Jerry Saggs colpire Neidhart col megafono di Jimmy Hart, che aveva assunto nel frattempo la procura del nuovo team heel. La sconfitta pose, di fatto, termine all'esperienza della Hart Foundation. Mentre Bret era ormai pronto per intraprendere la carriera di solista, avendo visto crescere il suo personaggio in termini di carisma ed abilit\u00e0 tecniche, Jim si limiter\u00e0 al ruolo di commentatore televisivo, non riuscendo ad imporsi senza il suo celebre compagno di coppia nelle vesti di lottatore.\nIntercontinental Champion (1991\u20131992).\nBret venne subito promosso come primo sfidante per la WWF Intercontinental Championship, detenuta da Mr. Perfect. Lo scontro avvenne a SummerSlam 1991, pay-per-view estivo che in quell'edizione fece tappa a New York. Davanti ai suoi genitori, Stu ed Helen, Bret ottenne uno strepitoso successo per merito della sharpshooter, presa di sottomissione che Bret trasformer\u00e0 in un marchio di fabbrica.\nIl primo regno da campione intercontinentale si interruppe tuttavia due giorni prima della Royal Rumble 1992, quando venne sconfitto da \"The Mountie\" Jacques Rougeau nel corso di un house show. A causa di un infortunio, Bret fu sostituito da \"Rowdy\" Roddy Piper nel re-match sancito in ambito del ppv, che vide prevalere proprio l'atleta di origini scozzesi. Hart, rimessosi dai problemi di salute che lo avevano tenuto lontano dalle scene per alcune settimane, sfid\u00f2 subito Piper a WrestleMania VIII. Il match, caratterizzato da una grande psicologia, fu giocato tutto sul rispetto reciproco che univa i due contendenti, conosciutisi ai tempi della Stampede, dove Piper era stato allievo anni prima. La vittoria and\u00f2 a Bret Hart, sanguinante, per merito di un repentino roll-up. L'abbraccio finale tra Bret ed il suo avversario apparve come un ideale passaggio di consegne dal vecchio leone scozzese al giovane e talentuoso amico. Bret difese in seguito la cintura dagli assalti di Shawn Michaels, in un Ladder Match nel corso di un house show: fu proprio Hart, che si era specializzato in questa stipulazione nel periodo canadese, ad introdurre il nuovo format. Il secondo regno da campione intercontinentale ebbe tuttavia un epilogo tanto ricco di suspense quanto spettacolare: Bret fu infatti costretto a mettere in palio la sua cintura contro il cognato British Bulldog, nell'edizione 1992 di SummerSlam. Il match si disput\u00f2 a Londra, nella straordinaria cornice del Wembley Stadium, che fece registrare la presenza record di ottantamila spettatori. Al termine di un combattimento eccellente, uno dei migliori nella carriera di entrambi i wrestler e di tutti i tempi, fu l'idolo di casa Smith ad aggiudicarsi la contesa. La stretta di mano conclusiva e l'abbraccio tra Bret, suo cognato e la moglie Diana, consacrarono ugualmente Hart a nuovo beniamino indiscusso di tutte le platee.\nWWF Champion (1992\u20131996).\nL'impressione suscitata nel management di Stamford e nello stesso Vince McMahon per l'eccellente prova nel main event di SummerSlam convinsero la federazione a puntare forte su di lui. In una fase storica durante la quale Hulk Hogan sembrava intenzionato al ritiro e la stella di The Ultimate Warrior aveva smesso di brillare, Hart rappresentava il volto nuovo, il futuro idolo trainante dei fan. Ric Flair, campione WWF in carica, sub\u00ec in quelle settimane un infortunio all'orecchio: costretto ad assentarsi dalle scene per qualche tempo, Flair aveva bisogno di un sostituto. Hart sfid\u00f2 Flair in una serie di house show in match terminati per squalifica o countout a favore di uno e dell'altro e vinse il suo titolo del mondo il 12 ottobre al Saskatchewan Place di Saskatoon. La popolarit\u00e0 di Bret raggiunse subito vette inaspettate. Dopo una lunga gavetta, Hart aveva imparato a perfezionare il suo personaggio, acquisendo una formidabile mic-skill. Anche il merchandising dei suoi prodotti procedeva a gonfie vele: Bret era ormai divenuto l'idolo delle nuove e vecchie generazioni di fan. Gli occhiali da sole rosa e nero, che un tempo utilizzava per nascondere il suo volto troppo timido all'occhio indiscreto delle telecamere, divennero un simbolo di riconoscimento e un premio ambito per i sostenitori pi\u00f9 giovani, che Bret non mancava di omaggiare prima di ogni match. Amatissimo dal pubblico e rispettato dai colleghi, Hart difese il titolo nei mesi successivi contro numerosi avversari, tutti sconfitti con la mossa conclusiva diventata un suo marchio di fabbrica: la Sharpshooter. Alle Survivor Series sconfisse l'Intercontinental Champion Shawn Michaels. Quando sulla sua strada si par\u00f2 tuttavia il gigantesco Yokozuna, la striscia vincente di Bret si interruppe bruscamente. Hart fu infatti sconfitto nel main event di WrestleMania IX, disputato al Caesars Palace di Las Vegas, in seguito ad un'interferenza del manager giapponese Mr. Fuji. Il successivo ingresso in scena di Hulk Hogan, in difesa di Bret, port\u00f2 ad un match improvvisato tra lui e Yokozuna, che fu lo stesso Hogan ad aggiudicarsi, assieme al titolo di campione assoluto. Nei mesi successivi, Hart si concentr\u00f2 caparbiamente sull'obiettivo di riconquistare il titolo. Vince McMahon avrebbe voluto che Hogan perdesse il titolo contro Hart in un match a SummerSlam, ma Hogan rifiut\u00f2 di perdere in modo pulito contro Hart perch\u00e9 non era convinto dell'idea di affrontare un altro face e prefer\u00ec, per non danneggiare la propria immagine, cedere il titolo a un monster heel come Yokozuna, per poi lasciare la WWF. subito dopo. Nel 1993 Bret si aggiudic\u00f2 il primo torneo King of the Ring trasmesso in televisione, sconfiggendo nella stessa serata Razor Ramon, Mr. Perfect e Bam Bam Bigelow Durante la cerimonia d'incoronazione, Bret venne attaccato da Jerry \"The King\" Lawler. Lo scontro ufficiale tra i due ebbe luogo a SummerSlam, dove Lawler finse un infortunio, facendo combattere al suo posto Doink the Clown. Smascherato l'inganno da parte del presidente federale Jack Tunney, Bret intraprese finalmente il match contro Lawler, vinse ma l'arbitro gli revoc\u00f2 la vittoria per aver trattenuto l'avversario nella Sharpshooter anche dopo la fine dell'incontro.\nAlle Survivor Series del 1993, Bret fu accompagnato dai fratelli Owen, Bruce e Keith nella sfida contro Shawn Michaels e The Knights. Nel corso del match, Bret caus\u00f2 involontariamente l'eliminazione di Owen, che reag\u00ec in malo modo all'episodio spintonandolo ed insultandolo. Sembra l'inizio di una faida interna alla famiglia, che Bret stronc\u00f2 sul nascere convincendo Owen a mettere da parte i suoi dissapori. Lo strappo parve ricucito del tutto quando, appena qualche mese dopo, ancora Bret ed Owen decisero di unirsi in coppia contro i Quebecers, per conquistare le cinture di tag-team nel corso della Royal Rumble '94. Bret, tuttavia, si infortun\u00f2 al ginocchio nel corso della contesa, e l'arbitro decret\u00f2 la vittoria a favore dei campioni in carica. Owen divenne una furia nei confronti del fratello, reo di non avergli dato il cambio, e colp\u00ec violentemente Bret alla gamba infortunata. Fu l'inizio di una memorabile guerra tra fratelli, destinata a protrarsi nei mesi successivi e a calamitare l'interesse del pubblico. Quella stessa sera, ad ogni modo, Bret partecip\u00f2 e vinse ex aequo con Lex Luger la rissa reale vera e propria, nonostante i guai al ginocchio. A WrestleMania X sarebbe stato Luger ad affrontare per primo il campione in carica Yokozuna e colui che sarebbe uscito vincitore avrebbe infine sfidato Bret nel main event. In attesa di conoscere il suo avversario per il titolo di campione WWF, Bret dovette per\u00f2 affrontare il fratello Owen, nella resa dei conti da tempo programmata fra i due. A sorpresa, fu proprio il pi\u00f9 giovane degli Hart ad aggiudicarsi il successo, al termine di un match estremamente tecnico e tra i migliori della storia della federazione. Qualche ora dopo, comunque, Bret affront\u00f2 e sconfisse Yokozuna: nel precedente match, il gigante polinesiano aveva prevalso su Lex Luger grazie alla squalifica decretata dallo special referee, \"Mr. Perfect\". In questo modo, Bret si laure\u00f2 per la seconda volta WWF Champion.\nMa la faida con Owen, vincitore nel frattempo del King of the Ring '94, era ancora in pieno svolgimento. I due fratelli si affrontarono nuovamente a Summerslam in un cage match: stavolta anche il titolo del mondo detenuto da Bret fu messo in palio. Owen scelse come guardaspalle Jim Neidhart, che aveva cos\u00ec tradito l'amicizia di Bret. Quest'ultimo si fece accompagnare invece dall'altro cognato Davey Boy Smith. Dopo un match di rara intensit\u00e0, con frequenti capovolgimenti di fronte, Bret ottenne la vittoria, riuscendo a conservare la cintura. Ma Jim Niedhart, scontento per la sconfitta del suo assistito, colp\u00ec Bret con violenti calci all'addome. Insieme ad Owen trascin\u00f2 Bret dentro la gabbia chiudendo la porta con un lucchetto. Bret verr\u00e0 salvato dai suoi familiari e da British Bulldog. La faida dur\u00f2 per un altro po' di tempo, vedendo lo scontro Bret Hart-British Bulldog da una parte e Owen Hart-Jim Neidhart dall'altra. Ad avere la meglio fu sempre Bret.\nFu chiamato nuovamente a difendere il titolo alle Survivor Series, contro il rientrante Bob Backlund. La particolare stipulazione, un I Quit Match, prevedeva che l'accompagnatore dello sfidante (Owen per Backlund, Smith per Bret), gettasse la spugna sul ring per sancire la vittoria del rivale. Nel corso della contesa, Smith fu messo fuori gioco da Owen. Bret, distratto, venne cos\u00ec intrappolato nella chicken wing, la crossface modificata che Backlund utilizz\u00f2 come presa di sottomissione. Owen, piangendo, convinse infine i genitori a gettare la spugna, decretando la perdita del titolo per Bret.\nAlla Royal Rumble del 1995 il canadese affront\u00f2 il neocampione del mondo Diesel, che aveva sconfitto Backlund due giorni dopo le Survivor Series, ma l'incontro fini con un doppio no contest per l'interferenza di ben quattro lottatori (Shawn Michaels, Owen Hart, Bob Backlund e Jeff Jarrett). Si prese la rivincita contro Backlund a WrestleMania XI, in un altro I Quit Match con arbitro speciale Roddy Piper, usando la stessa mossa di sottomissione dell'avversario per vincere l'incontro. L'occasione del riscatto del titolo giunse a Survivor Series, quando Bret riusc\u00ec a sconfiggere Diesel in un No Disqualification Match.\nLa conquista del terzo WWF Championship introdusse un periodo cruciale per la carriera di Hart, che coincise con alcune delle pi\u00f9 importanti rivalit\u00e0 della sua carriera. Il prologo fu rappresentato dalla vittoriosa difesa del titolo contro The Undertaker, in occasione della Royal Rumble 1996: un match che vide Bret uscire vittorioso per squalifica, in seguito ad un'interferenza di Diesel. Quella stessa notte, a Fresno, Shawn Michaels si aggiudic\u00f2 la rissa reale. HBK divenne pertanto \"number one contender\" alla corona detenuta da Hart, e per l'occasione fu deciso che il main event di WrestleMania XII sarebbe stato un match a stipulazione speciale: un Iron Man Match. Le regole prevedevano un combattimento della durata complessiva di un'ora, al termine della quale il wrestler che aveva ottenuto pi\u00f9 schienamenti o sottomissioni si sarebbe aggiudicato la cintura.\nAl termine di uno degli incontri pi\u00f9 spettacolari nella storia del wrestling, che si concluse con una Sharpshooter di Bret ai danni di HBK, l'arbitro Earl Hebner decret\u00f2 il pareggio. Hart, convinto di conservare il titolo, era pronto ad abbandonare il ring. Il presidente della federazione Gorilla Monsoon ordin\u00f2 tuttavia la prosecuzione del match, con le regole previste dal cosiddetto \"sudden death\": in altre parole, il primo atleta che riusciva ad aggiudicarsi un punto portava a casa la vittoria. All'over-time, fu una Sweet Chin Music di Michaels a stendere definitivamente Bret, sconfitto e beffato. Hart decise pertanto di prendersi una pausa di riflessione, allontanandosi dalle scene per alcuni mesi. Dietro la sua decisione si celava la beffa per la conclusione del match a WrestleMania (dell'over-time Hart non ne sapeva nulla), e il malcontento per i piani della WWF, decisa a lanciare HBK come nuovo top face proprio a scapito di Bret. Ben note erano le frequenti incomprensioni, spesso sfociate in lite, fra Bret e Shawn nel backstage. Durante il periodo di assenza, Hart cominci\u00f2 anche a meditare su un eventuale passaggio alla corte della WCW. Nonostante una proposta economica molto vantaggiosa della concorrenza, Bret decise di legarsi ancora alla federazione di Stamford con un contratto ventennale, mostrando la sua profonda riconoscenza verso la compagnia che lo aveva reso celebre. Intanto, il pubblico nelle arene torn\u00f2 ad invocare il suo nome.\nReunion della Hart Foundation (1996\u20131997).\nBret fece dunque il suo rientro alle Survivor Series 1996, accettando la sfida lanciatagli da Stone Cold Steve Austin, il talento emergente della nuova generazione. Hart si aggiudic\u00f2 la vittoria, con un finale identico all'incontro sostenuto con Rowdy Piper quattro anni prima a WrestleMania VIII. Poi indirizz\u00f2 subito le proprie mire alla conquista del titolo strappatogli qualche mese prima, ed ora detenuto da Sycho Sid. I due collidono a In Your House, ma le interferenze di HBK, Stone Cold e British Bulldog impediscono a Bret di portare a casa la vittoria. L'appuntamento successivo fu la Royal Rumble, che Hart perse per un clamoroso imbroglio di Stone Cold: eliminato senza essere visto dagli arbitri, e rientrato sul ring per eliminare a sua volta Hart, ultimo rimasto. Il presidente Monsoon annull\u00f2 tuttavia il giorno successivo la vittoria di Steve Austin, nominando number one contender Bret, che avrebbe sfidato HBK (tornato in possesso del titolo assoluto) nel main event di WrestleMania XIII. Hart gi\u00e0 si preparava alla rivincita col rivale storico Michaels, ma quest'ultimo finse un infortunio e rese il titolo vacante, pur di non restituire il job dell'anno precedente. Bret, seppur amareggiato dal comportamento di Michaels, riusc\u00ec a portare a casa il quarto alloro sconfiggendo in un Fatal 4-Way match Steve Austin, Vader ed Undertaker: in pratica, gli ultimi tre wrestler rimasti sul ring assieme a lui nella Royal Rumble. La sera dopo, per\u00f2, Bret perse nuovamente la cintura a vantaggio di Sycho Sid: decisiva fu l'interferenza di Stone Cold, che colp\u00ec alla testa Hart con una sedia favorendo il successo del rivale.\nBret, assetato di vendetta, sfid\u00f2 Austin in un Submission match da disputarsi a WrestleMania XIII. Ken Shamrock, ex atleta UFC, fu decretato come arbitro speciale della contesa. Lo straordinario incontro, uno dei pi\u00f9 cruenti e tecnici che siano mai andati in scena, vide Bret prevalere grazie alla Sharpshooter. Stone Cold non pronunci\u00f2 mai le parole \"I quit\" (\"cedo, mi arrendo\"), ma svenne per il dolore causatogli dalla presa di sottomissione, immerso in un lago del suo stesso sangue. Nella stessa sera infier\u00ec in pi\u00f9 di un'occasione durante il match valevole per il titolo del mondo tra il detentore Sid e lo sfidante The Undertaker. Favorir\u00e0 quest'ultimo, che divenne WWF Champion per la seconda volta in carriera.\nLa notte successiva al ppv, nell'episodio di Raw is War, si verific\u00f2 una svolta clamorosa nel personaggio di Bret Hart. Questi, indispettito per il tifo contrario del pubblico nel suo match con Austin, pronunci\u00f2 un'autentica dichiarazione di guerra contro i fan americani di wrestling. Bret volt\u00f2 le spalle al suo pubblico, dando luogo ad un clamoroso turn heel, nella consapevolezza che i gusti della gente erano cambiati. Non pi\u00f9 gli eroi positivi, ma i duri che non rispettano le regole, cominciavano a riscuotere le simpatie popolari. Bret intervenne quindi nella contesa tra il fratello Owen ed il cognato British Bulldog, divisi in quel periodo da un'aspra rivalit\u00e0. \"Hitman\" riusc\u00ec a ricomporre le loro divergenze, nella puntata seguente di Raw, e convinse Owen e Smith ad affiancarlo nella battaglia contro Stone Cold ed i fan americani, a lui ormai ostili. Dopo alcune settimane, si unirono al terzetto anche Jim Neidhart e Brian Pillman: si assistette cos\u00ec ad una clamorosa riunione della Hart Foundation. La nuova stable heel prosegu\u00ec il feud con Steve Austin ed i suoi alleati, ma Bret non perse di vista l'obiettivo di laurearsi per la quinta volta in carriera campione del mondo. L'opportunit\u00e0 giunse a Summerslam '97 nel match contro Undertaker. A dirigere la contesa fu incaricato un arbitro speciale: l'acerrimo rivale di Bret, Shawn Michaels. Nelle fasi finali, Hart era pronto a colpire Undertaker con una sedia. HBK imped\u00ec il gesto, ma ricevette in cambio uno sputo in faccia. Michaels reag\u00ec, ma nel tentativo di colpire Bret con la sedia stese per errore il \"Deadman\" al suolo. Michaels, suo malgrado, decret\u00f2 lo schienamento in favore di Hart.\nScrewjob di Montr\u00e9al e addio (1997).\nUn episodio cambi\u00f2 profondamente e positivamente la storia del wrestling ed Hart ne fu l'assoluto protagonista, seppur inconsapevole.\nIl 9 novembre del 1997 a Montr\u00e9al, Canada, vi fu l'annuale edizione di Survivor Series. Nella vicenda, passata alla storia come Screwjob di Montr\u00e9al, furono coinvolti, oltre ad Hart, Shawn Michaels, l'arbitro Earl Hebner ed il padrone della federazione Vince McMahon. Il main event vedeva Hart impegnato nella difesa del WWE Championship contro Michaels. Nel corso del match, mentre Bret era chiuso nella sua stessa mossa finale, la Sharpshooter, l'arbitro ordin\u00f2, su incarico di McMahon (presente a bordo ring), di far suonare la campana, decretando la sconfitta di Hart per sottomissione e la conquista del titolo di campione da parte di Michaels. Tutto ci\u00f2 accadde senza che l\"'Hitman\" avesse mai ceduto. La causa dell'incidente \u00e8 da ricercarsi nel fatto che Hart aveva firmato un contratto con la WCW, ai tempi l'unica e agguerrita competitor della WWF. Per Bret si tratt\u00f2 di una soluzione obbligata: dopo aver scelto di legarsi a vita alla federazione di Stamford, per un debito di riconoscenza verso la compagnia che gli aveva regalato successi e notoriet\u00e0, Vince decise che non poteva pi\u00f9 permettersi il suo oneroso ingaggio. In questo modo, il \"chairman\" spinse Hart ad accettare l'offerta che gli era pervenuta dalla rivale WCW. Il trasferimento di Bret sarebbe avvenuto la sera successiva al ppv, ma Bret non accett\u00f2 di perdere davanti al suo pubblico, mentre Michaels non voleva saperne di jobbare in suo favore. McMahon, nel frattempo, era preoccupato che Hart potesse infangare l'immagine della WWF portando con s\u00e9 la cintura e mostrandola a WCW Monday Nitro, lo show di punta della WCW. Le parti si erano accordate per far terminare il match in squalifica: una soluzione che avrebbe permesso a Bret di conservare il titolo, con la promessa di renderlo vacante il giorno successivo.\nMa le rassicurazioni fornite da Bret non convinsero il chairman, o forse la paura di andare incontro ad uno smacco che avrebbe rafforzato ulteriormente l'immagine della WCW a danno della WWF, che attraversava un periodo di crisi sul piano finanziario e degli ascolti, spinsero Vince a propendere per lo screwjob. La reazione di Hart fu rabbiosa: derubato davanti ai suoi tifosi e pugnalato alle spalle dal suo ex datore di lavoro, Bret sput\u00f2 in faccia a Vince, distruggendo in seguito il tavolo di commento. Mentre era nel suo spogliatoio, Hart venne raggiunto da McMahon che, accompagnato dal figlio Shane, da Sgt. Slaughter e da Gerald Brisco, chiese di potergli parlare. Ne scatur\u00ec un alterco, al culmine del quale Bret colp\u00ec Vince con un forte pugno al volto. Si concluse cos\u00ec, in modo ignobile e controverso, l'avventura del campione canadese in WWF. La sera successiva a Raw is War, Owen Hart, British Bulldog, Jim \"The Anvil\" Neidhart e Mankind, per solidariet\u00e0 verso Bret saltarono la registrazione del programma. Molti altri wrestler avrebbero voluto seguire il loro esempio, ma avendo una famiglia da mantenere furono costretti a desistere dal loro proposito. Nel frattempo Shawn Michaels, che aveva giurato a Bret la sua estraneit\u00e0 allo Screwjob, apr\u00ec la puntata deridendo Hart e mostrando la cintura vinta la sera prima, nelle circostanze conosciute da tutti. Bret promise di non far pi\u00f9 ritorno a Stamford, mantenendo fede ai suoi propositi per 12 anni.\nWorld Championship Wrestling (1997\u20132000).\nTrasferitosi alla WCW assieme ai cognati Davey Boy Smith e Jim Neidhart, Bret ha l'opportunit\u00e0 di arricchire il suo palmar\u00e8s. Conquister\u00e0 infatti due volte il WCW World Heavyweight Championship, quattro volte il WCW United States Championship e il WCW Tag Team Championship in coppia con Bill Goldberg. Tuttavia, il suo personaggio sar\u00e0 oggetto di una gestione controversa e poco lineare, che far\u00e0 sentire Bret profondamente insoddisfatto della sua permanenza nella federazione di Atlanta. Spesso venne coinvolto al fianco della nWo, stable che faceva capo ad Hulk Hogan, ma pi\u00f9 volte si \u00e8 trovato ad affrontare da avversario lo stesso \"Hulkster\" e i suoi soci. Tra le sue migliori rivalit\u00e0 si ricordano quella con Sting, The Giant (conosciuto anche come Big Show), Booker T, DDP e Goldberg. Ma l'esperienza di Bret in WCW \u00e8 funestata anche da una serie di lutti familiari. Nel 1999, nel corso del pay-per-view WWF Over the Edge, il fratello Owen (che interpreta la gimmick di Blue Blazer) muore a causa di un tragico incidente poco prima di affrontare The Godfather per l'Intercontinental Championship. Owen era legato ad un'imbracatura, attraverso la quale doveva essere calato sul ring. Qualcosa per\u00f2 va storto, l'imbracatura cede e Owen cade da un'altezza di oltre sedici metri: per il fratello minore di Bret non c'\u00e8 nulla da fare. Bret, distrutto dal dolore, medita di abbandonare il pro-wrestling. Torner\u00e0 alcuni mesi pi\u00f9 tardi per affrontare il suo grande amico Chris Benoit, col quale aveva iniziato la carriera alla Calgary Stampede, in un match indetto in memoria di Owen.\nUn anno dopo, Bret perde anche la madre Helen, che era solita assistere ai suoi match in prima fila al fianco del marito Stu. Hart continuer\u00e0 a lottare per la WCW fino alla fine del '99 quando, nel corso di un match con Goldberg nel pay-per-view Starrcade, un calcio alla tempia preso male metter\u00e0 fine alla sua carriera. Bret, in seguito all'incidente, perde il 10% circa delle sue facolt\u00e0 cerebrali: i danni neurologici gli provocano perdite di equilibrio e vuoti di memoria. La WCW, dal canto suo, decide di licenziare Bret; dopo i grossi sforzi compiuti per accaparrarsi il maggior talento della WWF, la federazione di Ted Turner scarica Hart su due piedi a causa dei suoi problemi di salute. Senza lavoro e nell'impossibilit\u00e0 di tornare sul ring, Bret si ritira ringraziando i fan per il supporto datogli nel corso degli anni.\nNei mesi successivi al ritiro, Hart lavora sporadicamente alla WWA, una federazione indipendente costituita da diverse ex stelle della WWE e della WCW. Qui ricopre vari incarichi: commissioner, dirigente, special guest referee. La WWE torna ad interessarsi a Bret, contattandolo pi\u00f9 volte per fargli svolgere il ruolo di special guest referee in alcuni match in pay-per-view, ma Hart \u00e8 ancora carico di rancore nei confronti di Vince McMahon e le parti non giungono mai ad un accordo.\nWWE Hall of Fame (2006).\nNella prima met\u00e0 del 2006 la WWE rese disponibile un DVD sulla sua carriera. Il documentario \u00e8 risultato essere il pi\u00f9 venduto di tutti i tempi nella storia del Canada, tra i DVD prodotti dalla WWE. Il primo aprile del 2006, Bret Hart venne inoltre introdotto nella WWE Hall of Fame dal suo ex rivale sul ring, in realt\u00e0 grande amico, Stone Cold Steve Austin. Conformemente a quanto promesso anni prima, cio\u00e8 che non avrebbe pi\u00f9 lavorato per McMahon, non ha percepito alcun compenso per la partecipazione alla cerimonia, ricevendo solo un rimborso per le spese di viaggio. Hart ha lasciato Chicago, sede dell'evento, la mattina presto dopo la cerimonia, per fugare le voci che lo volevano protagonista la notte stessa del ppv targato WWE, Wrestlemania 22, come arbitro speciale del match fra Vince McMahon e Shawn Michaels.\nL'11 giugno del 2007 Bret Hart ha fatto la sua prima apparizione in uno show targato WWE dal 27 ottobre 1997, data del celebre e controverso \"Screwjob di Montr\u00e9al\". Il canadese ha concesso una breve intervista nell'ambito del \"Mr. McMahon Appreciation Night\", andato in onda nel corso dei tapings di Raw. Nel segmento Hart ha espresso commenti ironici e al tempo stesso estremamente caustici nei suoi confronti.\nNel mese di ottobre dello stesso anno, Bret aveva concesso un'intervista in due parti al sito internet ufficiale della WWE. Le sue dichiarazioni vennero registrate in merito ad uno speciale dedicato al decennale dello Screwjob. Voci non confermate, infine, lasciarono trapelare una presenza di Hart allo speciale \"Raw 15th Anniversary\", andato in onda il 12 ottobre del 2007. L\"'Hitman\" era stato invitato a partecipare ad un angle, che si sarebbe concluso con una Sharpshooter eseguita al centro del ring ai danni di Vince McMahon. Sempre secondo indiscrezioni non confermate, Hart avrebbe declinato l'invito, in coerenza con la decisione assunta anni prima di non calcare mai pi\u00f9 un ring della WWE.\nApparizioni sporadiche (2009\u20132019).\nNel dicembre del 2009, tuttavia, sono circolate con forte insistenza le voci di un clamoroso ritorno di Bret Hart in WWE. Il canadese \u00e8 stato ufficialmente annunciato come ospite speciale a Raw, per la puntata del 4 gennaio 2010. A dare la notizia \u00e8 stato Vince McMahon, nell'edizione dello show andata in onda il 28 dicembre. Il chairman, nel corso di un lungo promo, ha ricordato la figura di Bret Hart e, mostrando le immagini relative allo Screwjob di Montr\u00e9al, ha sottolineato che la colpa di quanto accadde al pay-per-view Survivor Series del 1997 \u00e8 da attribuire allo stesso \"Hitman\". McMahon ha sostenuto infatti che Hart si \u00e8 fregato da solo con le sue azioni. Il proprietario della WWE ha concluso il suo discorso dicendo al pubblico che Bret non sar\u00e0 mai ospite a Raw, poich\u00e9 dopo la sua introduzione nella Hall of Fame, Hart rifiut\u00f2 di stringergli la mano. A sorpresa, tuttavia, \u00e8 stato l'antico rivale Shawn Michaels a far cambiare idea al chairman. Presentatosi sul ring, HBK ha convinto McMahon a riportare Hart in WWE dopo dodici anni di assenza, promettendo che se lo far\u00e0 \"accadranno solo cose positive\". Hart, ingaggiato in qualit\u00e0 di performer per combattere un match contro Vince McMahon, si era ritirato dal wrestling nel 2000 dopo aver subito una commozione cerebrale, e per le conseguenze di un ictus. Il ritorno di Bret sul ring, che sembrava impossibile a causa delle sue condizioni fisiche, ha sorpreso anche per un altro aspetto: dopo il controverso episodio di Montr\u00e9al, che mise fine alla sua esperienza in WWE, il wrestler aveva pi\u00f9 volte affermato di non voler apparire come personaggio negli show della compagnia, accettando solo collaborazioni che lo vedessero coinvolto come persona e non come gimmick.\nNei primi mesi del 2010 \u00e8 stato distribuito anche un nuovo DVD prodotto dalla WWE sulla storia della famiglia Hart e sulla Hart Foundation, dal titolo: \"Hart &amp; Soul - The Hart Family Antology\". Stu Hart, padre di Bret e leggenda del wrestling in Canada, \u00e8 stato inoltre introdotto nella Hall of Fame della WWE nel 2010.\nBret Hart appare nella prima puntata di Raw del 2010 andata in scena a Dayton (Ohio). In qualit\u00e0 di Guest Host, ha invitato subito Shawn Michaels per sostenere un confronto faccia a faccia. HBK si \u00e8 presentato dunque sul ring, affermando che Hart ha mancato di rispetto a lui ed alla WWE: per questo era d'accordo con Vince McMahon la notte di Montr\u00e9al, quando avvenne lo Screwjob ai danni dell\"'Hitman\". Michaels ha aggiunto che Bret si \u00e8 meritato quanto accadde dodici anni prima, e di non essere pentito. Tuttavia, HBK ha ammesso di essere cambiato nel corso degli anni, affermando che ha sempre rispettato Hart. Michaels ha concluso manifestando a Bret l'intenzione di mettersi il passato alle spalle. L'angle si \u00e8 concluso con una stretta di mano, seguita da un abbraccio al centro del ring, fra i due ex rivali. Successivamente, Hart ha affrontato Vince McMahon. Il proprietario della compagnia ha rinfacciato ancora una volta a Bret che a Montr\u00e9al si \u00e8 fregato da solo. Infine, ricordando che Hart gli ha sputato in faccia, lo ha colpito con un pugno nel backstage, e gli ha mancato di rispetto la notte in cui \u00e8 stato introdotto nella Hall of Fame, ha invitato Bret a scusarsi. Hart ha dichiarato di non volerlo fare, ma si \u00e8 detto disposto a fare la pace anche con McMahon, per chiudere l'incidente in modo definitivo. Il chairman, dopo aver stretto la mano ad Hart, dando l'impressione di essere d'accordo con lui, lo ha colpito a tradimento con un calcio nelle parti basse. L'episodio ha segnato l'inizio di una nuova rivalit\u00e0 fra Bret e lo stesso McMahon. Al termine della diretta televisiva, comunque, Hart \u00e8 stato portato in trionfo sulle spalle dalla Hart Dynasty dei nipoti Harry Smith e Natalya, nonch\u00e9 da tutto il roster di Raw (ad eccezione di Shawn Michaels e Triple H), ricevendo la meritata celebrazione per il suo ritorno a Stamford.\nTre settimane dopo l'accaduto, Vince McMahon ha invitato nuovamente Bret Hart a Raw per un confronto diretto, sollecitato dagli interventi di vari wrestler della WWE: tra questi Triple H, The Undertaker e John Cena. Bret ha preso parte alla puntata andata in onda il 1\u00ba febbraio a Nashville, in Tennessee. Dopo un reciproco scambio di accuse molto serrato, Bret Hart ha assalito il chairman. Mentre cercava di eseguire la \"Sharpshooter\", \u00e8 stato per\u00f2 fermato da un'interferenza di Batista. Picchiato e successivamente immobilizzato dal wrestler, Hart \u00e8 stato costretto a subire uno sputo in pieno volto da parte di Vince McMahon, salvo poi essere salvato da John Cena.\nLa settimana seguente, John Cena ha confidato a Vince McMahon che Bret Hart vuole sfidarlo in un match da disputarsi a WrestleMania. Il chairman accetta, ma Bret lo attacca alle spalle. Protetto dalla sua security, McMahon ha abbandonato il ring affermando di aver cambiato idea. Hart ha poi sfogato la sua rabbia distruggendo il tavolo di commento di Raw e tutto quello che gli capitava a tiro. Nell'edizione del 15 febbraio, Bret si \u00e8 presentato per comunicare ai fan il suo addio alla WWE, dopo che Vince McMahon gli ha negato l'opportunit\u00e0 di affrontarlo in un match a WrestleMania. Nel parcheggio dell'arena, pochi minuti pi\u00f9 tardi, Hart \u00e8 stato protagonista di un angle in cui \u00e8 vittima di un incidente: mentre saliva sulla sua limousine, un'auto guidata da una donna lo ha tamponato in retromarcia. \"Hitman\" \u00e8 rimasto con la gamba sinistra incastrata nella portiera. Dopo esser stato soccorso dal personale medico della WWE e da alcuni wrestler presenti nel backstage, fra cui John Cena, Bret \u00e8 stato trasportato via in ambulanza. Sul proprio sito Internet, la WWE riferisce alcune ore dopo che Hart ha subito una frattura della gamba sinistra, con danni a carico dei legamenti e dei tendini (kayfabe). Nell'edizione seguente di Raw, Vince McMahon ha spiegato di non avere nulla a che fare con l'incidente. Il chairman della WWE ha inoltre invitato Hart a Raw, per dire addio ai fan nella puntata del 1\u00ba marzo. Ma Vince ancora una volta ha ingannato Bret: il suo unico intento era quello di provocarlo, per convincere Hart a combattere un match contro di lui a WrestleMania XXVI. Malgrado il suo infortunio, alla fine Bret ha accettato la sfida. Nel Raw del 15 marzo \u00e8 stato stabilito che si tratter\u00e0 di un No Holds Barred match. \u00c8 stata inoltre annunciata ufficialmente, da parte del Guest Host Stone Cold Steve Austin, l'introduzione di Stu Hart, padre di Bret, nella Hall of Fame della WWE. Dopo la firma del contratto l'inatteso colpo di scena: Bret ha rivelato a un incredulo Vince che l'infortunio alla gamba era finto. Bret aveva organizzato un piano per far cadere in trappola il chairman: Hart ha dunque messo ko McMahon, colpendolo con la finta ingessatura. La vendetta definitiva si \u00e8 compiuta a WrestleMania XXVI, davanti agli oltre 72\u00a0000 fan dell'University of Phoenix Stadium di Phoenix (Arizona). Bret Hart ha sconfitto Mr. McMahon in un No Holds Barred match, col chairman che aveva tentato di corrompere i membri della famiglia Hart, scelti come Lumberjack a bordo ring. Bruce Hart, fratello maggiore di Bret, era invece l'arbitro speciale. Prima che suonasse il gong, Bret ha per\u00f2 rivelato di essere a conoscenza dell'inganno, e che i suoi parenti erano in realt\u00e0 d'accordo con lui. Vince \u00e8 stato costretto a subire cos\u00ec un pestaggio da parte dell'intera famiglia Hart, compresi i tre componenti della Hart Dynasty, prima di essere sconfitto per sottomissione attraverso la Sharpshooter.\nDopo la vittoria nella faida con Vince McMahon, Hart ha preso parte al tour europeo della WWE, apparendo nel Regno Unito ed in Germania. Bret ha inoltre cominciato a promuovere la Hart Dynasty nella loro rivalit\u00e0 contro i campioni unificati di tag team ShoMiz, The Miz e Big Show. Nel corso del pay-per-view Extreme Rules la Hart Dynasty si \u00e8 aggiudicata un Gauntlet match contro gli ShoMiz, ottenendo una title shot che sfrutta la sera successiva a Raw. Bret ha assistito a bordo ring al trionfo dei suoi giovani discepoli, festeggiando dopo la fine del match assieme a loro la conquista degli Unified Tag Team Championships.\nThe Miz, due settimane dopo, ha sfidato Hart in un match valido per il WWE United States Championship. Nell'edizione di Raw del 17 maggio svoltasi a Toronto, in Canada, Bret ha accettato la sfida: la sera stessa i due si sono affrontati in un no-disqualification, no-count out match. La Hart Dynasty, schierata dalla parte di Bret, \u00e8 riuscita a neutralizzare le interferenze di Chris Jericho, Vladimir Kozlov e William Regal, intervenuti per dare man forte al campione in carica. Bret \u00e8 riuscito a portare a casa la vittoria facendo cedere The Miz con la Sharpshooter, e si \u00e8 laureato per la quinta volta in carriera United States Champion. Hart ha eguagliato cos\u00ec il record detenuto in precedenza da Ric Flair, Lex Luger, Wahoo McDaniel e Chris Benoit. Assieme a quest'ultimo e a Booker T, Bret \u00e8 divenuto inoltre l'unico wrestler ad aver conquistato lo United States Championship sia nella World Championship Wrestling che in WWE.\nNella puntata successiva di Raw del 24 maggio, Bret Hart viene nominato nuovo General Manager di Raw. Hart rende vacante il titolo nazionale, che viene conquistato da R-Truth dopo un match vinto contro The Miz. Il 14 giugno, sempre a Raw, Bret viene aggredito dal gruppo dei Nexus, composto dagli NXT rookie della prima stagione: Hart \u00e8 stato trascinato nel parcheggio dell'arena che ospitava l'evento, e costretto ad entrare in una limousine mandata a scontrarsi con le altre auto in sosta, poich\u00e9 responsabile del licenziamento di tutti i membri della stable. La settimana successiva, Vince McMahon accusa Bret Hart di aver licenziato ingiustamente il Nexus, annunciando la fine del suo incarico di GM a Raw.\nBret Hart ricompare tuttavia a sorpresa nella puntata del 19 luglio unendosi al Team WWE, costituito da John Cena, per combattere i Nexus. Al pay per view SummerSlam il team face si aggiudica la vittoria, nonostante Bret venga eliminato per squalifica. Successivamente, Hart prende parte alla puntata del 30 agosto che celebra il 900\u00ba episodio di Raw. Il GM anonimo sancisce un match fra Bret e The Undertaker, a 13 anni di distanza dal loro ultimo confronto. La contesa per\u00f2 non ha neanche inizio a causa delle interferenze del leader dei Nexus, Wade Barrett, e del fratellastro del \"Deadman\", Kane. Il 25 settembre 2010 Bret torna al Madison Square Garden di New York per combattere al fianco della Hart Dynasty contro il Nexus, ad un house show di Raw. La vittoria va al team canadese, grazie alla Sharpshooter eseguita dall'\"Hitman\" su Justin Gabriel. Hart torna di nuovo a Raw nella puntata del 18 ottobre che si \u00e8 svolta a Calgary, la sua citt\u00e0 natale. Hart non compare nella diretta, prendendo parte al Dark Main Event come special enforcer, nel match che ha visto Randy Orton difendere il WWE Championship contro Sheamus, Wade Barrett e John Cena. Bret \u00e8 stato impiegato come wrestler combattente nel tour europeo della WWE. Il suo contratto con la WWE \u00e8 scaduto il 25 novembre del 2010 e la federazione non lo ha rinnovato per via del fatto che sotto contratto vi sono gi\u00e0 molte leggende disponibili per effettuare ipotetiche apparizioni quando necessario. Questo non indica un abbandono di Hart nei confronti della WWE, poich\u00e9 invece le due parti sono d'accordo su altri possibili coinvolgimenti e apparizioni nei prossimi show.\nBret \u00e8 stato presente durante la puntata di WWE Tough Enough di luned\u00ec 25 aprile. \u00c8 apparso durante il Over the Limit, dove ha fermato la fuga di Michael Cole dopo il match perso contro Jerry Lawler, costringendolo a salire sul ring ed eseguendo la sua caratteristica Sharpshooter sul commentatore (mentre questi baciava il piede a Jerry Lawler, come da stipulazione del match in caso di sconfitta). Il giorno successivo torna a Raw facendo l'arbitro speciale del main event che vedeva da una parte John Cena e Rey Mysterio mentre dall'altra CM Punk e R-Truth, vinto poi dalla prima coppia. Inoltre Bret sar\u00e0 anche il GM di SmackDown della puntata che verr\u00e0 registrata il 23 agosto 2011 in cui sancisce, per la puntata denominata SuperSmackDown, uno Steel Cage Match tra il World Heavyweight Champion Randy Orton contro Christian per il titolo di campione dei pesi massimi.\nNella puntata del 12 settembre a Raw, Bret Hart, in coppia con John Cena, sconfigge il team composto da Alberto Del Rio e Ricardo Rodriguez, con Bret che far\u00e0 cedere quest'ultimo con la sua Sharpshooter. A Raw 1000 \u00e8 l'annunciatore speciale fra il match titolato per l'Intercontinental Championship fra Christian e The Miz, vinto da quest'ultimo.\nNella puntata di Raw del 10 settembre, avuta luogo a Montr\u00e9al, fa il suo ritorno, aprendo la serata e avendo un battibecco con il WWE Champion CM Punk. A fine serata, intervista John Cena riguardo al suo match di domenica notte a Night of Champions ma l'intervista non desta alcuna preoccupazione. Poco dopo, Bret e John vengono interrotti da CM Punk: quest'ultimo impartisce l'ennesima lezione di cosa sia il rispetto ai due, ma Cena non ci sta e riesce a suon di parole a zittire il campione. Pochi secondi dopo, Punk cerca di colpire \"The Hitman\" ma John Cena se ne accorge e lo ferma; quando tutto sembra essere finito, ancora una volta Punk cerca di colpire Hart, ma quest'ultimo non si fa cogliere impreparato e rispedisce il pugno al mittente ridicolizzandolo davanti a tutta l'arena. Fa il suo ritorno il 1\u00ba maggio 2016 a Payback dove accompagna Natalya nel match valido per il WWE Women's Championship contro Charlotte, vinto da quest'ultima.\nNel 2019 viene introdotto per la seconda volta in carriera nella WWE Hall of Fame come membro della Hart Foundation assieme al compianto Jim Neidhart; in questa occasione, mentre era sul ring assieme alla nipote Natalya, \u00e8 stato attaccato da un fan, ma dopo l'intervento della sicurezza e di alcuni wrestler ha concluso il suo intervento.\nAll Elite Wrestling (2019).\nIl 25 maggio 2019 \u00e8 intervenuto nel corso del primo pay-per-view della neonata federazione All Elite Wrestling, \"Double or Nothing\", per presentare la cintura raffigurante il titolo mondiale prima del main event combattuto tra i due canadesi Kenny Omega e Chris Jericho.\nVita privata.\nBret si \u00e8 sposato per la prima volta l'8 luglio 1982 con Julie Smadu e da essa ha avuto quattro figli: Jade Michelle (nata nel 1983), Dallas Jeffery (1984), Alexandra Sabina (1988) e Blade Colton (1990); i quattro cuori sulla parte destra della sua divisa da lottatore stavano proprio ad indicare i suoi quattro figli. Bret e Julie si sono separati nel maggio 1998 e hanno divorziato il 24 giugno 2002, poche ore prima dell'infarto che colp\u00ec Bret: il wrestler cadde di bici e sbatt\u00e9 violentemente la testa a terra dopo aver impattato contro un tombino, rimanendo con la parte sinistra del corpo completamente paralizzata e riuscendo a tornare alla normalit\u00e0 solo dopo estenuanti mesi di terapia.\nNel 2004 si \u00e8 sposato una seconda volta con una donna italiana, Cinzia Rota, da cui ha divorziato nel 2007 poich\u00e9 non riuscivano a mettersi d'accordo su dove sarebbero dovuti andare a vivere. Nel 2010 convola a nozze per la terza volta con Stephanie Washington e nello stesso anno diventa nonno; nel 2015 nascer\u00e0 il suo secondo nipotino.\nRoddy Piper, altra grande leggenda del wrestling, ha affermato nella sua autobiografia di essere cugino di Hart nonch\u00e9 di essere stato l'unico wrestler ad andare a trovarlo in ospedale dopo l'ictus.\nNel novembre 2005 ha vinto una causa contro la compagnia assicurativa Lloyd's di Londra ottenendo ottocentomila dollari come risarcimento per l'infortunio provocatogli sul ring da Bill Goldberg, che nel 1999 lo costrinse a porre fine alla sua carriera; nel dicembre dello stesso anno si \u00e8 inoltre sottoposto ad un intervento chirurgico per la completa sostituzione del ginocchio.\nIl primo febbraio 2016 annuncia sulla sua pagina Facebook di essere affetto da un cancro alla prostata; il 2 marzo Jim Ross annuncia che Hart ha sconfitto la malattia grazie ad un'operazione chirurgica, sebbene il canadese abbia poi precisato che era ancora necessario un periodo di tre mesi per essere certi della regressione della malattia.\nIl 30 gennaio 2020 annuncia di avere un cancro alla pelle.\nAutobiografia.\nIl 16 ottobre 2007 Bret Hart ha dato alle stampe un libro autobiografico dal titolo \"Hitman - My Real Life In The Cartoon World of Wrestling\".\nL'opera costituisce un vero e proprio diario, essendo stata scritta sulla base di alcune registrazioni audio effettuate dallo stesso Hart per mezzo di un registratore acquistato nel 1984 e poi fedelmente trascritte. La stesura era cominciata nel luglio 1999 con la collaborazione di Marcy Engelstein ed \u00e8 terminata nel 2003.\nI numerosi infortuni subiti negli ultimi anni da Bret sono all'origine del ritardo nella pubblicazione della sua biografia: Hart, infatti, ha voluto raccontare attraverso quest'opera i retroscena e i lati oscuri del business di cui ha fatto parte in oltre vent'anni di carriera. Nelle pagine pi\u00f9 controverse del libro il leggendario \"Hitman\" non fa mistero di aver consumato, alla pari di molti suoi colleghi in WWF, pillole per potenziare la struttura muscolare; inoltre sono annoverate le numerose avventure extra-coniugali avute dal campione canadese nel corso delle sue trasferte con la compagnia di Stamford.\nIl libro \u00e8 stato uno dei pi\u00f9 venduti di tutti i tempi nel circuito canadese, rimanendo nella top ten per ben oltre quattro mesi."}
{"id": "439348", "revid": "729019", "url": "https://it.wikipedia.org/wiki?curid=439348", "title": "Laure Sainclair", "text": "Biografia.\nDopo la sua apparizione in un concorso per spogliarellista nel 1995 alla \"Adult exhibition\" a Rennes, compie alcuni scatti, ma \u00e8 respinta dalle condizioni di lavoro, e decide di allontanarsi da quel mondo.\nTuttavia incontra successivamente Marc Dorcel che la persuade a cambiare idea, offrendole un contratto esclusivo. Gira 16 film e nel 1996 riceve il premio Hot d'Or come migliore Starlet europea.\nLaure Sainclair diventa coprotagonista con Jenna Jameson nel film \"Wicked Weapons\" (Persone malvagie).\nSi \u00e8 ritirata dal cinema pornografico nel 1999. In seguito ha tentato di intraprendere la carriera di cantante, interpretando una versione in francese di True degli Spandau Ballet .\nHa pure avuto parti in film non pornografici come \" Philosophale \" (2001) o \" Le temps du RMI \" (2002) entrambi di Farid Fedger."}
{"id": "439363", "revid": "17351", "url": "https://it.wikipedia.org/wiki?curid=439363", "title": "Su-24", "text": ""}
{"id": "439383", "revid": "62748", "url": "https://it.wikipedia.org/wiki?curid=439383", "title": "Tom\u00e1s Luis de Victoria", "text": "Biografia.\nTom\u00e1s Luis de Victoria nacque in Castiglia, settimo di undici figli nati da Francisco Luis de Victoria e Francisca Su\u00e1rez de la Concha, e inizi\u00f2 il suo apprendistato come bambino cantore nella cattedrale di \u00c1vila con i maestri Ger\u00f3nimo de Espinar e Bernardino de Ribera.\nIn seguito alla muta della voce, Victoria fu mandato a studiare presso il Collegio Germanico di Roma, fondato nel 1552. Il Germanico form\u00f2 molti musicisti di fama internazionale, poich\u00e9 le istituzioni gesuite erano attivamente presenti nelle \"Provinciae\" ecclesiastiche sparse in Europa. De Victoria conobbe sicuramente Giovanni Pierluigi da Palestrina, all'epoca maestro di cappella nel vicino Seminario Romano, e potrebbe aver ricevuto insegnamenti musicali da lui; l'influenza dello stile palestriniano \u00e8 infatti notevole nel compositore sin dalle sue prime pubblicazioni.\nA partire dal 1569, per almeno cinque anni, fu cantore e organista a S. Maria in Monserrato, la chiesa aragonese di Roma in cui sono sepolti i due papi spagnoli. \u00c8 probabile che dal 1568 al 1571 sia stato maestro della cappella privata del cardinale Ottone di Waldburg, \"mecenate de' bei talenti\".\nNel settembre od ottobre 1571, il rettore del Collegio Germanico lo assunse come insegnante musica. Quando nel 1573 fu deciso di dividere i convittori italiani dai tedeschi, per celebrare solennemente l'evento e stemperare la tristezza del distacco, il 17 ottobre si tenne una vera e propria cerimonia di separazione, nel corso della quale gli allievi di De Victoria cantarono insieme ai loro compagni un salmo a otto voci, \"Super flumina Babylonis\", appositamente composto dal musicista spagnolo. De Victoria continu\u00f2 il suo incarico al Collegio Germanico come maestro di cappella, dove rimase almeno sino al 26 dicembre 1576 o forse alcuni mesi in pi\u00f9, dal momento che il suo successore entr\u00f2 in servizio il 20 settembre 1577.\nNell'agosto 1575 prese gli ordini minori dal vescovo Thomas Goldwell, ultimo esponente della gerarchia ecclesiastica preriformista, con una cerimonia che si tenne nella chiesa inglese di Via di Monserrato a Roma. Entr\u00f2 poi nella Congregazione dell\u2019Oratorio recentemente istituita da Filippo Neri e l'8 giugno 1578 ricevette una Cappellania a S. Girolamo della Carit\u00e0, che tenne sino al 7 maggio 1585. Prest\u00f2 numerosi servizi anche per la chiesa di S. Giacomo degli Spagnoli e fu in rapporti personali di amicizia con il compositore Francisco Guerrero.\nNella dedicatoria del \"Missarum libri duo\" del 1583 a Filippo II, De Victoria espresse il desiderio di tornare in patria per condurre una tranquilla vita religiosa. In segno di riguardo, il re lo nomin\u00f2 cappellano della sorella, l'imperatrice Maria d'Asburgo, figlia di Carlo V e moglie di Massimiliano II, che dal 1581 si era ritirata con la figlia principessa Margarita nel Monasterio de las Descalzas de Santa Clara di Madrid.\nLa vita conventuale gli fu oltremodo gradita, tanto da indurlo a rifiutare gli inviti come maestro di cappella ricevuti dalle cattedrali di Siviglia e Saragozza. Peraltro, la sua fama non decrebbe con il ritiro a vita spirituale: la nobilt\u00e0 spagnola si rec\u00f2 spesso presso il convento dove risiedeva Victoria per ascoltare la musica del maestro eseguita sul posto.\nTorn\u00f2 a Roma nel 1592 dove pubblic\u00f2 il \"Missae quattuor, quinque, sex et octo vocibus concinendae\u2026 liber secundus\". Il 2 febbraio 1594, si un\u00ec al corteo funebre per la morte di Palestrina e l'anno successivo, 1595, torn\u00f2 definitivamente in Spagna. I legami con la famiglia d'origine furono particolarmente evidenti nel corso dell'ultimo anno di vita del compositore, quando due fratelli e due sorelle vivevano a Madrid; uno dei fratelli, Agust\u00edn, fu anche cappellano del convento de las Descalzas Reales. Victoria mor\u00ec nella residenza dei cappellani; fu sepolto presso il convento, ma la sua tomba non \u00e8 stata sinora identificata.\nI ricchi proventi che gli derivarono dai servigi musicali prestati e dai benefici ecclesiastici, ma anche dalla vendita delle sue opere (nelle Fiandre, a Monaco e in Per\u00f9), furono superiori a quelli di qualunque altro musicista spagnolo dell'epoca. Ci\u00f2 gli consent\u00ec di stampare numerose copie della propria musica, in edizioni accurate e lussuose.\nBrevi considerazioni sull'opera di Victoria.\nTom\u00e1s Luis de Victoria ebbe in Spagna una funzione simile a quella di Giovanni Pierluigi da Palestrina in Italia e a Orlando di Lasso in Germania; tuttavia, diversamente dai questi, che composero sia musica sacra che musica profana, De Victoria si dedic\u00f2 esclusivamente alla musica sacra.\nL'influenza di De Victoria sulla cultura musicale spagnola fu notevole e persistente. Molti compositori contemporanei e posteriori, anche fuori dell'area iberica, furono suoi \u00a0sinceri ed entusiasti estimatori, come Vincent d'Indy, Manuel de Falla e Igor Stravinski.\nDiscografia.\nLe seguenti sono registrazioni di musica di Tom\u00e1s Luis de Victoria. Come in tutta la sua musica, i testi sono in latino e sono tratti dalla liturgia cattolica romana.\nAlcune registrazioni di musica di Victoria sono discusse in un articolo pubblicato nel marzo 2011 da \"Gramophone\""}
{"id": "439390", "revid": "287204", "url": "https://it.wikipedia.org/wiki?curid=439390", "title": "Tomas Luis de Victoria", "text": ""}
{"id": "439398", "revid": "383359", "url": "https://it.wikipedia.org/wiki?curid=439398", "title": "Stadio Alberto Jos\u00e9 Armando", "text": "L'Estadio Alberto Jos\u00e9 Armando, noto soprattutto come La Bombonera, \u00e8 uno stadio di Buenos Aires, situato nel quartiere La Boca. \u00c8 lo stadio nel quale gioca la squadra del Boca Juniors. Ha una capienza di posti a sedere.\nIl suo soprannome, per cui \u00e8 cos\u00ec celebre nel mondo, \u00e8 dovuto al commento di uno dei suoi progettisti, Jos\u00e9 Delpini, che, una volta terminato, paragon\u00f2 l'impianto da lui costruito ad una scatola di \"bombones\", cioccolatini, quelli che aveva ricevuto in regalo il giorno dell'inaugurazione.\nStoria.\nDelpini, in \u00e9quipe con gli architetti Viktor Sul\u010di\u010d (di origini slovene nacque a Santa Croce nei pressi di Trieste il 2 agosto 1895 e mor\u00ec il 9 settembre 1973 a Buenos Aires) e Raul Bes, vinse nel 1932 il concorso per la realizzazione del nuovo impianto del Boca, ispirato ai canoni del razionalismo italiano ed in particolare al Franchi di Firenze, il cui progetto era in esposizione proprio in quel periodo a Baires. Lo stadio fu inaugurato il 25 maggio 1940 con una partita amichevole tra Boca Juniors e San Lorenzo (2-0 il risultato finale). La prima partita ufficiale si disput\u00f2 il 2 giugno 1940 quando il Boca Juniors affront\u00f2 il Newell's Old Boys vincendo per 2-0. Nel 1949 inizi\u00f2 la costruzione dell'ultima parte dello stadio, che termin\u00f2 nel 1952, quando fu completato il terzo anello di gradinate. Nello stesso anno fu inaugurata l'illuminazione artificiale.\nNel 1996 ci fu un grande rinnovamento dello stadio che restrinse la capienza originaria di posti fino a . I palchi originari furono demoliti e sostituiti da una nuova tribuna sormontata da 130 nuovi palchi, pi\u00f9 ampi e con una visibilit\u00e0 migliore. Nel 2001 fu inaugurato il \"Museo de la pasi\u00f2n boquense\", dove \u00e8 possibile ammirare tutti i trofei della storia del club argentino. Nel 2002 infine fu dato l'attuale nome all'impianto, fino ad allora chiamato \"Estadio Camilo Cichero\", nome di un altro presidente del Boca.\nNel 2019 sono stati presentati progetti per la sua ristrutturazione d'ampliamento, miglioramento ed adeguamento agli standards di massimo confort possibile per gli spettatori, che comprendono anche la copertura completa degli spalti. Secondo i video \"working progresses\" dei progetti presentati verrebbero abbattuti gli spalti del lato sopra la Calle del Valle Iberlucea e sostituiti col nuovo settore a gradinate a tre anelli collegati ed uniformati a quelli gi\u00e0 presenti, il tutto sormontato da una copertura trasparente fotovoltaica, da formare cos\u00ec un catino, a perfetta forma di \"Bombonera\" dai colori sociali \"Azul y Oro\". Per ottenere lo spazio per costruire la nuova tribuna a tre anelli sono previsti l'acquisto di 19 lotti dei terreni retrostanti oltre la calle del Valle Iberlucea, ove impiantare le fondazioni per la costruzione delle gradinate e la conseguente copertura della stessa Valle Iberlucea per tutta la lunghezza necessaria. Quest'arteria diventer\u00e0 cos\u00ec sovrastata, ad altezza adeguata ed utile allo scorrimento del traffico, dalla stessa tribuna. e riqualificata con nuove attivit\u00e0 commerciali ed uffici, incorporati sotto la struttura stessa, nonch\u00e9 una nuova area-polmone verde, di parcheggi e percorso con fermate per i mezzi pubblici. A seconda dei progetti, la capacit\u00e0 della nuova \"Bombonera\" sar\u00e0 da ad posti a sedere.\nMuseo Boca.\nIl \"Museo de la pasi\u00f2n boquense\" fu aperto nel 2001 durante la presidenza di Mauricio Macri. Situato nello stadio, sotto le gradinate, \u00e8 edificato su due piani.\nContiene una ricca hall of fame e un grande murales di Diego Armando Maradona. Vi \u00e8 esposta anche una chitarra gialloblu con cui Lenny Kravitz, che la fece costruire per l'occasione, suon\u00f2 nella Bombonera nel 2005.\nNel 2011 fu inaugurata una statua gigante di Mart\u00edn Palermo, primatista di presenze nella storia del club. Vi sono anche statue di Maradona, Juan Rom\u00e1n Riquelme, Guillermo Barros Schelotto, \u00c1ngel Clemente Rojas, Silvio Marzolini e Antonio Ratt\u00edn.\nNell'ottobre 2016 fu inaugurata una statua di Carlos Bianchi, allenatore capace di vincere 9 titoli alla guida del club, (nel periodo 1998-2003 e 2013-2014), un record. Sotto la sua gestione la squadra ottenne inoltre una striscia di 40 partite consecutive senza sconfitte, la migliore nella storia del calcio professionistico argentino (dal 1931 a oggi)."}
{"id": "439402", "revid": "228587", "url": "https://it.wikipedia.org/wiki?curid=439402", "title": "Hitachi (azienda)", "text": "Hitachi () \u00e8 una societ\u00e0 giapponese, con sede a Tokyo, con interessi in molteplici settori tra cui elettronica, elettrotecnica, macchine movimento terra, costruzioni ferroviarie e, assieme a General Electric Power, reattori nucleari.\n\u00c8 quotata alla Borsa di Tokyo negli indici Nikkei 225 e Topix. Nel 2012 era al 38\u00ba posto del 2012 Fortune Global 500 e 129\u00b0 nel 2012 Forbes Global 2000.\nStoria.\n\"Hitachi\" fu fondata nel 1910 dall'ingegnere elettrico Namihei Odaira nella Prefettura di Ibaraki. La prima produzione era costituita da motori elettrici a induzione della potenza di 5 HP.\nCollegata inizialmente alla compagnia mineraria Fusanosuke Kuhara di Hitachi (Ibaraki), Odaira spost\u00f2 la sede a Tokyo nel 1918, allargando il settore di attivit\u00e0 anche ad altri ambiti tra cui le costruzioni ferroviarie.\nConvertita alla produzione bellica durante la seconda guerra mondiale si trov\u00f2 con gli Alleati che bombardarono le fabbriche e, al termine del conflitto, estromisero Odaira. Solo dopo tre anni di trattative l'azienda fu autorizzata a riprendere la produzione in 19 impianti industriali, diventando nel 1949 un'azienda pubblica.\nNel 1959 inizi\u00f2 la produzione in Nord America con la fondazione della \"Hitachi America Ltd\" mentre la fondazione della \"Hitachi Europe, Ltd\" risale al 1982.\nLe produzioni.\nHitachi produce climatizzatori, batterie, accessori per la registrazione audio/video (col marchio \"Maxell\"), proiettori, televisori, software, macchine movimento terra, utensili elettrici e molti altri prodotti.\nElettronica.\nDagli anni '60 agli anni '80 \u00e8 stata una produttrice di apparecchiature audio per i consumatori come radio portatili e registratori di cassette. Nel 2002 ha acquistato le tecnologie IBM nel settore hard disk diventando un produttore di dischi rigidi per computer portatili o lettori audio portatili. Nel 2007 \u00e8 stato il primo produttore di dischi rigidi insieme a Seagate a produrre un disco fisso da 3,5 pollici da 1 terabyte: il Deskstar 7K1000. Nel 2011 il ramo produttivo di hard disk \u00e8 stato acquisito dalla Western Digital.\nNell'ottobre 2007 ha annunciato l'intenzione di abbandonare il settore dei personal computer dati i bassi margini e la forte concorrenza.\nCostruzioni ferroviarie.\nProduce locomotive, tra le quali la locomotiva elettrica politensione EF81, treni multifunzionali per ferrovie urbane e veloci e treni completi per alta velocit\u00e0; il marchio \u00e8 presente nelle ferrovie di molti paesi del mondo.\n\u00c8 anche il progettista e costruttore di molti modelli di treni ad alta velocit\u00e0 Shinkansen tra cui l'attuale Shinkansen Serie 700.\nDal 2009 le ferrovie Britanniche hanno in servizio una serie di treni Class 395, prodotti in collaborazione con l'azienda giapponese, destinati ad un servizio pendolare ad alta velocit\u00e0 (con percorrenze ad una media di 200\u00a0km/h) che unisce la rete urbana periferica di Londra col centro stesso della citt\u00e0.\nHitachi in Italia.\nHitachi controlla alcuni marchi italiani di produttori di batterie, come Fiamm.\nNel febbraio 2015 acquisisce la propriet\u00e0 di AnsaldoBreda, principale societ\u00e0 italiana nel settore ferroviario, per un valore totale di 36 milioni di euro da Finmeccanica ribattezzandola Hitachi Rail Italy. Nell'operazione \u00e8 compreso anche il 51% di Ansaldo STS, dal valore complessivo di 791 milioni di euro. Nel febbraio 2017 acquisisce il 51% di Fiamm Energy Technology, batterie per auto.\nGli stabilimenti di Pistoia, Napoli e Reggio Calabria, con 1.930 dipendenti, passano cio\u00e8 sotto il controllo della nuova compagnia giapponese, cos\u00ec come la maggiori parte delle commesse tra cui Trenitalia (Frecciarossa 1000 e le opzioni su Vivalto), Trenord (TSR), Azienda Trasporti Milanesi (Leonardo e Meneghino). Rimangono esclusi dall'accordo lo stabilimento di Carini e i contratti firmati con Societ\u00e0 Nazionale delle Ferrovie del Belgio e Nederlandse Spoorwegen attinenti alla vicenda Fyra, rimasti di competenza di Finmeccanica.\nTra il 2015 ed il 2016 Hitachi Rail Italy vince la gara da 500 milioni di euro di Great Western Rail per la realizzazione di 29 treni AT300 che verranno prodotti a Pistoia e quella indetta da Trenitalia per i primi 39 \"Rock\" (333 milioni, opzionabili fino a 300, per un totale di 2.6 miliardi).\nNel 2017 le attivit\u00e0 delle 11 societ\u00e0 che l'Hitachi ha in 14 regioni italiane sono state riunite nella nuova One Hitachi: ricavi 2016 a 1,2 miliardi (+34% in un anno secondo uno studio di The European House Ambrosetti) e 5.000 occupati (+31%, in Europa ne impiega 21.000). Il presidente del gruppo giapponese, Toshiaki Higashihara, ha nominato una country manager Italia, Lorena DellaGiovanna.\nDal 1982 al 1983 \u00e8 stata, in Italia, lo sponsor del e dal 1991 al 1992 quello del Lecce."}
{"id": "439429", "revid": "125964990", "url": "https://it.wikipedia.org/wiki?curid=439429", "title": "Luis Jim\u00e9nez (calciatore)", "text": "Biografia.\n\u00c8 sposato con la modella cilena Mar\u00eda Jos\u00e9 L\u00f3pez, ex volto femminile di Controcampo., dalla quale ha avuto tre gemelle nel 2010.\nDa una relazione precedente \u00e8 invece divenuto padre di un altro figlio.\nCaratteristiche tecniche.\nTrequartista, pu\u00f2 giocare anche da seconda punta e dispone di buona tecnica. Viene soprannominato \"il mago\".\nCarriera.\nClub.\nEsordi, Ternana e Fiorentina.\n\u00c8 cresciuto nei vivaio di Palestino, col quale ha debuttato. In seguito si \u00e8 trasferito in Italia per giocare con la passando poi alla Fiorentina in compropriet\u00e0, nel gennaio 2006, per euro. Il cileno esordisce nella gara vinta con il Chievo, realizzando il primo gol nell'incontro con l'Inter (terminato 2-1 in favore dei viola).\nTornato in Umbria a fine stagione, entra in conflitto con il presidente della societ\u00e0 ritenendo la C1 (lega nella quale i rossoverdi erano precipitati) un campionato inadeguato: la circostanza lo spinse a denunciare il club per mobbing, fatto che ne comport\u00f2 l'esclusione dai convocati.\nPrestiti vari.\nNel gennaio 2007 si trasferisce in prestito alla Lazio, segnando 2 reti in 16 partite di campionato. In estate, sempre con la formula del prestito, diviene un calciatore dell'Inter: in nerazzurro contribuisce con 3 gol in 15 presenze alla vittoria del titolo. Ha anche realizzato un gol in Champions League nel successo per 3-0 contro il (che \u00e8 stato sia il suo primo gol in Champions che con i nerazzurri). Nella stagione 2008-09, seppur trovando poco spazio, replica il successo in ambito nazionale.\nNell'estate 2009 fa ritorno alla che lo cede in prestito al West Ham. Ha realizzato il suo primo gol in Premier League il 28 novembre 2009 contro il Burnley, siglando il gol del momentaneo 5-0 (partita poi finita 5-3). L'esperienza al West Ham si conclude il 29 gennaio, quando la societ\u00e0 londinese annuncia la fine del prestito del giocatore ed il suo ritorno all'Inter.\nIl 1\u00ba febbraio 2010 si trasferisce dall'Inter al in prestito gratuito. Segna la sua prima ed unica rete con la maglia del Parma, contro il Napoli, il 10 aprile 2010, nella vittoria in trasferta della sua squadra per 3-2.\nIl 26 giugno 2010, data dell'apertura delle buste depositate il giorno prima, la risolve a proprio favore la compartecipazione del calciatore, superando con poco pi\u00f9 di 3 milioni di euro l'offerta dell'Inter ferma a \u20ac. Il 31 agosto seguente, nell'ultima giornata di calciomercato, si trasferisce in prestito con diritto di riscatto al . Segna la prima rete con la nuova maglia il 7 novembre 2010, in Juventus-Cesena 3-1\nIn Romagna il cileno \u00e8 protagonista di una stagione ottima, condita da ben 9 reti e diversi assist. Il 15 maggio 2011, con una giornata di anticipo, la squadra romagnola si salva matematicamente.\nEsperienze negli Emirati Arabi Uniti.\nDopo essersi avvalso dell'articolo 17, si svincola dalla e il 29 giugno 2011 firma per il club di Dubai dell'Al-Ahli.\n Debutta da titolare in campionato il 15 ottobre in Al-Jazira-Al-Ahli 4-0 venendo sostituito dal compagno Faisal Khalil al minuto 64. Segna la sua prima doppietta alla partita successiva, il 22 ottobre nel 2-0 all'Emirates. In quest'occasione ha peraltro raggiunto le 200 presenze da professionista. Dopo quattro stagioni condite con 40 gol in 80 presenze il 15 luglio 2015 lascia la squadra bianco-rossa per accasarsi nell'altra squadra di Dubai, l'Al Nasr con cui firma un contratto biennale.\nEsperienze in Qatar e ritorno al Palestino.\nDal 2016 al 2018 gioca per tre club diversi della Qatar Stars League, Al-Nasr, Al-Gharafa e Qatar SC. Nel 2018 fa ritorno al club che lo aveva lanciato, il Palestino.\nAl-Ittihad.\nIl 5 luglio 2019 firma un contratto con l'Al-Ittihad.\nNazionale.\nFa parte della Nazionale cilena, di cui \u00e8 stato capitano nel 2006.\nCon l'arrivo del C.T. Bielsa dal 2008 non \u00e8 stato pi\u00f9 convocato, saltando quindi la Copa Am\u00e9rica 2007 e i Mondiali 2010. Ritrova la convocazione nel maggio 2011 dopo 4 anni con Claudio Borghi in vista della Copa Am\u00e9rica 2011. Gioca i due match della fase a gironi della competizione contro (1-1) e (1-0), e il quarto di finale perso contro il (1-2).\nNel marzo 2021, dopo 10 anni di assenza, viene riconvocato dal CT Martin Lasarte per l'amichevole contro la Bolivia, vinta per 2-1, in cui segna anche una rete, che mancava da ben 16 anni.\nStatistiche.\nPresenze e reti nei club.\n\"Statistiche aggiornate al 27 febbraio 2022.\""}
{"id": "439445", "revid": "363629", "url": "https://it.wikipedia.org/wiki?curid=439445", "title": "Parvovirus B19", "text": "Il Parvovirus B19 (Primate Erythroparvovirus B19) \u00e8 un virus della famiglia \"Parvoviridae\", appartenente al genere \"Erythrovirus\" infettante con alta specificit\u00e0 l'uomo. La scoperta del virus \u00e8 avvenuta nel 1974 e prende il nome dalla posizione della provetta (colonna B, posizione 19) della piastra per microtitolazione dove fu scoperto. Esso \u00e8 la causa della cosiddetta \"quinta malattia\" o eritema infettivo.\nIl bersaglio del virus sono le cellule nucleate che appartengono alla serie eritroide, precursori degli eritrociti. Queste sono le uniche cellule \"permissive\" nei confronti di una eventuale infezione.\nEsse infatti dispongono dello specifico recettore (l'antigene eritrocitario P o globoside P) ed inoltre sono cellule in proliferazione, caratteristica determinante per la possibile replicazione virale, che necessita di fattori presenti solo in fase S di replicazione cellulare.\nEpidemiologia.\nUn consistente aumento dei casi di infezioni da Parvovirus B19 \u00e8 segnalato ogni 3 o 4 anni. L'ultima epidemia considerevole risale al 1998. Attacchi epidemici possono frequentemente verificarsi negli asili e nelle scuole.\nIl Parvovirus B19 infetta solo la specie umana. I parvovirus che infettano cani e gatti non si trasmettono all'uomo, ma se per questi ultimi \u00e8 possibile allestire un vaccino, esso non \u00e8 invece realizzabile per il parvovirus B19.\nPatogenesi.\nFrequentemente contratta durante l'infanzia, l'infezione si trasmette nella maggioranza dei casi per via aerea.\nTra la popolazione adulta, la ricerca di anticorpi \u00e8 positiva in un 70% circa dei casi, a causa di un contatto col virus avvenuto durante l'infanzia.\nI sintomi dell'infezione, anche se spesso non ne presenta, compaiono dopo 6 giorni dal contagio e si protraggono per circa una settimana, durante la quale si ritiene che i soggetti infetti non trasmettano pi\u00f9 il virus.\nIndividui che possiedono nel sangue anticorpi IgG sono considerati immuni, anche se non \u00e8 del tutto da escludere una possibile nuova infezione.\nIn una certa quota di individui l'infezione da B19 vede la comparsa di un esantema che prende nome di eritema infettivo o megaloeritema o \"quinta malattia\". L'endotelio viene infatti danneggiato da immunocomplessi. Resta comunque una patologia autolimitante a decorso benigno.\nIn un 10% di soggetti, sempre per lesioni provocate da immunocomplessi, si possono verificare manifestazioni artritiche con atralgie. in et\u00e0 adulta la percentuale di queste possibili manifestazioni aumenta fino anche al 35% negli uomini e 85% nelle donne.\nA causa dell'infezione che vede la morte di cellule della linea eritroide si osserva un arresto dell'eritropoiesi, che in soggetti la cui funzionalit\u00e0 midollare non sia regolare (come in anemie emolitiche di tipo cronico) pu\u00f2 portare alla cosiddetta crisi aplastica transitoria.\nQuesta manifestazione vede una caduta del livello di emoglobina, scomparsa di reticolociti nel sangue e una ipoplasia di cellule della serie eritroide nel midollo osseo.\nTrombocitopenia e neutropenia possono aggiungersi al quadro clinico dell'infezione richiedendo quindi una rapida e adeguata terapia.\nNormalmente la risposta anticorpale, di anticorpi neutralizzanti, \u00e8 pronta ed efficace. Essa risulta invece non sufficiente in pazienti immunodepressi (per varie cause quali trattamento di chemioterapia, infezioni da HIV o anche congenite) tanto da portare verso un quadro di anemia cronica.\n\u00c8 da considerare con attenzione, poi, una possibile infezione in gravidanza, che espone il feto al rischio di infezione per passaggio attraverso la placenta del virus e sviluppo di idrope fetale\nDiagnosi.\nIl virus non \u00e8 facile da isolare e andr\u00e0 cercato nelle cellule precursori della serie eritroide. Il virus viene ricercato nel sangue periferico, dove \u00e8 possibile trovare il virus stesso in concentrazioni elevate nella fase acuta dell'infezione, mentre risulta una concentrazione ridotta nelle altre fasi.\nNella fase cronica si utilizzano per rilevare il DNA del parvovirus tecniche di amplificazione genomica (reazione a catena della polimerasi o PCR), essendo appunto ridotta la presenza del virus.\nInoltre \u00e8 comunque possibile ricercare il DNA virale nelle cellule del midollo osseo ma anche nel sangue fetale e nel liquido amniotico.\nLe tecniche immunoenzimatiche ELISA sono le pi\u00f9 usate per la ricerca anticorpale, prevalentemente di anticorpi di classe IgM per le infezioni recenti o attraverso valutazioni del titolo anticorpale che pu\u00f2 essere aumentato.\nNei casi delle \"atralgie\" o dell\"'eritema infettivo\", manifestazioni prodotte dalla presenza di immunocomplessi, la ricerca sierologica ha un particolare significato.\nTerapia.\nPer quanto riguarda la terapia, attenzione andr\u00e0 posta in particolari casi. In primo luogo nella crisi aplastica transitoria, dove la manifestazione andr\u00e0 controllata con trasfusioni di sangue, per evitare aggravamento del quadro clinico.\nNei pazienti immunocompromessi vengono invece somministrate immunoglobuline umane, essendo scarsa la produzione delle stesse."}
{"id": "439461", "revid": "1935652", "url": "https://it.wikipedia.org/wiki?curid=439461", "title": "Santo Marcian\u00f2", "text": "Biografia.\nSi laurea in Economia e Commercio presso l'Universit\u00e0 degli Studi di Messina nel 1982. L'anno seguente intraprende il cammino vocazionale presso il Pontificio Seminario Romano Maggiore della capitale conseguendo, nel 1987, il baccellierato in Teologia presso la Pontificia Universit\u00e0 Lateranense.\nOrdinato diacono a Roma il 24 ottobre 1987, il 9 aprile 1988 riceve l'ordinazione presbiterale nella cattedrale di Reggio Calabria. Dal 1988 al 1991 \u00e8 parroco a Santa Venere e vicario parrocchiale a Santa Maria del Divino Soccorso. Nel 1990 consegue il dottorato in Sacra Liturgia presso il Pontificio Ateneo Sant'Anselmo. Dal 1991 al 1996 \u00e8 padre spirituale nel Seminario Maggiore Pio XI e, dal 1996 al 2006, rettore dello stesso e docente di Liturgia e Teologia Sacramentaria. Dal 2000 al 2006 \u00e8 direttore del Centro Diocesano Vocazioni.\n\u00c8 anche membro della Commissione Liturgica Pastorale, presidente del Collegio dei Revisori dei Conti e membro del Collegio dei Consultori.\nRicopre gli incarichi di delegato arcivescovile per il Diaconato Permanente e i Ministeri e di consigliere spirituale della Conferenza di San Vincenzo de Paoli per la Calabria. Nel 1997 \u00e8 nominato canonico del capitolo metropolitano ed \u00e8 stato anche membro di diritto del Consiglio Presbiterale e del Consiglio Pastorale Diocesano.\nIscritto all'Ordine e al Sindacato dei Giornalisti della Calabria ed alla Sezione Calabria dell'Unione Cattolica Stampa Italiana, \u00e8 giornalista pubblicista dal 5 settembre 1992 e direttore responsabile della rivista \"Euntes Ergo\" e del mensile \"Con Ges\u00f9 nella notte\". \u00c8 autore di libri e numerosi articoli di carattere liturgico-pastorale e vocazionale.\nMinistero episcopale.\nIl 6 maggio 2006, all'et\u00e0 di 46 anni, \u00e8 nominato arcivescovo da Benedetto XVI e destinato alla guida dell'arcidiocesi di Rossano-Cariati. Succede all'arcivescovo Andrea Cassone, dimessosi per raggiunti limiti di et\u00e0.\n\u00c8 segretario della Conferenza Episcopale Calabra e segretario della Commissione per l'Ecumenismo e il Dialogo della Conferenza Episcopale Italiana.\nIl 10 ottobre 2013 \u00e8 nominato ordinario militare per l'Italia.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "439465", "revid": "41986", "url": "https://it.wikipedia.org/wiki?curid=439465", "title": "Ferro di palude", "text": ""}
{"id": "439475", "revid": "729019", "url": "https://it.wikipedia.org/wiki?curid=439475", "title": "Rico Constantino", "text": "In WWE ha detenuto una volta il World Tag Team Championship (con Rikishi) e il WWE Tag Team Championship (con Charlie Haas).\nCarriera.\nPrima di entrare nel mondo del wrestling, Rico cominci\u00f2 una carriera da paramedico. In seguito si iscrisse all'Accademia di Polizia per poi lavorare come guardia del corpo.\nCarriera televisiva.\nRico \u00e8 stato un concorrente di American Gladiators. \u00c8 stato protagonista del miglior evento di Gladiator, The Joust. Rico ha continuato a sconfiggere tutti gli altri concorrenti e gladiatori per diventare il campione per la prima met\u00e0 della stagione 1990-1991. Nel Grand Championship, Rico perde contro Craig Branham nella finale di Eliminator.\nRico appare anche a European game show e vince contro il suo ex avversario in Gladiator Craig Branham. Nello show, \u00e8 stato l'unico concorrente a riuscire a prendere la chiave nella sfida bungee jump in un solo lancio.\nWorld Wrestling Federation/Entertainment.\nVarie faide (2002\u20132003).\nIl suo debutto nel mondo del wrestling avvenne nel 2002 nella Empire Wrestling Federation. Qui venne scoperto dai funzionari World Wrestling Entertainment Terry Taylor e Tom Prichard. Dopo solamente 12 match, Rico firm\u00f2 un contratto con la WWF.\nRico cominci\u00f2 a lottare nella Ohio Valley Wrestling per un ulteriore addestramento, prima di passare nel roster principale della federazione. Inizialmente Rico form\u00f2 un tag team di breve durata con Randy Orton. Divenne poi famoso come il manager di Billy and Chuck e successivamente dei 3-Minute Warning, assumendo la gimmick di uno stilista omosessuale. In questo periodo conquist\u00f2 anche il World Tag Team Championships con Rikishi, strappando tale titolo proprio a Billy &amp; Chuck.\nAlleanza con Charlie Haas e licenziamento (2003\u20132004).\nNel 2003 Rico riprese il ruolo di manager a \"Raw\", questa volta di Miss Jackie, combattendo di tanto in tanto come il 19 dicembre a \"Heat\" (prima di Armageddon), quando sconfisse Jon Heidenreich. In seguito Rico pass\u00f2 a \"SmackDown!\", dove mantenne la gimmick \"face\" di un bizzarro stilista effeminato e omosessuale, divenendo ben presto molto apprezzato dai fan per la sua comicit\u00e0. Rico, sempre accompagnato da Miss Jackie, si alle\u00f2 con Charlie Haas (sebbene questi non ne fosse molto contento) e i due conquistarono il WWE Tag Team Championship nella puntata di \"SmackDown!\" del 20 aprile 2004 sconfiggendo Rikishi e Scotty 2 Hotty. Il 16 maggio, a Judgment Day, Rico e Haas difesero con successo i titoli contro Billy Gunn e Hardcore Holly. Tuttavia, nella puntata di \"SmackDown!\" del 15 giugno, Rico e Haas persero i titoli contro i Dudley Boyz (Bubba Ray Dudley e D-Von Dudley) dopo 56 giorni di regno. Dopo una serie di vari incontri, il 3 ottobre, a No Mercy, Rico, Haas e Miss Jackie sconfissero i Dudley Boyz e Dawn Marie.\nRico venne poi licenziato il 7 novembre 2004.\nBreve ritorno e ritiro (2012).\nDopo il licenziamento, Rico lott\u00f2 nella All Japan Pro Wrestling conquistando l'All-Asian Tag Team Championship con Bull Buchanan. Alla fine di questo breve periodo in AJPW, Rico annunci\u00f2 il suo ritiro dal Wrestling.\nTitoli e riconoscimenti.\n1"}
{"id": "439482", "revid": "1305772", "url": "https://it.wikipedia.org/wiki?curid=439482", "title": "Ministry", "text": "I Ministry sono un gruppo musicale alternative metal statunitense, formatosi a Chicago nel 1981.\nSono stati per certi versi tra i capostipiti dell'industrial metal. Hanno inoltre influenzato altri gruppi di questo filone relativamente pi\u00f9 recenti, come Nine Inch Nails, Marilyn Manson e Fear Factory, e molti gruppi nu metal, tra cui specialmente Static-X e Sevendust.\nL'unico componente stabile della band \u00e8 il cantante e polistrumentista Al Jourgensen, che al suo attivo ha anche vari progetti paralleli.\nDopo l'uscita dell'album \"The Last Sucker\" nel 2007, Al Jourgensen ha annunciato la chiusura definitiva della carriera del gruppo. Nel 2012 il gruppo rientra in attivit\u00e0 con l'album \"Relapse\", che sar\u00e0 seguito l'anno successivo da \"From Beer to Eternity\".\nStoria del gruppo.\nGli inizi.\nAl Jourgensen inizi\u00f2 la propria carriera negli Special Affect, a fianco di Groovie Mann (My Life With the Thrill Kill Kult). La prima compagine dei Ministry aveva principalmente Jourgensen (voce e tastiere) e Stephen George (batteria), e in origine suonavano synthpop con reminiscenze new wave, un suono molto meno abrasivo di quello che li ha resi celebri. Nel 1984 Al e Stephen crearono 4 singoli da 12 minuti ciascuno, per conto della Wax Trax! Records (poi riproposti per la raccolta \"Twelve Inch Singles\").\nIl loro primo album in studio s'intitolava \"With Sympathy\", e fu stampato per la Arista Records nel 1983. Il disco, che super\u00f2 il 90\u00ba posto di Billboard, aveva sonorit\u00e0 richiamanti il pop melodico; il critico Dean Carlson descrisse questo album come un \"probabile fratello minore di \"Human League\"\". Jourgensen non apprezz\u00f2 molto i risultati iniziali del suo gruppo, ed egli stesso boll\u00f2 \"With Sympathy\" come un \"aborto di disco.\". Alcuni dei suoi primi brani furono inseriti nel CD \"Early Trax\" (Rykodisc Records, 2004). Uno di questi era \"Everyday is Halloween.\"\nA met\u00e0 degli anni ottanta Jourgensen si separ\u00f2 da George e lasci\u00f2 la sua vecchia etichetta, riprendendo la direzione sonora precedente a \"With Sympathy\". Dopo aver firmato per la Sire, Al Jourgensen lavor\u00f2 soprattutto da solista per \"Twitch\" (1986). L'album vendette bene, anche se considerato un lavoro \"underground\". Le canzoni erano perlopi\u00f9 ispirate dalla musica elettronica, ma pi\u00f9 dure ed aggressive. Questo lavoro contribu\u00ec al lancio dell'industrial rock, soprattutto nei club di ballo dedicati alla new wave, e diede una svolta ai Ministry. Le nuove sonorit\u00e0 furono create con campionamenti digitali, e non meno rilevante fu il ruolo del produttore Adrian Sherwood.\n\"The Land of Rape and Honey\".\nDopo \"Twitch\" Jourgensen riprese a suonare la chitarra elettrica, facendo cos\u00ec virare la band verso l'industrial. Qui si present\u00f2 una certa influenza da Killing Joke e Big Black, tra i primi gruppi a mescolare drum machines e chitarre distorte. Al chiam\u00f2 al basso Paul Barker, che prima militava nel gruppo di Seattle Blackouts; Barker sarebbe rimasto pi\u00f9 a lungo dei compagni nei Ministry insieme a Jourgensen, nel periodo pi\u00f9 importante della loro carriera.\nDai Blackouts arriv\u00f2 anche il batterista William Rieflin, con cui il gruppo incise nel 1988 \"The Land of Rape and Honey\". L'album continu\u00f2 ad avere successo in ambiente underground, ed \u00e8 tuttora ritenuto tra i classici dell'industrial metal. In \"The Land of Rape and Honey\" i Ministry usarono sintetizzatori, tastiere, sequenze di EBM, registrazioni su nastro, drum machines martellanti, campionamenti oscuri, dialoghi estratti da film, effetti elettronici non convenzionali, e in parte chitarre distorte e giri di basso metal. L'album fu sostenuto da un tour nel 1988, e dai singoli \"Stigmata\", \"Flashback\" e \"The Land of Rape and Honey\" (per cui furono girati anche dei video).\nNel 1990 la canzone \"Stigmata\" fu anche usata in una scena di \"Hardware\", diretto da Richard Stanley, anche se a suonarla furono in quell'occasione i Gwar.\n\"The Mind Is a Terrible Thing to Taste\".\nIl successivo \"The Mind Is a Terrible Thing to Taste\" fu un po' pi\u00f9 acclamato di \"The Land of Rape and Honey\". Entrambi i dischi avevano sonorit\u00e0 simili, ma \"The Mind Is a Terrible Thing to Taste\" era pi\u00f9 duro e i riff di Jourgensen, di derivazione metal, erano pi\u00f9 enfatizzati.\n\"The Mind Is a Terrible Thing to Taste\" fu sostenuto da un altro tour nel 1990. Data la complessit\u00e0 del lavoro di batteria, i Ministry furono aiutati dal secondo batterista Martin Atkins. I concerti furono documentati in \"In Case You Didn't Feel Like Showing Up\".\nDall'album uscirono due singoli, \"Burning Inside\" (accompagnato da un video) e \"So What\" (ispirato dal film \"The Violent Years\").\nProgetti collaterali.\nAlla fine degli anni ottanta, Jourgensen e Barker avviarono collaborazioni e progetti collaterali. Molti di questi avevano come influenze le sonorit\u00e0 dei Ministry e gli stilemi di produzione del duo \"Hypo Luxa/Hermes Pan\" (a causa di questi progetti, il gruppo dovette anche rimandare l'uscita del successivo album).\nIl loro side project pi\u00f9 importante fu quello dei Revolting Cocks. I \"RevCo\", come spesso si facevano chiamare, erano composti dai Ministry, dal cantante belga Luc Van Acker, e da Richard 23 dei Front 242. Jourgensen e Barker formarono anche i Lard, con Jello Biafra dei Dead Kennedys, gli Acid Horse con i Cabaret Voltaire, gli 1000 Homo DJs con Trent Reznor dei Nine Inch Nails, i PTP con Chris Connelly e i Pailhead con Ian MacKaye (Minor Threat, Fugazi). Barker pubblic\u00f2 materiale proprio sotto lo pseudonimo di Lead Into Gold, mentre Jourgensen lavor\u00f2 a chitarra e produzione \"Rabies\", album degli Skinny Puppy. Atkins e Rieflin fondarono anche i Pigface, a cui lavor\u00f2 anche Barker per molti brani.\nAlcune loro canzoni furono poi registrate sul CD \"Side Trax\" (Rykodisc Records, 2004), mentre i dischi di Lard e RevCo furono rimasterizzati e riediti.\n\"Psalm 69\".\nI Ministry arrivarono in mainstream nel 1991, con il singolo \"Jesus Built My Hot Rod\" (scritto anche da Gibby Haynes dei Butthole Surfers e da Michael Balch). Il suo videoclip ebbe molto seguito su MTV e la canzone fu utilizzata nel gioco Watch Dogs, inoltre la band pot\u00e9 anche partecipare a Lollapalooza.\nCome anticipato dalla canzone, il suono del disco \"Psalm 69: The Way to Succeed and the Way to Suck Eggs\" (1992) fu il pi\u00f9 metallico mai registrato dai Ministry; soprattutto lasciava quasi da parte i sintetizzatori, a favore delle chitarre di Jourgensen e dei nuovi membri Mike Scaccia e Louis Svitek. \"\u039a\u0395\u03a6\u0391\u039b\u0397\u039e\u0398\", titolo di un altro dei singoli, in greco antico vuol dire \"testa\" ed \u00e8 seguito dal numero 69 nella numerazione ellenica. Il titolo si rifaceva ad un lavoro di Aleister Crowley, \"The Book of Lies (Psalm 69: The Way to Succeed and the Way to Suck Eggs)\".\n\"Psalm 69\" divent\u00f2 l'album pi\u00f9 di successo dei Ministry, e fu trascinato da \"Jesus Built My Hot Rod\", \"N.W.O\" (che criticava la Guerra del Golfo e le decisioni dell'allora presidente George H. W. Bush) e \"Just One Fix\" (collaborazione con il poeta e romanziere William S. Burroughs).\n\"Filth Pig\".\nMalgrado la crescente popolarit\u00e0 i Ministry dovettero confrontarsi con altri problemi, tra cui gli arresti e la droga. Cos\u00ec l'uscita di \"Filth Pig\" fu posticipata al 1996.\nPer l'album il gruppo si liber\u00f2 quasi del tutto di tastiere e campionatori, e si avvalsero molto di pi\u00f9 di sonorit\u00e0 metalliche. Le canzoni furono suonate in gran parte a tempi pi\u00f9 ridotti rispetto ai primi tre lavori in studio, rasentando il doom metal. \"Filth Pig\" fu promosso da singoli e relativi video di \"Reload\", \"The Fall\", \"Lay Lady Lay\" (cover di un vecchio brano country di Bob Dylan) e \"Brick Windows\", e anche per questo album ci fu un tour nel '96 (tali performance dal vivo sarebbero state poi registrate per \"Sphinctour\", nel 2002). Tuttavia il disco non fu molto stimato, e la band fu accusata di pigrizia professionale. Non altrettanto pens\u00f2 Jourgensen, che considera \"Filth Pig\" uno dei migliori album del gruppo, anche se si dice che le sessioni fossero state allora guastate dalla dipendenza di Al dall'eroina (per il possesso di questa droga, per loro vi fu anche un arresto).\nIl frontman sostiene anche che \"Filth Pig\" \u00e8 stata la sua risposta alle aspettative dei fan sulla musica dei Ministry. Si pensa anche che sia stato un tentativo del gruppo di allontanarsi dalle vecchie sonorit\u00e0 \"industrial\".\n\"Dark Side of the Spoon\".\nI membri dei Ministry dovettero vedersela anche con la morte dell'ex chitarrista William Tucker, suicidatosi nel 1999 tagliandosi la gola.\nNello stesso anno incisero il loro ultimo lavoro per la Warner Bros. Records, \"Dark Side of the Spoon\", dedicato proprio a Tucker. Per \"Dark Side of the Spoon\" cercarono di diversificare il loro suono con pi\u00f9 influenze melodiche ed elettroniche; ci\u00f2 peraltro non ricevette buoni consensi. \u00c8 anche l'unico disco che Jourgensen appena ricorda di aver registrato, a causa della sua tossicodipendenza. \"Sembrava che io stessi lavorando sul Dealer Standard Time\" avrebbe poi confidato.\nIl singolo \"Bad Blood\" apparve nella colonna sonora di \"The Matrix\" (1999), e nel 2000 ebbe anche una nomina ai Grammy Awards. La band realizz\u00f2 anche la canzone \"What About Us?\" per \"\", e nel film ebbero anche un cameo.\nPrimi anni 2000.\nNel 2001 la Warner Bros. Records edit\u00f2 la raccolta \"Greatest Fits\". Nel triennio 2000-2002 l'etichetta annull\u00f2 la decisione, della Ipecac Recordings, di cancellare la pubblicazione di \"Live Psalm 69\", \"Sphinctour\" e \"ClittourUS\". \"Sphinctour\" fu per\u00f2 pubblicato per la Sanctuary Records.\nIntorno al 2001 Jourgensen rischi\u00f2 di perdere un braccio, dopo essere stato morso da un ragno velenoso. Secondo lui, l'idea di non perdere il proprio sostentamento l'avrebbe indotto ad abbandonare la tossicodipendenza e a concentrarsi ancora una volta sulla propria musica. Jourgensen e Barker cominciarono a sviluppare nuove canzoni, e nel 2003 il gruppo pubblic\u00f2 \"Animositisomina\". Il suono dell'album, pubblicato per la Sanctuary Records, era fortemente carico di influenze metal ed effetti vocali e pareggiava in aggressivit\u00e0 \"Psalm 69\". Il brano pi\u00f9 abrasivo del disco era \"Animosity\", ma vi era anche una reinterpretazione pop dei Magazine, \"The Light Pours out of Me\".\nPoco dopo Barker lasci\u00f2 i Ministry, non soddisfatto delle proprie scelte di vita. Sostenne che suo padre stava morendo mentre il gruppo era in tour estivo in Europa. Nel 2004 disse anche che allora voleva concentrarsi soprattutto sulla sua vita familiare. Jourgensen continuo comunque a suonare con i Ministry, affiancato da Scaccia e da altri sostituti.\nJourgensen pubblic\u00f2 in quel periodo la canzone \"No 'W'\", che attacca il presidente George W. Bush; ne esiste anche una versione alternativa, per la raccolta di pi\u00f9 autori \"Rock Against Bush, Vol. 1\".\nL'album \"Houses of the Mol\u00e9\" (2004) contiene i pi\u00f9 espliciti riferimenti politici di Jourgensen. Le canzoni sono ancora a cavallo tra punk, metal ed elettronica ma pi\u00f9 aggressive.\nNel 2006 la band ha pubblicato \"Rio Grande Blood\", per l'etichetta di Jourgensen 13th Planet Records. Il disco contiene influenze thrash metal che ricordano gli Slayer, ed \u00e8 stato paragonato ai loro lavori pi\u00f9 di successo. Il singolo \"Lieslieslies\" \u00e8 stato di recente nominato ai Grammy Awards, per il premio Best Metal Performance.\nNel 2007 esce l'album \"The Last Sucker\", le cui parti vocali hanno l'apporto di Burton C. Bell, cantante dei Fear Factory; da quest'anno in poi escono anche \"Rio Grande Dub\", \"The Last Dubber\" e \"MiXXXes of the Mol\u00e9\", remake in stile dub dei brani degli ultimi tre album.\nLa morte di Paul Raven e il primo scioglimento.\nIl 20 ottobre 2007 il bassista Paul Raven viene stroncato da un attacco cardiaco. La sua morte porta allo scioglimento del complesso, annunciato da Jourgensen pochi giorni dopo per la fine del tour successivo, che termina il 19 luglio 2008; durante il tour Jourgensen ha ingaggiato Tony Campos. Parte di queste performance sono state pubblicate nell'album live \"Adios... Puta Madres\".\nRitorno in attivit\u00e0.\nNel 2011 Jourgensen annuncia a sorpresa la riformazione dei Ministry, con una line-up in parte nuova, e un nuovo album in fase di registrazione; il disco, intitolato \"Relapse\", viene rilasciato l'anno successivo. L'album possiede sonorit\u00e0 simili a quelle degli ultimi album prima dello scioglimento. Poco dopo la sua pubblicazione, Campos viene sostituito da Casey Orr.\nLa morte di Mike Scaccia e il secondo scioglimento.\nIl 23 dicembre 2012 il chitarrista Mike Scaccia ha un collasso e muore sul palco durante una performance con i Rigor Mortis. Durante un'intervista di marzo 2013, Jourgensen scioglie ufficialmente la band un'altra volta, dichiarando di non potere n\u00e9 volere continuare senza Scaccia. Quello stesso anno viene pubblicato \"From Beer to Eternity\", album di inediti registrato con Scaccia (il bassista Orr non compare in quanto il disco era gi\u00e0 stato completato l'anno prima con Campos), che Jourgensen aveva dichiarato essere \"l'ultimo album\".\nSeconda riformazione.\nNel 2014 Jourgensen annuncia il ritorno in attivit\u00e0 dei Ministry, che partono per un nuovo tour mondiale. Tuttavia Jourgensen non ritratta la sua dichiarazione su \"From Beer to Eternity\" come ultimo album del gruppo, confermando che la band continuer\u00e0 l'attivit\u00e0 dal vivo, ma non registrer\u00e0 pi\u00f9 niente in studio. La nuova formazione comprende alcuni membri dell'ultima del 2013 (John Bechdel, Sin Quirin e Aaron Rossi), pi\u00f9 il ritorno del bassista Tony Campos (successivamente riuscito nel maggio 2019) e un nuovo chitarrista, Cesar Soto (ex-Pissing Razors).\nNel maggio 2021 viene annunciato il rientro in formazione di Roy Mayorga (Stone Sour, Hellyeah, Soulfly) per il tour che partir\u00e0 alla fine dell'anno. Roy era gi\u00e0 stato batterista per la band tra il 2016 e il 2017."}
{"id": "439485", "revid": "2196157", "url": "https://it.wikipedia.org/wiki?curid=439485", "title": "MTOR", "text": "La mTOR (acronimo di mechanistic target of rapamycin, \"bersaglio meccanicistico della rapamicina\", precedentemente noto come mammalian target of rapamycin, \"bersaglio della rapamicina nei mammiferi\") \u00e8 una protein-chinasi che fosforila serina e treonina che regola la crescita, la proliferazione, la motilit\u00e0 e la sopravvivenza delle cellule, la sintesi proteica e la trascrizione.\nFunzioni biologiche.\nLa mTOR integra lo stimolo proveniente da percorsi superiori, inclusi insulina, fattori crescita (come IGF-1 e IGF-2), PAF e mitogeni. La mTOR inoltre percepisce anche i nutrienti cellulari, i livelli di energia e lo stato redox. Il pathway della mTOR appare sregolato in diverse patologie umane, specialmente in alcuni tipi di cancro. La rapamicina \u00e8 un immunosoppressore che pu\u00f2 inibire la mTOR associandosi col suo recettore intracellulare (FKBP12 o ciclofilina A). Il complesso FKBP12-rapamicina si lega direttamente al dominio di legame per FKBP12-rapamicina sulla mTOR. Sembra che questo sia lo stesso sito di legame dove la mTOR pu\u00f2 legare l'acido fosfatidico, un secondo messaggero derivato dall'idrolisi della fosfatidilcolina ad opera della fosfolipasi D.\nLa mTOR \u00e8 oggetto di diversi studi di laboratorio, poich\u00e9 la sua inibizione farmacologica \u00e8 risultata essere un potente mezzo per sopprimere la crescita di molti tipi di tumori, come la leucemia, le mielodisplasie, il glioblastoma, il carcinoma mammario, epatico e pancreatico. Oltre alla rapamicina, infatti, sono gi\u00e0 stati elaborati alcuni farmaci sperimentali specifici per la mTOR.\nRuolo nell'obesit\u00e0.\nLa mTOR ha un ruolo di rilevanza nella regolazione del bilancio energetico del corpo e del suo peso. \u00c8 attivata dagli aminoacidi, dal glucosio e dall'insulina e altri ormoni che regolano il metabolismo. La mTOR funge da sensore ipotalamico per la leucina in particolare, ma anche per altri aminoacidi. Tramite la somministrazione centrale di leucina, la mTOR entra in azione a livello dell'ipotalamo e diminuisce la sensazione di appetito.\nComplessi.\nLa mTOR \u00e8 subunit\u00e0 catalitica di due complessi molecolari denominati mTORC1 e mTORC2.\nmTORC1.\nmTOR Complex 1 (mTORC1) \u00e8 composto da mTOR, dalla proteina G regolatoria di mTOR chiamata Rheb, da una proteina simile alla subunit\u00e0 beta della proteina LST8/G dei mammiferi (mLST8/G\u03b2L) e da PRAS40 e DEPTOR, recentemente identificati. Questo complesso \u00e8 caratterizzato dalle classiche caratteristiche di mTOR poich\u00e9 funziona da sensore per nutrienti, energia, livello redox e controlla la sintesi proteica. L'attivit\u00e0 di questo complesso \u00e8 stimolata da insulina, fattori di crescita, siero, acido fosfatidico, aminoacidi (in particolare la leucina) e stress ossidativo.\nmTORC1 \u00e8 inibito da un basso livello di nutrienti, da una carenza di fattori di crescita, da stress reduttivo, dalla caffeina, dalla rapamicina, dall'acido farnesiltiosalicilico e dalla curcumina. I due bersagli di mTORC1 meglio caratterizzati sono la protein-chinasi 1 p70-S6 (S6K1) e 4E-BP1, ovvero la proteina che lega il fattore eucariotico di iniziazione 4E. mTORC1 fosforila S6K1 su almeno due residui, causando per lo pi\u00f9 la modificazione di un residuo di treonina (T389). Questo evento stimola la successiva fosforilazione di S6K1 ad opera di PDK1. La S6K1 attiva pu\u00f2 ora stimolare l'inizio della sintesi proteica attraverso l'attivazione della proteina ribosomiale S6, un componente del ribosoma, e altri componenti dell'apparato trascrizionale. S6K1 pu\u00f2 anche partecipare in un circuito di feedback positivo con mTORC1 fosforilando il dominio negativo di regolazione di mTOR su due siti, il che sembra stimolare l'attivit\u00e0 di mTOR.\n\u00c8 stato dimostrato che mTORC1 fosforila almeno quattro residui di 4E-BP1 in maniera gerarchica. 4E-BP1 non fosforilato si lega strettamente al fattore iniziante la traduzione eIF4E e previene il suo legame all'mRNA e il loro reclutamento al complesso di iniziazione ribosomiale. Sotto fosforilazione ad opera di mTORC1, 4E-BP1 rilascia eIF4E, permettendogli di svolgere la sua funzione. L'attivit\u00e0 di mTORC1 sembra essere regolata da un'interazione dinamica tra mTOR e Raptor, mediata da G\u03b2L. Raptor e mTOR condividono una forte interazione nella regione N-term e una debole interazione a C-term vicino al domino chinasico di mTOR. Quando sono avvertiti segnali stimolatori, come alti livelli di nutrienti o di energia, l'interazione tra mTOR e Raptor a C-term \u00e8 indebolita e possibilmente completamente persa, permettendo l'attivazione dell'attivit\u00e0 chinasica di mTOR. Quando i segnali stimolatori sono rimossi, ad esempio se vi sono bassi livelli di nutrienti, l'interazione tra mTOR e Raptor a C-term \u00e8 rinforzata, disattivando fortemente la funzione chinasica di mTOR.\nIn aggiunta agli aminoacidi ed al glucosio, anche gli acidi grassi possono regolare il complesso mTORC1. Nel cuore, ad esempio, gli acidi grassi liberi sono potenti attivatori della cascata che conduce alla sua attivazione. In questo caso l'attivazione di mTOR \u00e8 la conseguenza dell'inibizione della protein-chinasi attivata dall'adenosina monofosfato (AMPKalpha), implicata nel controllo energetico cellulare. Nel tessuto cardiaco, un'aumentata ossidazione degli acidi grassi porta a una riduzione della \"ratio\" AMP/ATP, il che inibisce la chinasi AMPKalpha. \nQuesta a sua volta, pu\u00f2 modulare la trasduzione TORC1-dipendente con almeno due modalit\u00e0.\nNel primo caso essa fosforila la proteina TSC2; nel secondo, fosforila direttamente mTOR. In ambo i casi, si ha attivazione della funzione di queste proteine.\nNel caso dell'esercizio fisico, oltre alla stimolazione dovuta alla maggiore captazione di aminoacidi a livello delle cellule muscolari, il controllo di TORC-1 potrebbe in parte dipendere dall'asse fosfolipasi D/acido fosfatidico (PLD2/PA). \u00c8 riportato da uno studio, infatti, che la stimolazione meccanica di preparazioni muscolari \"ex vivo\" porta ad attivare la funzione enzimatica della PLD, accumulo di acido fosfatidico ed aumentato funzionamento del complesso TORC-1\nmTORC2.\nmTOR Complex 2 (mTORC2) \u00e8 composto da mTOR, da Rictor, da G\u03b2L e dalla proteina 1 che interagisce con le chinasi dei mammiferi attivate da stress (MAPKAPK-1). \u00c8 stato mostrato che mTOR ha un'importante funzione regolatoria del citoscheletro attraverso la stimolazione di fibre di F-actina. mTORC2 inoltre sembra possedere l'attivit\u00e0 che prima era attribuita a una protein-chinasi conosciuta come \"PDK2\" o seconda chinasi dipendente dai fosfoinositidi (Phosphoinositide-Dependent Kinase 2). mTORC2 fosforila la chinasi serina/treonina Akt/PKB sul residuo di serina S473. La fosforilazione di questa serina comporta piena attivazione di Akt. La curcumina, tra le sue varie azioni, pu\u00f2 contribuire all'inibizione della fosforilazione del residuo S473.\nmTORC2 sembra essere regolato da insulina, fattori di crescita, siero e livelli di nutrienti. Originariamente mTORC2 fu identificato come un'entit\u00e0 non sensibile a rapamicina, poich\u00e9 un'alta esposizione a rapamicina non influiva sull'attivit\u00e0 di mTORC2 o sulla fosforilazione di Akt. Ad ogni modo successivi studi hanno mostrato che, almeno in alcune linee cellulari, l'esposizione cronica alla rapamicina, sebbene non d\u00e0 effetti sugli mTORC2 preesistenti, pu\u00f2 legare a mTOR libero, inibendo cos\u00ec la formazione di nuovi mTORC2."}
{"id": "439500", "revid": "287204", "url": "https://it.wikipedia.org/wiki?curid=439500", "title": "Fahy (disambigua)", "text": ""}
{"id": "439518", "revid": "2108263", "url": "https://it.wikipedia.org/wiki?curid=439518", "title": "Riccardo di Cornovaglia", "text": "Era figlio del re d'Inghilterra Giovanni Senzaterra (\"John Lackland\", 1166 \u2013 1216) e di Isabella d'Angoul\u00eame (1186 \u2013 1246), e nipote di Eleonora d'Aquitania.\nBiografia.\nSecondo figlio di Giovanni d'Inghilterra, sin da giovane fece esperienza in campo militare: partecip\u00f2 a una spedizione in Guascogna negli anni dal 1225 al 1227, e nel 1240 prese parte ad una spedizione in Terra santa. Era il fratello minore di Enrico III d'Inghilterra ed era stato da lui nominato Conte di Cornovaglia in occasione del suo sedicesimo compleanno, facendolo diventare uno degli uomini pi\u00f9 ricchi del paese. Bench\u00e9, nel corso degli anni, dovesse esercitare la reggenza per ben tre volte, per i primi anni del regno del fratello Riccardo si ribell\u00f2 diverse volte, poich\u00e9 la sua posizione di secondogenito lo poneva molto vicino alla corona.\nNel marzo del 1231 spos\u00f2 Isabella di Pembroke: il matrimonio fu inviso a suo fratello perch\u00e9 la famiglia della donna gli era avversa. Riccardo ebbe quattro figli dalla moglie, di cui solo uno sopravvisse fino all'et\u00e0 adulta; nel 1240 Isabella mor\u00ec di parto.\nRiccardo di Cornovaglia, nel 1235, era diventato cognato di Federico II dopo che quest'ultimo ne aveva sposato la sorella Isabella d'Inghilterra. \nGrazie alla sua vicinanza al re Enrico III d'Inghilterra, e al suo talento nell'amministrazione, Riccardo riusc\u00ec a controllare la gestione dei fondi destinati alle crociate e poco dopo la sua vedovanza part\u00ec egli stesso per la Terra Santa dove non combatt\u00e9 occupandosi prevalentemente di negoziare il rilascio degli ostaggi e di ricostruire la citt\u00e0 di Ascalona che era stata distrutta dal Saladino. Riccardo ebbe i pieni poteri dal re di Gerusalemme e cognato Federico II, nonostante gli ostacoli papali, recuperando Gerusalemme e rinnovando la tregua con i principi musulmani. Tornando dalla Terra Santa, Riccardo sbarc\u00f2 poi a Trani le luglio 1241, recandosi da dal cognato e imperatore Federico II, andando quindi in qualit\u00e0 di emissario con pieni poteri a Roma per trattare la pace tra il papa e l'imperatore, fallendo per\u00f2 nel tentativo. Alla corte imperiale conobbe Rodolfo d'Asburgo, destinato anch'egli a divenire imperatore. Restaur\u00f2 ed ampli\u00f2 il castello di Wallingford che era di sua propriet\u00e0.\nAl suo ritorno, nel 1242, suo fratello Enrico III d'Inghilterra e sua moglie pensarono di trovargli una moglie che, portandogli nuove terre, doveva presumibilmente distrarlo da ulteriori mire sul trono per altro gi\u00e0 protetto dalla nascita di un figlio maschio. La scelta cadde sulla sorella della regina Sancha di Provenza, che Riccardo spos\u00f2, si dice ammaliato dalla sua bellezza, nella cattedrale di Westminster nel novembre 1243: furono genitori di Edmondo di Cornovaglia.\nPapa Innocenzo IV gli offr\u00ec, nel 1252/53 il Regno di Sicilia, che per\u00f2 Riccardo dovette rifiutare perch\u00e9 non disponeva di appoggi sufficienti.\nNel 1257, dopo la morte di Guglielmo II d'Olanda, il collegio elettorale dei principi del Sacro Romano Impero non riusc\u00ec a raggiungere un accordo, e vennero eletti due re: Alfonso X di Castiglia e, appunto, Riccardo di Cornovaglia. In particolare, quest'ultimo era sostenuto dal conte palatino del Reno e dagli arcivescovi di Colonia e di Magonza. Riccardo fu incoronato Re dei Romani ad Aquisgrana, ma, come il suo avversario, non riusc\u00ec ad imporsi. Trascorse in Germania solo brevi periodi, l'ultimo dei quali nel 1269. \nSul fronte personale Riccardo rimase di nuovo vedovo nel 1261 e nove anni dopo si rispos\u00f2 con Beatrice di Falkenburg (lei era sedicenne e lui sessantenne), nel 1264 combatt\u00e9 al fianco del fratello contro una rivolta dei baroni e soprattutto contro Guido di Montfort conte di Nola, che aveva assassinato suo figlio.\nNel 1271 fu colpito da un ictus che lo priv\u00f2 della parola e lo rese paralitico nella parte destra del corpo, mor\u00ec il 2 aprile 1272 e venne sepolto accanto alla seconda moglie e al figlio nell'abbazia di Hailes che lui stesso aveva fondato. La sua terza moglie gli sopravvisse di poco e mor\u00ec a venticinque anni nel 1277. Rodolfo I d'Asburgo, che gli succedette l'anno successivo alla sua morte (Alfonso aveva abdicato dal trono di Germania tre mesi dopo la morte di Riccardo) mise fine all'interregno, mentre i sette principi elettori si affermavano come gli autentici signori territoriali e elettori del sovrano.\nMatrimoni e discendenza.\nIl 30 marzo 1231 Riccardo si spos\u00f2 con Isabella di Pembroke, figlia del leggendario Guglielmo il Maresciallo e gi\u00e0 vedova di Gilberto di Clare, V conte di Gloucester, insieme ebbero:\nIl 23 novembre 1243 all'Abbazia di Westminster Riccardo si rispos\u00f2 con Sancha di Provenza, figlia di Raimondo Berengario IV di Provenza e Beatrice di Savoia, insieme ebbero:\nSancha mor\u00ec il 9 novembre 1261 e il 16 giugno 1269 a Kaiserslautern Riccardo si spos\u00f2 con Beatrice di Falkenburg quando lei aveva sedici anni e lui sessanta. I due non ebbero figli. Una volta rimasta vedova, Beatrice visse ancora pochi anni morendo nel 1277 e venendo sepolta in un'abbazia di Oxford.\nRiccardo ebbe anche dei figli illegittimi dalla sua amante Joan de Valletort:"}
{"id": "439519", "revid": "6340", "url": "https://it.wikipedia.org/wiki?curid=439519", "title": "Metallo alcalino terroso", "text": ""}
{"id": "439523", "revid": "287204", "url": "https://it.wikipedia.org/wiki?curid=439523", "title": "Kruger", "text": ""}
{"id": "439529", "revid": "104458", "url": "https://it.wikipedia.org/wiki?curid=439529", "title": "Fahy", "text": "Fahy (toponimo francese) \u00e8 un comune svizzero di 350 abitanti del Canton Giura, nel distretto di Porrentruy.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nDal 1836 comune politico e comune patriziale sono uniti nella forma del \"commune mixte\"."}
{"id": "439535", "revid": "1305772", "url": "https://it.wikipedia.org/wiki?curid=439535", "title": "Tony Hawk's Pro Skater 4", "text": "Tony Hawk's Pro Skater 4 \u00e8 un videogioco di skateboard della serie \"Tony Hawk\" sviluppato da Neversoft e pubblicato da Activision per GameCube, Game Boy Advance, PlayStation, PlayStation 2, e Xbox. Nel 2003 \u00e8 stato distribuito per personal computer.\nIl gioco \u00e8 una deviazione dalla modalit\u00e0 carriera dei tre giochi precedenti, nei quali si hanno un certo tempo per cercare e completare gli obiettivi. THPS4 invece ha come parte principale una modalit\u00e0 carriera pi\u00f9 simile alla modalit\u00e0 free-skate, nel quale non c'erano limiti di tempo per esplorare il livello. Questa modalit\u00e0 carriera sar\u00e0 poi vista nelle modalit\u00e0 Storia delle serie \"\" e \"American Wasteland\".\nSkater.\nSkater segreti.\nLa versione per GameBoy non ha come protagonisti i personaggi segreti scritti qui sopra, invece ha questi:\nLa versione per PlayStation non ha come protagonisti i personaggi segreti scritti qui sopra, invece ha questi:\nLivelli.\nIl livello San Francisco non era incluso nella versione per GameBoy\nLivelli segreti.\nLa versione per GameBoy ha solo un livello segreto:\nLa versione per GameBoy ha solo un livello segreto:"}
{"id": "439547", "revid": "969721", "url": "https://it.wikipedia.org/wiki?curid=439547", "title": "Fretless", "text": "Fretless (dall'inglese \"senza tasti\") indica ogni cordofono sprovvisto di \"tasti\" (le traversine metalliche che dividono secondo rapporti costanti la tastiera). Mentre il violino e gli altri strumenti ad arco sono sempre \"fretless\" (eccezion fatta per la famiglia della viola da gamba), di altri strumenti esiste tanto la versione normale che quella senza tasti (tipicamente il basso elettrico e in minor misura la chitarra elettrica).\nCom'\u00e8 ovvio, per suonare le note su questo tipo di strumenti bisogna avere una precisione millimetrica, ma soprattutto un ottimo orecchio perch\u00e9 \u00e8 solo questo che permette la precisione necessaria. Infine \u00e8 da ricordare che solo fretless si pu\u00f2 suonare seguendo l'intonazione naturale ad armonici sulla nota tonica. Gli strumenti a tasti sono leggermente stonati perch\u00e9 adottano il temperamento equabile, buona approssimazione ma intrinsecamente errata.\nAlcuni musicisti famosi per l'uso del basso fretless sono Jaco Pastorius, Mick Karn, Percy Jones, Rick Danko, Jack Bruce, Pino Palladino, Sting, Les Claypool, Steve DiGiorgio, Alain Caron, John Paul Jones e Red Canzian.\nLa chitarra fretless.\nLe chitarre fretless sono quasi sempre elettriche. Virtualmente identiche ad una chitarra normale eccezion fatta per l'assenza di tasti, il suono che producono \u00e8 di lunghezza nettamente inferiore a quello delle loro controparti e ricorda il pizzicato quando effettuato sugli strumenti ad arco; d'altro canto, si prestano molto ad effetti di sliding e vibrato. Grande precisione delle dita e memoria muscolare ben sviluppata sono necessari per suonare uno strumento del genere.\nIl basso fretless.\nI bassi elettrici fretless godono di maggior diffusione delle chitarre fretless. Producono un suono molto simile a quello del contrabbasso. "}
{"id": "439549", "revid": "767487", "url": "https://it.wikipedia.org/wiki?curid=439549", "title": "Hendrik Brugmans", "text": "Era figlio dello storico Hajo Brugmans e di Maria Keizer.\nBrugmans \u00e8 stato uno dei leader intellettuali del Movimento Europeo e cofondatore nonch\u00e9 primo presidente dell'Unione dei Federalisti Europei. \u00c8 stato il primo rettore del Collegio d'Europa di Bruges tra il 1950 e il 1972."}
{"id": "439550", "revid": "709565", "url": "https://it.wikipedia.org/wiki?curid=439550", "title": "Aika (serie animata)", "text": " \u00e8 una serie anime OAV giapponese prodotta nel 1997, realizzata da Katsuhiko Nishijima e distribuita in Italia da Dynamic, sia in VHS, che successivamente in DVD. La serie, di genere azione-fantascientifica, \u00e8 universalmente nota pi\u00f9 che altro per l'impressionante quantit\u00e0 di biancheria intima femminile, mostrata grazie ad inquadrature studiate e fantasiose. Con questo stesso spirito \"fan service\", volontariamente esagerato fino al grottesco, sono stati realizzati anche i due prequel della serie, \"AIKa R-16: Virgin Mission\" e \"AIKa ZERO\". In Italia \u00e8 stato trasmesso su La 7 Cartapi\u00f9 e sul canale satellitare Cooltoon.\nIn giapponese il titolo della serie volutamente scritto con le prime tre lettere maiuscole e l'ultima minuscola: \"AIKa\"; questa caratteristica \u00e8 andata perduta nelle edizioni internazionali.\nAgent AIKa.\nTrama.\nUn apocalittico terremoto ha sommerso la quasi totalit\u00e0 delle terre emerse. In questo scenario nasce la professione dei \"salvager\" (recuperatori), ovvero persone che si occupano di recuperare oggetti perduti, dal fondo degli oceani. Aika Sumeragi \u00e8 una donna che lavora come \"recuperatrice\" per una societ\u00e0 con grossi problemi finanziari. Per risollevarsi dalla crisi, la societ\u00e0 affida ad Aika la missione di recuperare il misterioso \"rag\", dietro una cospicua remunerazione. Ma alla ricerca del \"rag\" ci sono diverse persone, e il compito per Aika sar\u00e0 meno facile del previsto.\nColonna sonora.\nSigle di apertura:\nSigle di chiusura:\nAIKa R-16: Virgin Mission.\nStoria.\nLa giovanissima Aika Sumeragi grazie alla propria intelligenza e al proprio fisico atletico, \u00e8 riuscita a superare l'esame come salvager, e senza perdere tempo comincia a spargere voce sulla sua disponibilit\u00e0 a lavorare. Nonostante il suo allenatore Gozo, continui a trattarla ancora come una bambina, Aika viene immediatamente ingaggiata dalla sua compagna di classe Eri Shingai, presidentessa del club del recupero tesori. Aika dovr\u00e0 affrontare la sua prima, misteriosa missione.\nColonna sonora.\nSigla di apertura:\nSigla di chiusura:\nAIKa ZERO.\nStoria.\nAika si trover\u00e0 a dover indagare su un misterioso liceo in cui le studentesse pi\u00f9 attraenti scompaiono improvvisamente salvo poi ricomparire aggregandosi nel fantomatico ordine dei \u201cCavalieri Bianchi\u201d, dietro il quale pare celarsi un'ancora pi\u00f9 fantomatica presenza aliena. La serie si colloca precedentemente alla prima serie OAV e in modo successivo al prequel \u201cVirgin Mission\u201d.\nColonna sonora.\nSigla di apertura:\nSigla di chiusura:"}
{"id": "439565", "revid": "79454", "url": "https://it.wikipedia.org/wiki?curid=439565", "title": "Norvegese antico", "text": ""}
{"id": "439573", "revid": "124904903", "url": "https://it.wikipedia.org/wiki?curid=439573", "title": "Lingua inglese antica", "text": "L'inglese antico o anglosassone (in inglese \"Old-English\" o \"Anglo-Saxon\", in inglese antico \"englisc\" o \"\u00e6nglisc\"), \u00e8 la pi\u00f9 antica forma conosciuta della lingua inglese, parlata tra il V e il XII secolo in zone geografiche che costituiscono parti dell'odierna Inghilterra e della Scozia meridionale. \u00c8 una lingua appartenente al sottoceppo dell'anglo-frisone (a sua volta parte del pi\u00f9 vasto ceppo del germanico occidentale o germanico del nord-ovest), simile proprio all'antico frisone e all'antico sassone. \u00c8 legata anche al norreno e quindi al moderno islandese (che fa parte per\u00f2 del germanico settentrionale).\nL'antico inglese fu parlato di fatto per un periodo di circa 700 anni, partendo dalle popolazioni anglosassoni nord-germaniche e dello Jutland che arrivarono in Inghilterra. Prima della conquista dei Normanni del 1066, l'inglese antico adott\u00f2 diversi aspetti di altre lingue parlate da popoli confinanti o conquistatori, come i Celti e i Vichinghi.\nCon la conquista da parte dei Vichinghi del Danelaw (in italiano \"legge danese\", la zona in cui i Vichinghi avevano fondato una vasta colonia), il norreno diede molti vocaboli all'inglese antico. Le parlate celtiche preesistenti nel territorio britannico, diversamente dal norreno e dal latino, non hanno avuto un grande impatto sulla lingua.\nStoria.\nInfluenza latina.\nUn gran numero di persone colte conosceva il latino, che in quel periodo era lingua di cultura dell'Europa. Ci furono principalmente tre ondate di introduzione di latinismi nella storia inglese. La prima si verific\u00f2 prima che i Sassoni lasciassero il continente per stabilirsi nell'odierna Inghilterra. La seconda avvenne quando gli Anglo-Sassoni si convertirono al Cristianesimo, grazie a sacerdoti che parlavano la lingua latina. La terza, e pi\u00f9 consistente, introduzione di latinismi si verific\u00f2 in seguito alla conquista dei Normanni del 1066, quando un gran numero di parole francesi (e quindi di origine romanza) entrarono nel vocabolario inglese. I Normanni erano una popolazione in origine proveniente dalla Scandinavia, e di lingua norrena, ma essendosi stabiliti in Normandia avevano assimilato molte parole del vocabolario francese, e di conseguenza re-introdussero sia latino che norreno (anche se alterato e non in forma originale) in Inghilterra. La conquista normanna ha praticamente posto fine all'era della lingua inglese antica, tanto che la fase linguistica del periodo intermedio che si colloca tra l'inglese antico e la fase successiva dell'inglese medio (la lingua di Geoffrey Chaucer, l'autore dei \"Canterbury Tales\") \u00e8 detta propriamente \"anglo-normanno\", ed \u00e8 molto pi\u00f9 vicina all'inglese medio che all'inglese antico, praticamente aprendo la strada per l'inglese di Shakespeare, che fa parte invece del periodo cronologico pi\u00f9 antico della fase moderna dell'inglese.\nLa lingua venne alterata molto quando cadde in disuso l'alfabeto runico chiamato Fu\u00feorc, che venne rimpiazzato dall'alfabeto latino. Inoltre, le lettere \"silenti\" dell'inglese moderno erano pronunciate. Per esempio la 'c-dura' in \"cniht\", l'equivalente antico di \"knight\", era pronunciata. Le parole inoltre cambiavano pronuncia in base al dialetto locale, per esempio \"and\" si poteva pronunciare sia \"\u00e6nd\" che \"ond\".\nLa pronuncia dell'inglese antico quindi \u00e8 considerata pi\u00f9 confusa rispetto a quella dei giorni d'oggi, anche se pu\u00f2 riflettere \"alcune\" pronunce esistenti, mentre il moderno inglese non pu\u00f2 farlo in molti casi.\nInfluenza vichinga.\nLa maggior parte delle parole semplici del vocabolario dell'inglese antico vennero introdotte durante l'et\u00e0 dei Vichinghi, tramite le invasioni del nono e decimo secolo, specie nella zona del Danelaw. In aggiunta a molti toponimi, le parole introdotte erano quelle relative ad oggetti, animali, e cose semplici in generale. I Vichinghi parlavano norreno, una lingua che era imparentata con l'inglese antico e che derivava dallo stesso ceppo proto-germanico. Il norreno antico ha avuto un profondo impatto sull'inglese, con parole tramandate fino ai giorni nostri come \"sky\" \u2018cielo\u2019, \"leg\" \u2018gamba\u2019 e il pronome personale \"they\" \u2018loro, essi, -e\u2019.\nInfluenza celtica.\nTradizionalmente molti linguisti ritengono che l'influenza delle lingue celtiche, parlate dagli abitanti originari dell'isola britannica, sia stata scarsa. Il numero di parole prese in prestito dalle lingue celtiche \u00e8 molto minore rispetto a quelle prese dalle lingue germaniche settentrionali e dal latino. Alcuni sono dell'opinione per\u00f2 che certi tratti celtici siano chiaramente visibili dal periodo seguente alla decadenza della lingua inglese antica nella sintassi.\nDialetti e lingue derivate.\nL'inglese antico non dovrebbe essere considerato come una singola entit\u00e0 di linguaggio, cos\u00ec come non lo \u00e8 l'inglese moderno. Esistevano diversi sistemi fonetici per la lingua. Per esempio la lingua parlata nel Wessex al tempo di \u00c6thelwold di Winchester, chiamata \"primo sassone occidentale\", o \"sassone di \u00c6thelwold\", \u00e8 significativamente diversa dalla lingua parlata durante il tempo di Alfredo il Grande, chiamata \"tardo sassone occidentale\" o \"sassone alfrediano\". Inoltre la differenza tra le due lingue fa s\u00ec che il tardo sassone non sia discendente diretto del primo sassone.\nI quattro dialetti principali dell'inglese antico erano il merciano, il northumbriano, il kentiano, e il tardo sassone. Ognuno di questi dialetti era associato a un regno indipendente sull'isola. Di queste regioni, la Northumbria e gran parte della Mercia vennero conquistate dai Vichinghi nel IX secolo mentre le rimanenti parti della Mercia e tutto il Kent venivano incorporati nel Wessex.\nDopo l'unificazione dei vari regni anglosassoni, favorita da Alfredo il Grande nell'878, vi fu un declino nell'importanza dei dialetti regionali, anche se non scomparvero.\nLa gran parte dei documenti pervenutici del periodo anglosassone sono scritti nel dialetto del Wessex, il regno di Alfredo. Con la centralizzazione del potere divent\u00f2 necessario unificare e stabilire una lingua comune nel governo.\nAlfredo inizi\u00f2 un programma che riguard\u00f2 la traduzione di testi scritti in lingua latina in inglese. Per assicurare la diffusione dei materiali tradotti i monaci e i sacerdoti lavorarono scrivendo nel dialetto di Alfredo. Alfredo stesso sembra che abbia tradotto libri latini in inglese, come la \"Cura Pastoralis\" di papa Gregorio I.\nA causa delle invasioni vichinghe e della centralizzazione del potere, non \u00e8 rimasta traccia dello sviluppo di dialetti non appartenenti al ceppo di Wessex dopo l'unificazione dei regni.\nLa pronuncia ricevuta non \u00e8 discendente diretta del dialetto maggiormente conosciuto, il tardo sassone occidentale. Proviene invece da un dialetto della Mercia - probabilmente merciano orientale o sud-orientale. Il tardo sassone non ebbe una grande influenza sullo sviluppo del medio inglese e dell'inglese moderno.\nFonologia.\nL'inventario dell'antico inglese classico \u00e8 cos\u00ec comunemente ricostruito.\nI suoni in parentesi nella tabella sopra sono allofoni:\nLa vocale anteriore media arrotondata occorre in alcuni dialetti dell'inglese antico, ma non nelle attestazioni migliori sassoni.\nGrammatica.\nMorfologia.\nDifferentemente dall'inglese moderno, l'inglese antico \u00e8 una lingua sintetica ed \u00e8, in generale, pronunciato come scritto. Mantiene quattro casi dell'indoeuropeo: nominativo, genitivo, dativo, accusativo, e sopravvivono tracce di altri due casi: vocativo e strumentale.\nIl nome.\nIn tutte le lingue conosciute si fa distinzione fra nome (ci\u00f2 di cui si parla, tema dell'enunciato) e verbo (azione o stato, ci\u00f2 che viene predicato, rema), con possibilit\u00e0 di reciproca derivazione.\nOgni parola semplice indoeuropea si pu\u00f2 scomporre in tre elementi: radice, suffisso tematico e desinenza; radice e suffisso tematico costituiscono il tema (morfologico) della parola. La radice d\u00e0 il significato di base alla parola, il suffisso ne determina il valore semantico, la desinenza indica i rapporti della parola con gli altri membri della frase, e spesso, il genere e il numero (sostantivi) o la persona e il numero (verbo).\nA seconda del tema si determina il tipo di flessione del sostantivo. Le varie categorie di temi sono cos\u00ec ordinate nel germanico e nell'inglese antico:\nLa flessione nominale distingue tre generi:\nDue numeri:\nQuattro casi:\nLe classi di declinazione pi\u00f9 frequenti sono tre:\nAltre declinazioni meno frequenti sono la atematica, quella in \"-r-\", quella dei neutri con plur. in \"-ru\".\nI sostantivi atematici, masch. e femm., cambiano al plurale la vocale tematica in conseguenza di una metafonia palatale: \"f\u014dt\", masch. \u2018piede\u2019, plur. \"f\u0113t\" \u2018piedi\u2019.\nIl pronome.\nLe lingue indoeuropee hanno, oltre alla declinazione nominale, una declinazione speciale per i pronomi. Tutti i pronomi hanno la categoria del caso. \nI pronomi personali sono indifferenti al genere ed esprimono il plurale con mezzi semantici, cio\u00e8 con radicali diversi, e conservano anche il duale.\nSi osservano le seguenti regole:\nL'articolo definito.\nL'articolo definito si presenta nella forma \"s\u00ea\" per il maschile, \"s\u00eao\" per il femminile, \"\u00f0\u00e6t\" per il neutro. Quest'ultima forma sopravvive negli articoli inglesi moderni \"the\" e \"that\".\nL'aggettivo.\nLe lingue germaniche hanno per gli aggettivi due tipi di flessione: una debole e una forte. Si tratta di una innovazione del germanico rispetto all'indoeuropeo, in cui esiste un'unica flessione nominale, sia per i sostantivi che per gli aggettivi. \nAccanto alla declinazione forte, ogni aggettivo ha una declinazione debole modellata interamente sui sostantivi con tema in nasale (deboli).\nPer la declinazione forte si osservano:\nIl participio presente si flette come un aggettivo in \"-ja\"/\"-j\u014d\", e pu\u00f2 avere sia flessione forte che debole.\nIl participio preterito \u00e8 declinato come un comune aggettivo in \"-a\"/\"-\u014d\", sia forte che debole.\nIl comparativo degli aggettivi si forma aggiungendo il suffisso \"-ra\", il superlativo aggiungendo il suffisso \"-est\"/\"-ost\". (Es. \"l\u0113of\" \u00abcaro\u00bb - \"l\u0113ofra\" - \"l\u0113ofost\").\nCi sono quattro aggettivi che per il comparativo e il superlativo ricorrono a un altro radicale:\nEsistono alcuni aggettivi di forma comparativa e superlativa tratti da avverbi o preposizioni, cio\u00e8 senza un corrispondente aggettivo positivo.\nL'avverbio.\nGli avverbi di modo si formano normalmente con l'aggiunta al tema dell'aggettivo della desinenza \"-e\".\nFrequentemente si formano avverbi da aggettivi in \"-l\u012bc\", ne consegue che la finale \"-l\u012bce\" viene sentita come formante avverbiale e si formano avverbi in \"-l\u012bce\" anche da aggettivi che non hanno la forma in \"-l\u012bc\". (Es. \"heard\" \u00abduro\u00bb - \"heardl\u012bce\").\nI pi\u00f9 importanti avverbi di stato in luogo, moto a luogo, moto da luogo sono:\nI numerali.\nI nomi dei numerali cardinali dall'uno al dieci sono tutti di origine indoeuropea:\nLa flessione degli ordinali \u00e8 quella degli aggettivi deboli. Vediamone alcuni:\nI moltiplicativi si formano aggiungendo al numerale cardinale il suffisso \"-feald\". (Es. \"\u0101nfeald\" \u00absemplice/unico\u00bb).\nI distributivi:\nIl verbo.\nCome in genere nelle lingue germaniche i verbi si dividono in due categorie: forti e deboli. Nei forti la vocale tematica muta passando dal presente al preterito al participio passato e dal singolare al plurale. Per esempio da \"singan\" (cantare) si ha pret. \"sang\", pret. plur. \"sungon\", part. pass. \"gesungen\". I verbi deboli formano il preterito mediante le desinenze \"-ede\", \"-ode\", \"-de\", \"-te\". Esistono varie ipotesi sull'origine di questa desinenza in dentale tipicamente germanica. Secondo alcuni autori deriverebbe dall'agglutinazione del verbo germanico per \"fare\" (qualcosa del tipo \"I did change\", \"I change-did\", \"I changed\"), secondo altri dalla particella \"t\u00f4\", \"to\".I verbi forti, molto numerosi in AI, tenderanno, col passare dei secoli, in gran parte a scomparire o a confluire nella pi\u00f9 \"regolare\" declinazione forte. Quelli che si sono mantenuti sono in effetti i verbi di uso pi\u00f9 frequente, quindi meno propensi a venir \"regolarizzati\".\nI caratteri formali del verbo sono:\ngli ultimi due sono collegati con morfemi unici.\nI verbi dell'inglese antico si dividono in due grandi categorie: verbi forti e verbi deboli, e due categorie pi\u00f9 piccole: verbi perfetto-presenti e verbi atematici.\nI verbi forti sono soggetti alle regole seguenti:\nI verbi deboli sono soggetti alle regole seguenti:\nhanno inoltre i seguenti caratteri:\nI verbi perfetto-presenti costituiscono una piccola categoria con queste caratteristiche:\nI verbi atematici sono resti di un tipo verbale indoeuropeo molto arcaico. Sono coniugati senza vocale di congiunzione tra radice e desinenza.\nTra questi verbi ricordiamo:\nI suffissi.\nI suffissi pi\u00f9 comuni per la formazione di sostantivi maschili sono:\nSintassi.\nOrdine delle parole.\nL'ordine delle parole in antico inglese \u00e8 in genere (SVO) come nell'inglese moderno e nella maggior parte delle lingue germaniche, ma non ha una particolare importanza, considerando il fatto che si trattava di una lingua sintetica. Finch\u00e9 la declinazione era corretta, era irrilevante che si dicesse \"M\u012bn nama is...\" o \"Nama m\u012bn is...\" per \"My name is...\" (\"il mio nome \u00e8...).\nDomande.\nPer la sua similitudine con l'antico norreno, si crede che l'ordine delle parole cambia nelle domande, da SVO a VSO; ad es.\nOrtografia.\nDopo un uso primitivo della scrittura con le rune (Fu\u00feork) si adott\u00f2 l'alfabeto latino, introdotto da missionari cristiani irlandesi. Successivamente, si us\u00f2 la scrittura insulare, una versione in corsivo della semionciale che fu usata fino al finale del XII secolo, quando venne sostituita dalla scrittura carolina.\nLa lettera \"yogh\" fu presa dall'irlandese. La lettera \"\u00f0\u00e6t\" &lt;\u00a0\u00a0&gt; (chiamata \"edh\" o \"eth\") \u00e8 una modifica del latino &lt;\u00a0\u00a0&gt;, mentre le lettere runiche \"thorn\" e \"wynn\" furono prese dal Fu\u00fearc. Esisteva inoltre un simbolo per la congiunzione \"and\", simile al numero sette (&lt;\u00a0\u00a0&gt;, una nota tironiana), un'altra per il pronome relativo \"\u00fe\u00e6t\", un \"thorn\" con una barra trasversale nell'asta ascendente (&lt;\u00a0\u00a0&gt;). Sporadicamente si trovano macron sulle vocali per segnalare che sono lunghe, o abbreviazioni che indicano una \"m\" o \"n\" seguenti.\nEsempi.\nUn esempio di antico inglese, il Padre Nostro:"}
{"id": "439577", "revid": "767487", "url": "https://it.wikipedia.org/wiki?curid=439577", "title": "Roche-d'Or", "text": "Roche-d'Or (toponimo francese; in tedesco \"Goldenfels\", desueto) \u00e8 una frazione di 37 abitanti del comune svizzero di Haute-Ajoie, nel Canton Giura (distretto di Porrentruy).\nStoria.\nGi\u00e0 comune autonomo che si estendeva per 3,46\u00a0km\u00b2, il 1\u00ba gennaio 2009 \u00e8 stato accorpato agli altri comuni soppressi di Chevenez, Damvant e R\u00e9cl\u00e8re per formare il nuovo comune di Haute-Ajoie.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nDal 1836 comune politico e comune patriziale erano uniti nella forma del \"commune mixte\"."}
{"id": "439578", "revid": "14806", "url": "https://it.wikipedia.org/wiki?curid=439578", "title": "ClubDogo", "text": ""}
{"id": "439586", "revid": "124525620", "url": "https://it.wikipedia.org/wiki?curid=439586", "title": "Parco nazionale Kruger", "text": "Il parco nazionale Kruger (in inglese \"Kruger National Park\", in afrikaans \"Nasionale Krugerwildtuin\") \u00e8 la pi\u00f9 grande riserva naturale del Sudafrica. Si estende su di un'area di circa 20.000\u00a0km\u00b2 (equivalente all'incirca a quella dello stato di Israele o del Galles), con un'estensione di 350\u00a0km da nord a sud e 67\u00a0km da est a ovest.\nA ovest e a sud del parco si trovano le due province sudafricane di Mpumalanga e Limpopo; a nord lo Zimbabwe e a est il Mozambico e lo Swaziland. Recentemente, il Kruger \u00e8 entrato a far parte del parco transfrontaliero del Grande Limpopo, che lo unisce al parco nazionale di Gonarezhou dello Zimbabwe e al parco nazionale del Limpopo del Mozambico. Il parco appartiene alla Kruger to Canyons Biosphere (Biosfera dal Kruger ai Canyon), una zona designata dall'UNESCO come \"riserva internazionale dell'uomo e della biosfera\".\nStoria.\nStoria antica della regione.\nNella regione del Kruger sono stati trovati reperti che indicano la presenza umana da almeno un milione e mezzo di anni fa. Il popolo San (\"boscimani\") abita l'area almeno da 100.000 anni. Nel III secolo giunsero nella zona popolazioni Nguni, alla ricerca di allevamenti per il loro bestiame; i San furono costretti ad allontanarsi. Nel IX secolo gli Arabi iniziarono le loro scorrerie nella zona per catturare schiavi da esportarsi attraverso i porti dell'Africa orientale. Nella zona nord del parco, nello stesso periodo, fior\u00ec una civilt\u00e0 la cui presenza \u00e8 oggi testimoniata dalla cittadella di pietra di Thulamela e dai resti di circa 200 miniere di ferro.\nIl primo europeo a esplorare la zona fu l'olandese Francois de Cuiper, che guidava una spedizione della Compagnia olandese delle Indie orientali partita dalla Colonia del Capo nel 1725. Cuiper fu scacciato dalla zona da un attacco sferrato ai suoi dalle trib\u00f9 locali nella zona di Gomondwane.\nIntorno al 1838, una spedizione di \"voortrekker\" guidata da Louis Trichardt e Hans van Rensburg esplor\u00f2 il Lowveld. Nel 1845 Giovanni Albasini, un diciottenne italiano, fu il primo colono a insediarsi nella zona, dopo essere naufragato sulle coste del Mozambico. Albasini apr\u00ec un negozio vicino a quella che oggi si chiama Pretoriuskop. Circa nello stesso periodo, le carovane iniziarono a percorrere regolarmente la tratta dal Lowveld alla Baia di Delagoa).\nL'oro fu trovato nel settembre 1873 a Pilgrim's Rest e nel 1881 a Barberton. Cercatori d'oro iniziarono a riversarsi nella zona, nonostante il pericolo rappresentato da leoni, coccodrilli e malaria. In questo periodo la fauna locale cominci\u00f2 a essere seriamente minacciata dai cacciatori europei.\nLa riserva.\nNel 1896 il virus della peste bovina fece strage di gran parte degli animali selvatici e domestici dell'area. Allo scopo di preservare la cacciagione, il \"Volksraad\" del Transvaal decise di creare una piccola riserva governativa intorno al fiume Sabie. I primi fondi furono stanziati nel 1898, ma lo scoppio della Seconda guerra boera blocc\u00f2 il progetto, ripreso solo nel 1902. L'area della riserva fu quasi subito estesa dal Sabi fino al fiume Olifants.\nLa parte settentrionale della regione divenne a sua volta area protetta nel 1903, col nome di \"Singwitsi Game Reserve\". Vi era incluso il \"Crook's Corner\" (l'\"angolo di Crook\"), un tratto di terra triangolare racchiuso fra i fiumi Luvuhu e Limpopo, e fra i confini di Sudafrica, Mozambico e Zimbabwe; proprio a causa della vicinanza dei tre confini (e la relativa facilit\u00e0 di una fuga all'estero) il \"triangolo\" era il rifugio ideale di bracconieri, fuggiaschi e latitanti di varia natura. Soprattutto per via del bracconaggio, la fauna nella riserva era prossima all'estinzione. James Stevenson-Hamilton, primo guardiano della riserva, fece in modo che tutti gli abitanti della zona fossero costretti a trasferirsi, e inizi\u00f2 ad abbattere i predatori per consentire alla popolazione di antilopi e altri erbivori di tornare a crescere in numero.\nIl parco nazionale.\nNel 1912 la riserva fu attraversata dalla ferrovia. Stevenson-Hamilton riusc\u00ec a sfruttare questa situazione, facendo in modo che i viaggiatori si fermassero nella riserva a pranzo, e quindi creando un primo embrione di sfruttamento turistico della zona. Nel 1926 l'amministrazione britannica stabil\u00ec che la riserva diventasse il primo Parco Nazionale del Sudafrica, e, come gesto simbolico di riconciliazione con la popolazione dei coloni dopo la guerra, la ribattezz\u00f2 \"Kruger National Park\" in onore del leader boero Paul Kruger.\nIl parco fu aperto al pubblico nel 1927, e dopo un inizio piuttosto timido inizi\u00f2 ad attirare turismo: gi\u00e0 nel 1935 si vendettero circa 26000 biglietti d'ingresso. Stevenson-Hamilton smise di abbattere predatori quando si accorse del grande interesse che i leoni suscitavano presso i turisti; egli si ritir\u00f2 nel 1946, morendo poi nel 1957. Oggi, il parco viene visitato da circa un milione di turisti l'anno.\nIl Kruger moderno.\nNel 1991 Robbie Robinson divenne il direttore della South African National Parks Board e intraprese numerose azioni per modernizzare il parco. Una delle sue prime decisioni fu quella di rimuovere le staccionate che delimitavano i confini del Kruger, consentendo cos\u00ec agli animali di spostarsi liberamente dal Kruger alle riserve confinanti. Nel 1998 fu eletto il primo direttore nero del parco, David Mabunda. Nello stesso periodo, il Kruger fu annesso al Parco transfrontaliero del Grande Limpopo. Il 21 ottobre del 2002 fu aperto nei pressi di Nelspruit (a circa 63\u00a0km dal parco) l'aeroporto internazionale Kruger Mpumalanga, un aeroporto che (a dispetto del nome) al momento riceve voli principalmente da Durban, Citt\u00e0 del Capo e Johannesburg.\nFlora.\nIl Kruger Park \u00e8 suddiviso in 6 ecosistemi con diversi tipi di vegetazione, dai fitti boschi di acacie e sicomori del sudovest alla savana della regione centrale. Complessivamente, il parco ospita circa 1.900 specie di piante.\nFauna.\nIl Kruger ospita tutti i membri del gruppo dei \"big five\" con una cifra stimata di 2500 bufali, 1000 leopardi, 1500 leoni, 5000 rinoceronti (sia neri che bianchi) e 12000 elefanti. Altri mammiferi presenti nel parco includono zebre di Burchell, ghepardi, licaoni, giraffe, kudu, ippopotami, impala, molte specie di antilopi, iene, facoceri, gnu, e via dicendo.\nNell'ultimo ventennio circa il parco ha sofferto di un'eccessiva crescita della popolazione degli elefanti, che crea notevoli problemi all'ecosistema. A partire dal 1989 il parco ha preso a vendere sistematicamente i propri elefanti ad altre riserve, e dal 1995 ha iniziato ad applicare la somministrazione annuale di farmaci contraccettivi.\nNel parco si trovano inoltre 120 specie di rettili (tra cui circa 5000 coccodrilli), molte specie di serpenti (mamba nero incluso), 52 specie di pesci, 35 di anfibi e oltre 500 diverse specie di uccelli, alcune residenti, altre migratorie o nomadi."}
{"id": "439612", "revid": "1573940", "url": "https://it.wikipedia.org/wiki?curid=439612", "title": "Scarabaeus sacer", "text": "Lo scarabeo sacro (\"Scarabaeus sacer\" ) \u00e8 una delle specie pi\u00f9 caratteristiche del genere \"Scarabaeus\".\nLo scarabeo sacro viene anche talvolta indicato con il nome di scarabeo stercorario, tuttavia questa espressione si riferisce informalmente ad una grande variet\u00e0 di scarabeidi che realizzano pallottole di sterco; se usata in senso specifico, indica la specie \"Geotrupes stercorarius\".\nBiologia.\nTratto pi\u00f9 caratteristico di tutti gli appartenenti al genere \u00e8 la produzione di pallottole di sterco destinate sia all'alimentazione degli adulti che alla funzione di \"incubatrice\" per le larve.\nCuriosit\u00e0.\nLo scarabeo sacro deve il suo nome al ruolo che ebbe nella religione dell'antico Egitto dove veniva adorato con il nome di Khepri\nBibliografia.\nGrzimek, Bernhard - Vita degli animali vol 2 - Bramante Editrice, 1973 Milano (prima edizione 1969 Zurigo)"}
{"id": "439615", "revid": "104458", "url": "https://it.wikipedia.org/wiki?curid=439615", "title": "Rocourt", "text": ""}
{"id": "439621", "revid": "404338", "url": "https://it.wikipedia.org/wiki?curid=439621", "title": "Scarabeo sacro", "text": ""}
{"id": "439627", "revid": "7336", "url": "https://it.wikipedia.org/wiki?curid=439627", "title": "Ghino Di Tacco", "text": ""}
{"id": "439630", "revid": "37401", "url": "https://it.wikipedia.org/wiki?curid=439630", "title": "Fattori limitanti", "text": ""}
{"id": "439632", "revid": "37401", "url": "https://it.wikipedia.org/wiki?curid=439632", "title": "Biotico", "text": ""}
{"id": "439634", "revid": "765341", "url": "https://it.wikipedia.org/wiki?curid=439634", "title": "Enguerrand VII di Coucy", "text": "Condusse numerose campagne in Europa e contro i Turchi. Nel 1384 collabor\u00f2 al tentativo di conquista del Regno di Napoli fatto da Luigi d'Angi\u00f2. Nel corso di questo tentativo impervers\u00f2 soprattutto in Toscana e conquist\u00f2, tra l'altro, Arezzo che perse definitivamente la sua indipendenza il 5 novembre di quello stesso anno. Il condottiero cedette la citt\u00e0 ai fiorentini per 40.000 fiorini d'oro, pagabili a rate.\nDopo aver conquistato Arezzo, Enguerrand valic\u00f2 l'Appennino, recando con s\u00e9 la preziosa reliquia della testa di san Donato, trafugata appunto ad Arezzo, di cui san Donato \u00e8 patrono. Alla sua venuta a Forl\u00ec, il Signore di quella citt\u00e0 Sinibaldo Ordelaffi, riscatt\u00f2 la reliquia, che tenne con grande venerazione fino a che essa fu restituita agli aretini.\nVerso il 1384 era stato nominato \"Grand bouteiller de France\"."}
{"id": "439636", "revid": "1323158", "url": "https://it.wikipedia.org/wiki?curid=439636", "title": "Palazzo della Ragione", "text": "Il palazzo della Ragione era, nel Medioevo, l'edificio in cui si amministrava la giustizia. Veniva chiamato anche Arengo, Palazzo Pretorio, Palazzo della comunit\u00e0, a seconda dell'epoca e della rappresentanza cittadina, casa consiliare, tribunale, arengo, centro notarile.\nSebbene comune a molte citt\u00e0 dell'Italia settentrionale, i due edifici pi\u00f9 noti sono il palazzo della Ragione di Padova e quello di Vicenza, ristrutturato dal noto architetto rinascimentale Andrea Palladio nel 1549, da cui il nuovo nome di Basilica Palladiana.\nSignificato del nome.\nIl nome dell'edificio pubblico in cui si svolgeva l'attivit\u00e0 giudiziaria deriva dal fatto che in quel luogo i giudici rendevano \"ragione\" ai cittadini delle loro doglianze. Il termine \"ragione\" deriva dalle antiche locuzioni \"far ragione a qualcuno\", col significato di \"rendergli giustizia\", e \"farsi ragione da s\u00e9\", cio\u00e8 \"farsi giustizia da soli\"; e infatti nel linguaggio giuridico si utilizza, ancora oggi, l'espressione \"ragion fattasi\" quando si vuol dire che una persona si \u00e8 fatta giustizia da s\u00e9."}
{"id": "439637", "revid": "767487", "url": "https://it.wikipedia.org/wiki?curid=439637", "title": "Rocourt (Haute-Ajoie)", "text": "Rocourt (toponimo francese) \u00e8 una frazione di 156 abitanti del comune svizzero di Haute-Ajoie, nel Canton Giura (distretto di Porrentruy).\nStoria.\nGi\u00e0 comune autonomo che si estendeva per 4,48\u00a0km\u00b2, il 1\u00ba gennaio 2018 \u00e8 stato accorpato al comune di Haute-Ajoie.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nDal 1836 comune politico e comune patriziale erano uniti nella forma del \"commune mixte\"."}
{"id": "439640", "revid": "767487", "url": "https://it.wikipedia.org/wiki?curid=439640", "title": "Bambole di pezza", "text": "Le Bambole di pezza sono un gruppo musicale italiano Pop punk/garage punk formatosi a Milano nel 1997. Oltre all'impegno musicale punk rock, la band \u00e8 sempre stata impegnata su tematiche femministe, sulla lotta contro la violenza di genere e contro il sessismo.\nBiografia.\n1997-2003: Dagli esordi a \"Crash Me\".\nLe Bambole di pezza sono una band Rock milanese con una formazione esclusivamente femminile; l'idea \u00e8 nata nel 1997. Il gruppo iniziale ha subito vari cambiamenti fino a raggiungere un assestamento definitivo nella formazione composta da Morgana (chitarra), Aika (batteria), Dani (chitarra), Franka (basso) e Rox (voce). Le componenti del gruppo, chiamate semplicemente \"Bambole\", pur svolgendo la loro attivit\u00e0 principale a Milano, provengono da diverse zone dell'Italia: Sicilia, Campania, Marche, Piemonte e Lombardia.\nNel 2002, dopo 5 anni dalla fondazione, firmarono per la Tube Record, con cui pubblicarono il loro primo disco \"Crash Me\". L'album presentava un punk rock energico ed ispirato al movimento Riot Grrl filtrati in salsa pop Prozac +, con canzoni ben variegate tra loro. Per i singoli dell'album \"Le Streghe\" e \"Rock'n'roll\" furono poi girati i videoclip mandati in rotazione dai maggiori canali televisivi musicali italiani. Dopo l'album part\u00ec una lunga tourn\u00e9e, che le port\u00f2 anche a supportare la band spagnola Ska-P nel loro tour italiano suonando in vari palazzetti dello sport.\nDal 2003 la band esegu\u00ec oltre 70 \"live\" all'anno. Fu poi nel maggio del 2003 che le Bambole di pezza parteciparono come guest star all'episodio \"Il giorno del lupo\" della serie televisiva \"L'ispettore Coliandro\", interpretando la parte della band in cui suona Nikita, la protagonista dell'episodio, e suonando il brano \"Le Streghe\".\n2004-2007:\"Strike\".\nNel 2004 le Bambole di pezza passarono alla Alternative Produzioni con cui pubblicarono l'album \"Strike\", che vedeva anche la cover ironica del brano \"Freeway\" dei Beehive, la band della serie TV Kiss Me Licia. Il suono, registrato in presa diretta, risultava sicuramente pi\u00f9 viscerale ed energico rispetto al primo album riprendendo spesso sonorit\u00e0 pi\u00f9 sixties e proto-punk. Il videoclip era tratto invece dall'omonimo singolo in rotazione su diverse emittenti musicali come MTV, Rock TV, All Music, per poi essere ospiti nel 2005 sul programma \"I love Rock\u2019n\u2019Roll\" di All Music. Nello stesso anno furono poi ospiti nel programma Markette, condotto da Piero Chiambretti su LA7.\nImpegnate da sempre su tematiche femministe, nel 2005 le Bambole di pezza organizzarono un festival/tourn\u00e9e dal nome \"Rockgirls\", che vedeva la partecipazione di varie band femminili e comprendeva uno spazio dedicato alle associazioni che sostengono le problematiche legate ai disturbi alimentari (anoressia nervosa e bulimia) e per la violenza sessuale. Nel 2005 e nel 2006 hanno poi preso parte a vari festival, sia italiani (Arezzo Wave, Venerelettrica) che europei (il Punk Italia berlinese, il VenusRock di Huy o il Nandrinfestival belga).\nNel 2007 hanno collaborato con il gruppo rap milanese Sano Business nella canzone \"Cash In Black\", dell'album Crossover.\n\u00c8 ancora inedito invece il video di \"Hardly Wait\" tratto da una cover di PJ Harvey) e girato da Paolo Ferrari (Tiromancino, Eterea Post Bong Band, Torquemada).\nLe Bambole di pezza si riunirono nel 2014 per celebrare i 10 anni dall'uscita del loro album ultimo album \"Strike\"."}
{"id": "439643", "revid": "7336", "url": "https://it.wikipedia.org/wiki?curid=439643", "title": "Biomi", "text": ""}
{"id": "439645", "revid": "1543377", "url": "https://it.wikipedia.org/wiki?curid=439645", "title": "Elidyr Llydanwyn", "text": "Il regno copriva gli odierni Lancashire e Cheshire ed era probabilmente incentrato su Ribchester e Lancaster.\nSi sa poco su di lui, diversamente dal suo contemporaneo Elidyr Mwynfawr, principe dello Strathclyde, con cui viene spesso confuso."}
{"id": "439650", "revid": "7336", "url": "https://it.wikipedia.org/wiki?curid=439650", "title": "Fattore ambientale", "text": ""}
{"id": "439651", "revid": "7336", "url": "https://it.wikipedia.org/wiki?curid=439651", "title": "Fattore abiotico", "text": ""}
{"id": "439653", "revid": "7336", "url": "https://it.wikipedia.org/wiki?curid=439653", "title": "Fattore biotico", "text": ""}
{"id": "439654", "revid": "117840427", "url": "https://it.wikipedia.org/wiki?curid=439654", "title": "Fattori biotici", "text": "I fattori biotici sono gli organismi vivi che hanno un impatto nel modellare un ecosistema. Possono riferirsi alla flora e la fauna di un luogo e alle relative interazioni. Gli individui devono avere un comportamento e delle caratteristiche fisiologiche specifiche che permettano la propria sopravvivenza e la riproduzione in un ambiente definito. La condizione di condivisione di un ambiente genera competizione o altri tipi di interazioni tra le specie, causati dal nutrimento, lo spazio, ecc. Come conseguenza modificano le popolazioni di altre specie.\nUna popolazione \u00e8 un insieme di organismi di una specie che si trovano in una stessa zona. Il termine si riferisce ad organismi vivi, sia unicellulari che pluricellulari.\nL'opposto dei fattori biotici \u00e8 dato dai fattori abiotici, che non sono vivi, non fanno parte o non sono prodotti degli esseri viventi. Sono fattori inertes: climatici, geologici o geografici, che sono presenti in un ambiente incidono sugli ecosistemi.\nTipi di fattori biotici.\nGli organismi della catena alimentare sono fattori biotici, e includono:\nInoltre dobbiamo considerare"}
{"id": "439655", "revid": "767487", "url": "https://it.wikipedia.org/wiki?curid=439655", "title": "Fattori abiotici", "text": ""}
{"id": "439656", "revid": "7336", "url": "https://it.wikipedia.org/wiki?curid=439656", "title": "Fattore limitante", "text": ""}
{"id": "439658", "revid": "119722193", "url": "https://it.wikipedia.org/wiki?curid=439658", "title": "Pasquale Vena", "text": "Fond\u00f2 l'Amaro Lucano\nBiografia.\nDa giovane si dirige a Napoli con i suoi fratelli per imbarcarsi ed emigrare in America. Ma la nostalgia del paese natio era troppo forte e cos\u00ec Pasquale si ferm\u00f2 nel capoluogo campano dove lavor\u00f2 come pasticcere, fornaio e negoziante, approfondendo molto le sue conoscenze nel campo delle erbe officinali.\nDopo alcuni anni ritorna a Pisticci suo paese natio, dove apre il \"Caff\u00e8 Vena\", nel cui retrobottega nel 1894 cre\u00f2, abbinando diverse erbe, l'Amaro Lucano. Dopo poco fond\u00f2 l'azienda che da quel momento crebbe e sconfin\u00f2 a livello nazionale. \nEbbe due figli Leonardo e Giuseppe Vena. Mor\u00ec a Pisticci nel 1937, lasciando in eredit\u00e0 l'azienda alla prole."}
{"id": "439664", "revid": "7336", "url": "https://it.wikipedia.org/wiki?curid=439664", "title": "Fattori naturali", "text": ""}
{"id": "439666", "revid": "56620", "url": "https://it.wikipedia.org/wiki?curid=439666", "title": "Witan", "text": "Con il nome witenagemot, o witan, si indica un'istituzione politica nell'Inghilterra anglosassone operante tra il 600 e il 1000 circa. Il nome \"witenagemot\" \u00e8 antico inglese e significa \"assemblea dei consiglieri\" o \"riunione di uomini saggi\" (da \"wita\" \"saggio\" o \"consigliere\", al genitivo plurale \"witena\", e da \"gemot\" \"assemblea\"). \"Witan\" \u00e8 invece il plurale di \"wita\" e significa \"i consiglieri\". Esso era una convocazione dei personaggi pi\u00f9 autorevoli ed influenti della regione: potevano essere compresi i magistrati, gli ealdormen e i thegnas.\nIl consiglio degli \"witan\" ebbe origine dalle assemblee germaniche convocate per attestare le concessioni reali di terra.\nPrima dell'unificazione dell'Inghilterra nel IX secolo, distinte assemblee di \"witan\" furono convocate dai re dell'Essex, del Kent, di Mercia, di Northumbria, del Sussex e del Wessex.\nAnche dopo che il Wessex divenne la potenza dominante in Inghilterra, soppiantando gli altri regni, consigli di \"witan\" locali continuarono a riunirsi fino al 1065.\nConvocati dal re (e successivamente dai regionali), gli \"witan\" davano pareri sull'amministrazione e sull'organizzazione del regno, occupandosi di temi come le tasse, la giurisprudenza e la sicurezza sia interna che esterna.\nIl consiglio degli \"witan\" era inoltre necessario per approvare la successione di ogni monarca.\nIl nuovo re poteva essere chiunque gli \"witan\" avessero deciso che avrebbe condotto meglio il paese, non necessariamente i discendenti del precedente monarca.\nI re ed i conti potevano anche essere deposti dagli \"witan\"; Sigeberht del Wessex fu deposto in questo modo nel 755, Ethelwald di Northumbria nel 765.\nIl \"witenagemot\" fu per alcuni aspetti un predecessore del parlamento inglese, ma aveva sostanzialmente poteri differenti ed alcune limitazioni importanti, come la mancanza di procedure fisse, orari o posti per gli incontri.\nIl re, in quei giorni, aveva un ruolo che includeva alcune delle qualit\u00e0 di un presidente.\nIl \"witenagemot\" era cos\u00ec un controllo importante sul potere reale, impedendo l'autocrazia e governando durante i periodi di interregno.\nGli \"witan\" si riunivano almeno una volta all'anno e di solito pi\u00f9 spesso.\nNon c'era una singola sede del \"witenagemot\" nazionale; si sa che si riun\u00ec in almeno 116 luoghi, compreso Amesbury, Cheddar, Gloucester, Londra e Winchester.\nGli incontri avvenivano spesso sulle propriet\u00e0 reali, ma alcuni \"witenagemot\" si riunirono all'aperto su rocce prominenti, colline, prati ed alberi famosi.\nLa seduta pi\u00f9 nota del \"witenagemot\" inglese fu quella che il 5 gennaio 1066 approv\u00f2 la successione al trono di Harold II d'Inghilterra a seguito della morte di Edoardo il Confessore.\nQuesto modo di accordarsi fin\u00ec con l'invasione dei Normanni nel 1066, quando sostituirono il \"witenagemot\" con la Curia Regis, o Corte del Re.\nTuttavia, in segno di eredit\u00e0 perdurante del \"witenagemot\", la Curia Regis continu\u00f2 ad essere chiamata \"gli \"witan\"\" dai cronisti fino al XII secolo."}
{"id": "439667", "revid": "77358", "url": "https://it.wikipedia.org/wiki?curid=439667", "title": "Fase glaciale", "text": ""}
{"id": "439668", "revid": "77358", "url": "https://it.wikipedia.org/wiki?curid=439668", "title": "Glaciazioni", "text": ""}
{"id": "439675", "revid": "51127", "url": "https://it.wikipedia.org/wiki?curid=439675", "title": "Giovan Battista Belzoni", "text": ""}
{"id": "439677", "revid": "767487", "url": "https://it.wikipedia.org/wiki?curid=439677", "title": "Grandfontaine (Svizzera)", "text": "Grandfontaine (toponimo francese) \u00e8 un comune svizzero di 395 abitanti del Canton Giura, nel distretto di Porrentruy.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nDal 1836 comune politico e comune patriziale sono uniti nella forma del \"commune mixte\"."}
{"id": "439681", "revid": "287204", "url": "https://it.wikipedia.org/wiki?curid=439681", "title": "Antonio de Oliveira Salazar", "text": ""}
{"id": "439684", "revid": "54765", "url": "https://it.wikipedia.org/wiki?curid=439684", "title": "Antonio Salazar", "text": ""}
{"id": "439685", "revid": "110157", "url": "https://it.wikipedia.org/wiki?curid=439685", "title": "Damvant", "text": "Damvant (toponimo francese) \u00e8 una frazione di 121 abitanti del comune svizzero di Haute-Ajoie, nel Canton Giura (distretto di Porrentruy).\nStoria.\nGi\u00e0 comune autonomo che si estendeva per 5,05\u00a0km\u00b2, il 1\u00ba gennaio 2009 \u00e8 stato accorpato agli altri comuni soppressi di Chevenez, R\u00e9cl\u00e8re e Roche-d'Or per formare il nuovo comune di Haute-Ajoie.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nDal 1836 comune politico e comune patriziale erano uniti nella forma del \"commune mixte\"."}
{"id": "439688", "revid": "767487", "url": "https://it.wikipedia.org/wiki?curid=439688", "title": "Llywarch Hen ap Elidyr", "text": "La poesia gallese lo connette col Powys (dove egli sarebbe fuggito), come dimostrerebbe il nome di Llanfor, localit\u00e0 nei pressi del lago di Bala nel Gwynedd. L\u00ec divenne rinomato come poeta agli inizi del VII secolo.\nA lui sono attribuiti alcuni poemi, tra cui i pi\u00f9 conosciuti sono i lamenti per la morte del cugino Urien, il \"Canu Heledd\" (che parla della caduta del sovrano del Pengwern Cynddylan e dei suoi figli) e l\"'Elegia per Geraint\", che parla della battaglia di Llongborth. Secondo la tradizione avrebbe avuto molti figli (il cui numero \u00e8 controverso). Mor\u00ec nel 634, all'et\u00e0 di cent'anni.\nPotrebbe aver ispirato la figura arturiana di sir Lamorak del Galles."}
{"id": "439691", "revid": "363629", "url": "https://it.wikipedia.org/wiki?curid=439691", "title": "Parvoviridae", "text": "La famiglia Parvoviridae comprende i pi\u00f9 piccoli virus conosciuti, ed alcuni tra quelli pi\u00f9 resistenti nell'ambiente. Sono stati scoperti negli anni sessanta ed infettano i mammiferi.\nIl loro patrimonio genetico \u00e8 costituito da una singola molecola di DNA monocatenario lineare racchiuso in un capside icosaedrico.\nIl Parvovirus B19 (o P1) \u00e8 stato il primo ad essere scoperto e il meglio conosciuto, essendo la causa della cosiddetta \"quinta malattia\" o eritema infettivo.\nIl Parvovirus RA-1 fu associato originariamente all'artrite reumatoide, ma oggi si ritiene un errore dovuto a contaminazione in laboratorio.\nStruttura.\nIl virione, assai piccolo, ha un diametro di 18-25 nanometri ed \u00e8 privo di peplos.\nPer quanto concerne il capside esso presenta una simmetria icosaedrica ed \u00e8 costituito da un variabile numero di proteine strutturali (da 2 a 3, dipende dai generi) conosciute come VP1, VP2 e VP3.\nAl suo interno la molecola di DNA contenuta \u00e8 monocatenaria, lineare e di piccole dimensioni (5kb). Agli estremi 5' e 3' della stessa vi sono delle sequenze terminali palindrome (ripetute) di circa 115 nucleotidi che assumono una conformazione a forcina ripiegandosi su se stesse, essenziale per la replicazione del genoma.\nReplicazione.\nL'ingresso del virus nella cellula ospite avviene dopo il legame del virione con un recettore posto sulla superficie della cellula stessa. Una volta all'interno il Parvovirus pu\u00f2 riprodurre il proprio genoma solo nel nucleo cellulare e la sua possibile replica \u00e8 dipendente da fattori presenti durante la fase S del ciclo replicativo della cellula ospite. In questa sede la DNA-polimerasi cellulare sintetizza la catena complementare del Dna virale (che \u00e8 monocatenaria) andando cos\u00ec a formare degli intermedi bicatenari di DNA, costituiti da due molecole (catene) complementari (legate per mezzo dell'estremo 3' di quella originale). L'innesco per l'enzima cellulare, la DNA-polimerasi, \u00e8 fornito dalle sequenze palindrome che caratterizzano gli estremi della molecola di DNA virale.\nLa molecola bicatenaria \u00e8 poi tagliata, da proteine virus specifiche, in modo da avere due catene complementari, una di nuova sintesi e con attaccati i palindromi, un'altra originale, senza sequenze ripetute che all'estremo 3', viene completata della sua sequenza palindroma, mancante a causa del taglio. Le due catene verranno poi separate da proteine virali, con la costituzione di due molecole che possono iniziare un nuovo ciclo oppure condotte verso l'assemblaggio della progenie virale).\nDopo la creazione della forma intermedia bicatenaria, la RNA-polimerasi della cellula ospite \u00e8 in grado di trascrivere in MRNA le sequenze del genoma virale contenenti le informazioni per le proteine non-strutturali (compresa quella che operer\u00e0 il taglio citato in precedenza) e strutturali (del capside). Gli mRna messaggeri cos\u00ec prodotti vengono trasportati nel citoplasma e tradotti (dai ribosomi cellulari) nelle varie proteine virali.\nLa citotossicit\u00e0 dei Parvovirus \u00e8 dovuta proprio a queste proteine.\nMalattie prodotte da Parvovirus.\nI virus di interesse medico, infettanti l'uomo, sono il Parvovirus B19 appartenente al genere Erythrovirus e i virus adeno-associati del genere Dependovirus\nI Parvovirus possono infettare diversi animali e poich\u00e9 il suo ciclo replicativo \u00e8 legato a quello di replicazione della cellula ospite (fase S) il tipo di tessuto infettabile varia con il variare dell'et\u00e0 dell'animale colpito. Il tratto gastrointestinale e il sistema linfatico possono essere infettati ad ogni et\u00e0, causando vomito, diarrea e immunodepressione. Ipoplasia cerebellare \u00e8 stata riscontrata solo in gatti che avevano contratto il virus ancora nell'utero o nelle prime 2 settimane di vita, mentre malattie del miocardio sono state rilevate in cuccioli di cane infettati dal virus tra la 3\u00aa e la 4\u00aa settimana di vita.\nIl parvovirus del cane, discretamente resistente nell'ambiente esterno, \u00e8 altamente pericoloso per i cuccioli di cane, presentando una mortalit\u00e0 elevata. Provoca danni al tratto gastrointestinale e disidratazione diffondendosi tramite feci, vomito o sangue infetti.\nIl parvovirus del topo non causa sintomi ma pu\u00f2 contaminare esperimenti immunologici condotti in laboratori di ricerca.\nNei suini un particolare tipo di parvovirus pu\u00f2 causare una malattia legata alla riproduzione (SMEDI).\nLa panleucopenia felina, una gastroenterite dei felini, \u00e8 comune nei gatti durante le prime settimane di vita e causa febbre, leucopenia, diarrea fino alla morte. Se contratta dal gatto prima della 2\u00aa settimana di vita provoca \"ipoplasia cerebellare\".\nSimile \u00e8 il parvovirus dell'enterite del visone che tuttavia non provoca ipoplasia cerebellare.\nUn altro tipo ancora di Parvovirus colpisce l'oca, tra gli 8 e i 30 giorni di vita, causando epatite e miocardite fino alla morte.\nLa tecnica immunoenzimatica ELISA \u00e8 la pi\u00f9 accurata per la diagnosi.\nCani e gatti possono essere vaccinati contro il Parvovirus.\nTassonomia.\nLa famiglia \"Parvoviridae\" comprende i seguenti generi:"}
{"id": "439694", "revid": "260676", "url": "https://it.wikipedia.org/wiki?curid=439694", "title": "Chiesa di Oscar Fredrik", "text": "La chiesa di Oscar Fredrik \u00e8 una chiesa di G\u00f6teborg, in Svezia. Fu progettata da Helgo Zetterwall e costruita negli anni novanta del XIX secolo. Lo stile \u00e8 neogotico, ma non \u00e8 influenzato dallo stile gotico nordico, bens\u00ec dallo stile che si pu\u00f2 trovare nelle grandi cattedrali nell'Europa continentale. La chiesa e la parrocchia traggono il proprio nome da quello di Oscar II (Oscar Fredrik era il suo pseudonimo come scrittore)."}
{"id": "439696", "revid": "110157", "url": "https://it.wikipedia.org/wiki?curid=439696", "title": "Accademia del cimento", "text": "L'Accademia del cimento (\"Accademia dell'esperimento\" nell'italiano odierno) \u00e8 stata la prima associazione scientifica a utilizzare il metodo sperimentale galileiano in Europa.\nDescrizione.\nLa cosiddetta filosofia naturale s'era per la prima volta affermata nel mondo moderno, in forma durevole, con la romana Accademia dei Lincei (1603). Galileo Galilei la trapiant\u00f2 e radic\u00f2 a Firenze fra i suoi discepoli, i quali, dopo la sua morte (1642), ne continuarono l'apostolato scientifico con l'intento di allargarne e completarne l'opera fondamentale, nell'ampia libert\u00e0 di pensiero di cui la Toscana allora godeva. In questo ambiente, e quasi dalle ceneri della Lincea, due decenni dopo la fine di essa, nacque in Firenze la famosa \"Accademia del Cimento\", forse preceduta da una privata e meno nota accolita di sperimentatori che si riuniva nelle stanze del granduca (la \"Ferdinandea\").\nFu istituita, il 19 giugno 1657, dal colto principe Leopoldo de' Medici, il quale inizi\u00f2 a radunare in una sala di Palazzo Pitti contigua alla biblioteca palatina, i principali studiosi e seguaci delle dottrine galileane che frequentavano la corte granducale. Queste adunanze, quasi quotidiane, durate circa dieci anni (1658-1659), con varie e talvolta lunghe interruzioni, ebbero un carattere raccolto e privato. Il sodalizio non ebbe solennit\u00e0 e apparato accademici, ma un'unit\u00e0 significativa di lavoro, e di metodo e il noto motto \"Provando e riprovando\". Prese il nome del \"Cimento\": nome e motto, che, se pur trovati tardi (verso il 1666; sembra che prima si chiamasse semplicemente \"Accademia delle esperienze\"), esprimono tuttavia un chiaro programma, in mancanza di leggi e costituzioni - che quest'accademia non ebbe mai.\nFecero parte del Cimento, come accademici propri o \"operatori\": i fiorentini Vincenzo Viviani (1622-1703), Paolo (1620-62) e Candido (1618-76) Del Buono, Carlo Dati (1619-75), Alessandro Segni (1633-97) Lorenzo Magalotti (1637-1712), l'aretino Francesco Redi (1626-94), il senese Alessandro Marsili (1601-70), il napoletano Giovanni Alfonso Borelli (1608-79), Antonio Oliva da Reggio Calabria, l'anconitano Carlo Rinaldini (1615-98); e, quali soci corrispondenti, fra gli Italiani il romano Michelangelo Ricci (1619-82), il ligure Giovanni Cassini (1625-1712), il modenese Geminiano Montanari (1633-87), Donato Rossetti, Ottavio Falconieri; e fra gli stranieri, il medico danese Niccol\u00f2 Stenone (Steen, 1631-86), il francese Th\u00e9venot, il gesuita francese Honor\u00e9 Fabri (1607-88).\nI primi esperimenti ebbero per oggetto la pressione dell'aria, gli effetti del vuoto, il congelamento dei liquidi, le propriet\u00e0 del calore, la propagazione del suono e della luce, i fenomeni magnetici e le attrazioni elettriche. Nel 1660 gli accademici del Cimento si occuparono di astrofisica, in particolare del sistema di Saturno, essendo stati chiamati arbitri nella disputa sorta intorno a quel pianeta fra Christiaan Huygens e Honor\u00e9 Fabri: dopo le loro ricerche diedero ragione al primo.\nAltri loro studi ed esperienze si rivolsero alla compressione dell'acqua, all'ambra e alla calamita, all'aria e al suo peso alla digestione di alcuni animali ecc., come si pu\u00f2 vedere nei \"Saggi di naturali esperienze fatte nell'Accademia del Cimento\", redatti e pubblicati (Firenze 1666) dal segretario dell'accademia, il conte Magalotti, presto tradotti in inglese da Richard Waller (Londra 1684), pi\u00f9 tardi in latino da Pieter van Musschenbroek (Leida 1731). Da essi, e pi\u00f9 dall'insieme assai maggiore di tutte le varie esperienze compiute nell'Accademia e registrate in appositi diari manoscritti, si pu\u00f2 ricavare qual ricco contributo il Cimento port\u00f2 all'evoluzione della scienza, in particolare delle scienze matematiche, astronomiche, fisiche e naturali, nel campo dell'acustica, della termodinamica, della geometria applicata, dell'idrostatica, della meccanica celeste, terrestre ed animale, dell'ottica, della fisiologia umana e vegetale.\nNel 1667 l'Accademia del Cimento si sciolse per varie cause: acri discordie personali interne, specialmente tra il Viviani e il Borelli, la partenza da Firenze di alcuni soci fra i pi\u00f9 attivi e pi\u00f9 autorevoli, l'assenza del suo capo e guida, il principe Leopoldo, eletto cardinale e trasferitosi a Roma. Inefficaci furono i tentativi fatti pi\u00f9 tardi per restaurarla, dapprima sotto il Granduca Pietro Leopoldo e poi sotto il governo francese della Toscana nel 1801, quando la \"Nuova Accademia del Cimento\", \"ossia Sperimentale Scientifica\" ebbe le sue costituzioni e la sua prima e unica adunanza il 16 marzo di quell'anno. Tra i nuovi effimeri accademici menzioniamo: Felice Fontana (1730-1805) presidente, Paolo Mascagni (1755-1822), Giovanni Fabbroni (1752-1822), Ottaviano Targioni Tozzetti (1755-1829).\nL'importanza che l'Accademia del Cimento riveste nella storia delle scienze e delle societ\u00e0 scientifiche moderne, non \u00e8 solo in ci\u00f2 che essa fece, ma anche nell'esempio e nell'indirizzo che diede e nei rapporti diretti che mantenne con il nascente movimento scientifico-accademico europeo del suo tempo, in particolare con le due famose societ\u00e0 straniere, che raccolsero e continuarono ininterrottamente l'eredit\u00e0 metodica e scientifica dei Lincei e del Cimento: l\"'Acad\u00e9mie des sciences\" di Parigi e la \"Royal Society\" di Londra, alle quali, per mezzo del Cassini, del Th\u00e9venot, di G. Fink (Finchio), del Magalotti stesso, l'accademia fiorentina comunicava i metodi e i risultati delle proprie esperienze.\nBibliografia.\nSi vedano inoltre:"}
{"id": "439697", "revid": "775372", "url": "https://it.wikipedia.org/wiki?curid=439697", "title": "Corrente comunista internazionale", "text": "La Corrente Comunista Internazionale (CCI) \u00e8 un'organizzazione politica, nata nel gennaio 1975 per iniziativa di alcuni militanti comunisti, tra i quali svolse un ruolo rilevante Marc Chirik (Marc Lavergne), che si richiamavano, oltre che alla Sinistra Comunista Italiana, anche alle correnti di sinistra, sorte all'inizio degli anni Venti in Germania, Paesi Bassi, Bulgaria e in Russia con il Gruppo Operaio di Mjasnikov.\nPunto di riferimento era la Sinistra Comunista di Francia (Gauche Communiste de France \u2013 GCF), formatasi nel luglio 1945, dopo la rottura con la Fraction Fran\u00e7aise de la Gauche Communiste, aderente al Partito Comunista Internazionalista, al quale rimproverava una svolta opportunista, in contrasto con quanto la Sinistra comunista internazionale aveva elaborato in precedenza. Dal 1945 pubblic\u00f2 \u201cInternationalisme\u201d, che cess\u00f2 le pubblicazioni nel 1952, quando Marc Chirik, ritenendo imminente lo scoppio della Terza guerra mondiale e la conseguente invasione russa dell'Europa, si rifugi\u00f2 in Venezuela con la sua compagna Clara Geoffroy.\nStoria.\nAll'inizio degli anni Sessanta, Marc Chirik ne riprese le file e, dopo un'accesa polemica contro le teorie guerrigliere (fochismo), nel 1964, inizi\u00f2 a pubblicare \u201cInternacionalismo\u201d, sostenendo posizioni che, nel 1968, furono accolte prima in Francia (\u201cR\u00e9volution Internationale\u201d) e via via in altri Paesi. Grazie a questa diffusione, fu costituita la Corrente Comunista Internazionale, che oggi \u00e8 presente, oltre che in quasi tutti Paesi dell'Europa Occidentale, negli USA, in Messico, in India e in Australia.\nNella concezione teorica della CCI, svolge un ruolo fondamentale il concetto di decadenza del capitalismo, ripreso da Rosa Luxemburg, in base al quale ogni istituzione \u2013 dallo Stato ai sindacati - ha perso le iniziali caratteristiche democratiche e progressiste, divenendo strumento della conservazione del modo di produzione capitalistico. La decadenza del capitalismo, iniziata con la prima guerra mondiale, \u00e8 entrata negli anni Ottanta, secondo la Corrente, nella fase di decomposizione, ultima fase della storia del capitalismo; caratteristiche qualitative della decomposizione spingono la CCI a ritenerla una fase specifica e suprema della fase di decadenza, quindi non sovrapponibile a questa, ma senz'altro inconcepibile al suo di fuori.\nCome nella tradizione classica della Sinistra Comunista, democrazia, stalinismo e fascismo vengono visti come varianti della dittatura della borghesia, che non differiscono in alcun modo nel contenuto di classe. Anche i partiti social-comunisti, comprese le formazioni dell'estrema sinistra di ispirazione maoista, trotzkista e anarchica, sono definiti frazioni della borghesia egualmente reazionarie.\nLa CCI definisce i regimi dell'ex-URSS, nell'Est Europa, in Cina, Cuba ecc. come regimi a capitalismo di stato; secondo la sua analisi una universale tendenza al capitalismo di stato sarebbe propria della fase di decadenza.\nAl contrario della Sinistra comunista di origine italiana, la CCI ritiene che il Partito Comunista non abbia una funzione di organizzazione del proletariato, n\u00e9 tanto meno che debba instaurare la propria dittatura in nome della classe operaia (nemmeno nelle forme teorizzate dall'ultimo Bordiga), ma di orientamento della lotta dei lavoratori, contribuendo all'unitariet\u00e0 di tale lotta e alla generalizzazione della coscienza di classe, in direzione della conquista rivoluzionaria del potere da parte dei Consigli Operai.\nDal 1977 e al 1984, la CCI partecip\u00f2 attivamente alle Conferenze internazionali organizzate dal Partito Comunista Internazionalista - Battaglia Comunista, nel corso delle quali emersero nette divergenze, riguardo alla concezione del partito e dello Stato e riguardo ai criteri di analisi della crisi del modo di produzione capitalistico. Nel 1983, la costituzione del Bureau Internazionale per il Partito Rivoluzionario (BIPR), da parte del Partito Comunista Internazionalista - Battaglia Comunista e della Communist Workers Organisation (CWO), fece venir meno lo scopo per il quale erano sorte le Conferenze internazionali. Ci\u00f2 non ha impedito che, pur tra le polemiche, la CCI mantenesse i rapporti con queste organizzazioni. Alcune scissioni hanno dato vita a nuove formazioni, tra queste il Groupe Communiste Internationale (GCI), presente in Belgio e costituitosi nel 1978, con nascita \"ufficiale\" nel 1979 e Internationalist Perspective, inizialmente Frazione Esterna della CCI (FECCI) costituitasi nel 1985 e presente attualmente in Francia e Stati Uniti d'America.\nNel 2001 si costituisce la Frazione Interna della CCI (FICCI), che denuncia una politica liquidatrice della nuova direzione della Corrente, il rifiuto del dibattito politico, il moltiplicarsi di misure disciplinari contro chi esprime posizioni divergenti. La Frazione viene esclusa dalla Corrente nel 2002 per delazione, nel corso del XV Congresso Internazionale della CCI. Attualmente la FICCI si ritiene la autentica continuatrice della CCI. Il suo organo di stampa \u00e8 il Bulletin Communiste. Nel 2006 la FICCI ha denunciato quella che definisce deriva consiliarista della CCI attuale.\nLa FICCI ha conosciuto a sua volta una scissione, nel 2009, con la costituzione della FGCI (Fraction de la Gauche Communiste International), che pubblica il Bulletin Communiste International.\nIl gruppo che ha conservato il nome FICCI valuta la crisi politica e organizzativa che la frazione ha attraversato come parte della pi\u00f9 generale crisi della sinistra comunista, e a questo bilancio riferisce essenzialmente il suo lavoro attuale. La FGCI prosegue il lavoro di lotta contro quella che definisce deriva opportunista della CCI e di raggruppamento della Sinistra Comunista, secondo l'originaria impostazione della frazione stessa.\nOrgano internazionale della CCI \u00e8 la \u201cRevue Internationale\u201d, pubblicata in francese, inglese, spagnolo, italiano e tedesco. Fin dalle origini, questa rivista ha pubblicato numerosi testi della Sinistra comunista internazionale, facendoli uscire da ambiti il pi\u00f9 delle volte molto ristretti. La CCI ha inoltre condotto importanti ricerche storiche, in particolare sulla Sinistra Comunista Italiana."}
{"id": "439698", "revid": "16157", "url": "https://it.wikipedia.org/wiki?curid=439698", "title": "Sanctus", "text": ""}
{"id": "439699", "revid": "767487", "url": "https://it.wikipedia.org/wiki?curid=439699", "title": "R\u00e9cl\u00e8re", "text": "R\u00e9cl\u00e8re (toponimo francese) \u00e8 una frazione di 189 abitanti del comune svizzero di Haute-Ajoie, nel Canton Giura (distretto di Porrentruy).\nStoria.\nGi\u00e0 comune autonomo che si estendeva per 6,19\u00a0km\u00b2, il 1\u00ba gennaio 2009 \u00e8 stato accorpato agli altri comuni soppressi di Chevenez, Damvant e Roche-d'Or per formare il nuovo comune di Haute-Ajoie.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nDal 1836 comune politico e comune patriziale erano uniti nella forma del \"commune mixte\"."}
{"id": "439700", "revid": "1543377", "url": "https://it.wikipedia.org/wiki?curid=439700", "title": "Cynfarch Oer", "text": "Sembra aver portato avanti una politica di conquiste territoriali: attorno al 550, Senyllt ap Dingad, re del Galloway, fu scacciato e costretto a rifugiarsi nell'isola di Man da Cynfarch. A Cynfarch successe il figlio Urien. Potrebbe aver preso parte alla battaglia di Arfderydd (573)."}
{"id": "439705", "revid": "1632387", "url": "https://it.wikipedia.org/wiki?curid=439705", "title": "Castello Ursino", "text": "Il castello Ursino di Catania fu costruito da Federico II di Svevia nel XIII secolo. Il maniero ebbe una certa visibilit\u00e0 nel corso dei Vespri siciliani, come sede del parlamento e, in seguito, residenza dei Sovrani di Sicilia della dinastia aragonese fra cui Federico III. Oggi \u00e8 sede del Museo civico della citt\u00e0 etnea, formato principalmente dalle raccolte Biscari e dei Benedettini.\nStoria.\nPrima del castello.\nSul sito dove sorge l'edificio attuale \u00e8 testimoniato uno dei nuclei pi\u00f9 antichi dell'abitato catanese, risalente alla prima fase abitativa della polis greca di Katane. Sebbene in passato sia stata qui ipotizzata la presenza di una torre di et\u00e0 normanna - la \"Torre di Don Lorenzo\" - di essa non solo non resta traccia alcuna, ma gli studiosi tendono a ritenere l'ipotesi di una preesistenza normanna sul sito del castello Ursino priva di fondamenta scientifiche e tendono a ricercarla in altro sito del centro storico cittadino. Sulle origini dell'edificio, gli studiosi lo identificano con il \"castrum\" menzionato nella lettera indirizzata da Federico II al suo architetto, Riccardo da Lentini, il cui cantiere doveva ancora avviarsi nel 1239.\nEt\u00e0 federiciana.\nIl castello Ursino fu probabilmente voluto da Federico II di Svevia e costruito non prima del 1239. L'imperatore aveva probabilmente pensato il maniero all'interno di un pi\u00f9 complesso sistema difensivo costiero della Sicilia orientale (fra gli altri anche il castello Maniace di Siracusa e quello di Augusta sono riconducibili allo stesso progetto) e come simbolo dell'autorit\u00e0 e del potere imperiale svevo in citt\u00e0. Il progetto e la direzione dei lavori furono affidati all'architetto militare Riccardo da Lentini. Secondo il Correnti sarebbe stato costruito sulla riva del mare per volont\u00e0 di Federico II e il nome \"Ursino\" dato al castello deriverebbe da \"Castrum Sinus\" ovvero il \"castello del golfo\". Tuttavia in origine il castello non doveva trovarsi per nulla sulla riva del mare come dimostrato dalle planimetrie di XVI e XVII secolo e la stessa denominazione \"Ursino\" sarebbe legato alla omonima famiglia castellana che nel corso del XIII secolo lo avrebbe occupato.\nI Vespri siciliani.\nAll'interno del castello si vissero alcuni dei momenti pi\u00f9 importanti della guerra del Vespro. Nel 1295 vi si riun\u00ec il Parlamento Siciliano, che dichiar\u00f2 decaduto Giacomo II ed elesse Federico III a re di Sicilia. \nNel corso del 1296 il castello fu preso da Roberto d'Angi\u00f2 e successivamente espugnato nuovamente dagli aragonesi. Re Federico abit\u00f2 a partire dal 1296 il maniero, facendone la corte aragonese e cos\u00ec fecero anche i successori Pietro, di Ludovico, Federico IV e Maria. Inoltre la sala dei Parlamenti fu nel 1337 anche la \"camera ardente\" per la salma di re Federico III. Nel 1347 all'interno del castello venne firmata la cosiddetta \"Pace di Catania\" fra Giovanni di Randazzo e Giovanna d'Angi\u00f2.\nIl castello sede reale.\nIl castello Ursino fu dimora reale dei sovrani del casato Aragona di Sicilia (ramo parallelo siciliano del casato di Barcellona) e ospit\u00f2 tutti i re da Federico III e tutti i suoi discendenti fino al 1415 ospit\u00f2 la regina Bianca d'Evreux di origine normanna ma ereditaria del regno di Navarra sposa di Martino I di Sicilia (deceduto nel 1409). Ancora ai primi anni del XV secolo l'edificio \u00e8 circondato dalla citt\u00e0 e diverse casupole vi si addossano. Sar\u00e0 re Martino I di Sicilia nel 1405 a far eseguire lo sgombero dello spazio intorno al maniero per ricavare una piazza d'arme, demolendo tra gli altri il convento di San Domenico, l\u00ec ubicato dal 1313.\nDurante l'et\u00e0 dei Vicer\u00e9.\nIl castello, dimora di Maria di Sicilia, fu teatro del rapimento della regina da parte di Guglielmo Raimondo Moncada nella notte del 23 gennaio 1392, per evitare il matrimonio con Gian Galeazzo Visconti. Con l'avvento di Martino I di Sicilia il castello divenne nuovamente corte del regno.\nAlfonso il Magnanimo riun\u00ec il 25 maggio del 1416, nella sala dei Parlamenti del castello i baroni e i prelati dell'isola per il giuramento di fedelt\u00e0 al Sovrano e fino al 30 agosto vi si svolsero gli ultimi atti della vita politica che videro Catania come citt\u00e0 capitale del regno. Nel 1434 lo stesso re Alfonso firm\u00f2 nel castello l'atto con cui concedeva la fondazione dell'Universit\u00e0 degli Studi di Catania.\nNel 1460 si riunir\u00e0 nel castello Ursino il primo Parlamento del periodo aragonese-castigliano presieduto dal vicer\u00e9 Giovanni Lopes Ximenes de Urrea. Inoltre al suo interno mor\u00ec nel 1494 don Ferdinando de Acu\u00f1a vicer\u00e9 di Sicilia. Verr\u00e0 sepolto in Cattedrale, nella cappella di Sant'Agata.\nFortezza e carceri.\nDal XVI secolo, con l'introduzione della polvere da sparo, il castello vide sempre pi\u00f9 indebolito il suo ruolo militare, diventando temporaneamente dimora di vicer\u00e9, e pi\u00f9 costantemente del castellano, mentre una parte di esso fu adibito a prigione.\nSi deve a questo periodo, in particolare sotto la reggenza di Carlo V, una massiccia manipolazione dell'edificio atta a ricavarne una fortezza integrata con il sistema difensivo civico: viene costruito il \"Bastione di San Giorgio\" a difesa del castello sul lato sud ed il \"Bastione di Santa Croce\" verso nord-est, mentre al suo interno vengono eseguite alcune modifiche in stile rinascimentale. Fu in seguito dotato anche di un ponte levatoio.\nL'11 marzo 1669 da una frattura sopra Nicolosi cominci\u00f2 la pi\u00f9 imponente eruzione dell'Etna di epoca storica, che dopo aver distrutto orti e casali, giunse alle mura della citt\u00e0, che riusc\u00ec a superare da Nord-Ovest, nella zona del Monastero di San Nicol\u00f2 l'Arena, per poi dirigersi verso lo stesso Bastione di San Giorgio. Il 16 aprile la lava arriv\u00f2 attorno al castello e pur non intaccandone le strutture ne colm\u00f2 il fossato, copr\u00ec i bastioni e spost\u00f2 per alcune centinaia di metri anche la linea di costa. Qualche tempo dopo anche il terremoto del 1693 provoc\u00f2 una serie di danni alle strutture, compromettendo definitivamente il ruolo militare del castello.\nRestaurato, continu\u00f2 ad ospitare le guarnigioni militari prima piemontesi (1714) e quindi borboniche, assumendo anche il nome di \"Forte Ferdinandeo\". Rimase tuttavia prigione fino al 1838, quando il governo borbonico riconoscendone il ruolo come fortilizio, vi apport\u00f2 restauri e vi aggiunse nuove fabbriche che finirono con l'occultare sempre pi\u00f9 l'originaria struttura sveva.\nIn tale stato il maniero rimase fino agli anni 30 del Novecento, quando fu oggetto di un radicale restauro, in vista della sua trasformazione in Museo.\nMuseo Civico.\nAcquisito nel 1932 dal comune e sottoposto a restauri, oggi il castello si trova in pieno centro storico e, dal 20 ottobre 1934, \u00e8 adibito a museo civico di Catania. Nel mese di novembre del 2009 sono stati ultimati i lavori di restauro. Conserva ed espone principalmente la collezione Biscari e dei Benedettini.\nArchitettura.\nLa costruzione, \u00e8 a pianta quadrata, ogni lato misura circa 50 metri. I quattro angoli sono dotati di torrioni circolari con diametro poco superiore ai 10 metri e altezza massima di 30, mentre le due torri mediane sopravvissute (in origine erano quattro) hanno un diametro di circa 7 metri. Le mura sono realizzate in \"opus incertum\" di pietrame lavico e presentano uno spessore di 2.50 metri. Originariamente il castello presentava alle basi delle scarpate che lo slanciavano dandogli un aspetto decisamente imponente. Esse sono visibili nel fossato del lato sud del castello grazie agli ultimi scavi effettuati. Il progetto originale probabilmente non prevedeva una merlatura, rara nei castelli federiciani. Ma successive modifiche e ricostruzioni della parte sommitale di alcune torri, hanno probabilmente previsto l'inserimento di merlature. La pianta originale si basa sulla relazione tra quadrato e ottagono, con possibile riferimento alla cabala.\nNel corso dei secoli la struttura originale non ha subito cambiamenti notevoli. trovandosi a breve distanza dalla principale via d'accesso a sud della citt\u00e0 - la Porta della Decima sita in localit\u00e0 \"muro rotto\" - e, circondato da ruderi di antica memoria (dal Bolano in poi, si identificavano a ovest la \"Naumachia\" e ad est il \"Ginnasio\"), si integrava con i quartieri meridionali della citt\u00e0 i quali si trovarono addossati all'edificio fino ad inizio XV secolo. Dal 1405 infatti \u00e8 dotato inizialmente di una piazza d'arme, per essere fortificato nel secolo seguente con l'aggiunta di un fosso e circondato dalla cortina muraria cittadina, lungo la quale in prossimit\u00e0 del castello si spingevano due baluardi (San Giorgio e Santa Croce). Sul lato settentrionale - che \u00e8 quello principale ed \u00e8 ben conservato con quattro finestre anche se originariamente non previste per renderlo meno vulnerabile agli attacchi nemici - era l'entrata principale del castello, difesa da un ponte levatoio e da mura difensive i cui resti sono ancora visibili nel fossato di fronte all'ingresso. Una base a scarpa venne realizzata a rafforzare la struttura del castello.\nIl lato sud subi alcuni cambiamenti nel tempo, data la scomparsa della torre mediana e delle numerose finestre aperte nel tempo. Qui troviamo una porta secondaria detta \"porta falsa\" che, per mezzo di uno scivolo (che probabilmente era in legno e pietra), conduceva all'imbarcadero a mare ricavato oltre il bastione. Le manipolazioni cinquecentesche e la colata lavica del 1669 purtroppo non ci consentono di stabilire se fossero previste mura urbiche che separassero il maniero dalla spiaggia in prossimit\u00e0: il lato sud del castello infatti fino alla met\u00e0 del XVI secolo doveva trovarsi presso una larga riva sabbiosa, affacciandosi pur a notevole distanza sul mar Jonio. La realizzazione del bastione di San Giorgio e della piattaforma di Santa Croce resero efficiente l'edificio per l'uso dei cannoni fortificando il castello e rendendolo parte di un sistema difensivo ben pi\u00f9 articolato che non in et\u00e0 medioevale. Il definitivo allontanamento dal mare e l'innalzamento del livello del terreno circostante al castello fu dovuto alla colata lavica del 1669 che lo cinse quasi totalmente e sommerse i bastioni.\nAnche il lato est non presenta pi\u00f9 la semi torre centrale, ma vi si trova una meravigliosa finestra di fattura rinascimentale con un pentalfa in pietra nera lavica. I moderni lavori di restauro hanno portato alla luce fino ad ora parte dei bastioni cinquecenteschi, una garitta perfettamente conservata e gli originari basamenti a scarpa che oggi restituiscono l'originaria maestosit\u00e0 alle torri angolari del castello.\nL'ingresso, semplice, si trova nel prospetto nord ed ha sopra in una nicchia una scultura raffigurante un'aquila sveva, simbolo del potere del sovrano Federico II, che afferra una lepre erroneamente scambiata talora per agnello. Come si evince dalle planimetrie cinque e secentesche, tale ingresso venne occultato da una torretta semicilindrica aperta sul lato occidentale a baionetta di cui oggi resta appena il muro di fondazione.\nAl suo interno si sviluppava la corte e vi rimane un bel cortile con scala esterna in stile gotico costruita in et\u00e0 rinascimentale Attorno al cortile interno c'erano le quattro grandi sale fiancheggiate da sale minori, dalle quali si accede alle torri angolari. Ogni grande sala \u00e8 divisa da tre campate, coperte da volte a crociera costolonate che si dipartono da semicolonne con capitelli ornati a foglie, tale fuga di crociere quadrate dona l'aspetto di \"campate di un maestoso tempio gotico\".\nDal piano inferiore al piano superiore si accedeva attraverso le scale a chiocciola posizionate all'interno delle semi torri nord e sud. Funzionalmente combin\u00f2 sia la funzione di reggia (\"palatium\") che quella di maniero (\"castrum\").\nL'aspetto complessivo del castello nel suo ambiente circostante \u00e8 notevolmente cambiato nel tempo, era prossimo al mare nei lati sud ed est, probabilmente in una vasta area aperta ridottasi ad uso agricolo dopo il progressivo abbandono dei quartieri meridionali nel corso della tarda antichit\u00e0. In seguito, forse lungo il corso del XIV secolo durante l'espansione della Giudecca di Catania, la campagna su cui sorgeva venne occupata da fabbricati e conventi, tra cui quello di San Domenico, eretto nel 1313. Dal 1405 la citt\u00e0 che ormai lo soffocava venne sventrata e intorno all'edificio fu ricavata un'ampia piazza d'arme. In seguito la struttura fu circondata da bastioni e dotata di un fossato e venne reso imponente dalle scarpate.\nDopo la colata lavica del 1669 e il terremoto del 1693, il castello vide allontanare la linea di costa di centinaia di metri e rialzarsi il livello del terreno di una decina di metri cos\u00ec che la sua imponenza e la sua magnificenza venne occultata per sempre.\nI graffiti dei carcerati.\nIl lungo periodo durante il quale il castello fu adibito a carcere comport\u00f2 notevoli modifiche strutturali, poich\u00e9 il maniero federiciano, nonostante la sua ampiezza, non aveva un numero sufficiente di locali che si prestassero ad essere usati come prigione. Cos\u00ec le grandi sale del piano terra furono suddivise da nuovi muri e solai, che crearono ambienti minori in cui i prigionieri stavano \"come l'anime dannate\" nei cosiddetti \"dammusi\", cio\u00e8 piccole celle, oscure e infestate da topi, scorpioni e tarantole.\nUna traccia di questa pagina della storia del castello si trova nelle centinaia di graffiti che riempiono i muri e gli stipiti di porte e finestre di tutti gli ambienti del piano terra (ad eccezione di quelli sul lato nord) e anche il cortile interno."}
{"id": "439708", "revid": "110157", "url": "https://it.wikipedia.org/wiki?curid=439708", "title": "Fregi\u00e9court", "text": "Fregi\u00e9court (toponimo francese) \u00e8 una frazione di 158 abitanti del comune svizzero di La Baroche, nel Canton Giura (distretto di Porrentruy).\nStoria.\nGi\u00e0 comune autonomo che si estendeva per 3,48\u00a0km\u00b2, il 1\u00ba gennaio 2009 \u00e8 stato accorpato agli altri comuni soppressi di Asuel, Charmoille, Mi\u00e9court e Pleujouse per formare il nuovo comune di La Baroche.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nDal 1836 comune politico e comune patriziale erano uniti nella forma del \"commune mixte\"."}
{"id": "439709", "revid": "12582", "url": "https://it.wikipedia.org/wiki?curid=439709", "title": "Giovanni Borelli", "text": ""}
{"id": "439711", "revid": "466539", "url": "https://it.wikipedia.org/wiki?curid=439711", "title": "Penedo (Rio de Janeiro)", "text": "Penedo \u00e8 un distretto ed un parco ecologico del comune di Itatiaia, nello stato di Rio de Janeiro, in Brasile.\nDistante pochi chilometri dalla citt\u00e0 di Resende, fu colonizzato da finlandesi all'inizio del secolo ed oggi ha come attivit\u00e0 principale il turismo, ospitando infatti una cinquantina di hotels e posade, oltre ad una quarantina tra ristoranti e bar. L'attrazione che suscita \u00e8 dovuta alle possibilit\u00e0 che offre per il trekking, sia a piedi che a cavallo, ed alle svariate cascate che attraggono molti turisti per la classica gita fuori porta domenicale. Penedo ospita inoltre la sede ufficiale della Casa di Babbo Natale nell'emisfero sud.\nStoria.\nSi pu\u00f2 far risalire la fondazione di Penedo al 28 gennaio 1929, un finlandese di nome Toivo Uuskallio compr\u00f2 la Fazenda Penedo, localizzata nella Valle del Paraiba, 2\u00ba distretto di Resende. Toivo arrivava dalla terra natia, ma era gi\u00e0 stato in Brasile dal 1927 al 1928, dove aveva lavorato in una fazenda di propriet\u00e0 di un monastero a Volta Redonda, praticando una vita a stretto contatto con la natura ed il sole, apprezzando il clima del luogo e seguendo una dieta vegetariana e priva di alcolici, di caff\u00e8 e di t\u00e8. Torn\u00f2 quindi in Finlandia nel 1928 con l'idea di trovare compatrioti che avessero il desiderio di una vita dalle caratteristiche simili a quella che lui aveva trovato oltre oceano. Scrisse quindi un libro sul suo viaggio, vari articoli e tenne conferenze per trovare seguito. Nel periodo che va dal primo settembre 1927 al 16 ottobre 1940, arrivarono al porto di Rio de Janeiro 296 finlandesi, di cui 208 registrati come immigranti."}
{"id": "439712", "revid": "113775652", "url": "https://it.wikipedia.org/wiki?curid=439712", "title": "Farsa (genere teatrale)", "text": "Una farsa \u00e8 un genere di opera teatrale la cui struttura e trama sono basate su situazioni e personaggi stravaganti, anche se in generale viene mantenuto un certo realismo e nei loro aspetti irrazionali. I temi e i personaggi possono essere di fantasia, per\u00f2 devono risultare credibili e verosimili. Anche se la farsa \u00e8 prevalentemente comica, sono state scritte farse in tutti gli stili teatrali.\nFarsa antica.\nLa parola deriva dal vocabolo latino \"farcire\", per l'abitudine di impiegare le farse come brevi interludi 'riempitivi' tra due drammi seri, anche se \u00e8 passata nel teatro intorno al XIII secolo da quello ecclesiastico, dove rappresentava le interpolazioni immesse nei testi liturgici allo scopo di renderli pi\u00f9 comprensibili ai fedeli. Queste aggiunte apparvero spesso buffe e talvolta licenziose. Le origini del genere sono molto pi\u00f9 antiche e gi\u00e0 i fliaci greci potevano considerarsi attori farseschi.\nLa parola \"farce\" e con essa anche il genere si impose in Francia nel XIII secolo e tra i capiscuola \u00e8 da annoverare Adam de la Halle con la sua opera \"Jeu de la feuill\u00e9e\" (1276), dove il protagonista \u00e8 un diavolo, progenitore di Arlecchino. La farsa si rinnov\u00f2 nel corso dei secoli a seconda delle esigenze, sia nel contenuto sia nella forma, arrivando fino alla \"farsetta\" settecentesca, simbolo dell'opera buffa o comica.\nFarsa nell'800.\nNell'Ottocento la storia della farsa si confuse con quella dell'operetta e del vaudeville e successivamente con quella della rivista musicale. Nella Francia era molto popolare la \"pochade\", ossia una farsa che consisteva in giochi di equivoci all'interno di una famiglia borghese parigina. I massimi rappresentanti di questo sottogenere furono Georges Feydeau e Tristan Bernard.\nFarsa italiana: Eduardo Scarpetta.\nFu il pi\u00f9 importante attore e autore del teatro napoletano tra la fine dell'Ottocento e i primi del Novecento, capostipite della dinastia teatrale degli Scarpetta-De Filippo.\nCre\u00f2 il teatro dialettale moderno, che ancora oggi si usa e si specializz\u00f2 nell'adattare la lingua napoletana in moltissime \"pochade\" francesi; la sua commedia pi\u00f9 celebre, \"Miseria e nobilt\u00e0\", fu per\u00f2 una creazione originale del suo repertorio.\nVanta una carriera lunghissima di commediografo (dal 1875), interrotta bruscamente da una celebre causa intentatagli da Gabriele D'Annunzio nel 1904.\nScarpetta fu anche attore cinematografico agli albori della \u201csettima arte\u201d. Egli gir\u00f2 alcuni film per una casa di produzione milanese, la \u201cMusical Film\u201d di Renzo Sonzogno, tratti dalle sue commedie: \"Miseria e nobilt\u00e0\" (1914, diretto da Enrico Guazzoni), \"La nutrice\" (1914, diretto da Alessandro Boutet), \"Un antico caff\u00e8 napoletano\" (1914), \"Tre pecore viziose\" (1915) e \"Lo scaldaletto\" (1915) diretti da Gino Rossetti. Di questi film ci rimangono solo alcune foto di scena di Scarpetta e di altri interpreti.\nPadre di numerosi figli (riconosciuti e no): oltre a Vincenzo, Domenico, Maria Scarpetta, vi sono i celebri Eduardo, Peppino e Titina De Filippo, il poeta Ernesto Murolo (padre del cantante Roberto Murolo), Eduardo (De Filippo) in arte Passarelli e suo fratello Pasquale De Filippo."}
{"id": "439713", "revid": "118188901", "url": "https://it.wikipedia.org/wiki?curid=439713", "title": "Frazione di Sinistra dei Comunisti e dei Socialisti Italiani", "text": "La Frazione di Sinistra dei Comunisti e dei Socialisti Italiani \u00e8 un movimento politico italiano esistito dal 1944 al 1945.\nNell'Italia meridionale, con l'arrivo degli Alleati nel settembre 1943, furono concesse alcune libert\u00e0 che, seppure con molte limitazioni, consentirono la ripresa dell'attivit\u00e0 politica. In un clima socialmente molto caldo, all'interno del Partito Comunista Italiano (PCI), si formarono tendenze che si richiamavano alle posizioni della Sinistra comunista italiana di Amadeo Bordiga, trovando un diffuso riscontro in molti ambienti comunisti contrari, non solo alla \u201csvolta di Salerno\u201d di Palmiro Togliatti, ma anche alla soluzione moderata della lotta antifascista. Il dissenso ebbe come primo portavoce \u00abIl Soviet\u00bb, organo della Federazione salernitana del PCI, pubblicato per iniziativa di un vecchio dirigente, Ippolito Ceriello, assieme al confinato a Baronissi (SA) Danilo Mannucci.\nIl giornale ebbe un ruolo importante nella battaglia a sostegno della Confederazione Generale del Lavoro - la cosiddetta \"CGL rossa\" -, fondata a Salerno nel febbraio 1944, in contrapposizione alla CGIL (Confederazione generale italiana del lavoro), costituita a Bari in gennaio, sulla base dell'accordo di Roma, siglato il 2 settembre 1943 tra Bruno Buozzi e il rappresentante degli industriali italiani, l'ing. Mazzini.\nContemporaneamente, a Napoli si form\u00f2 un consistente gruppo, che faceva riferimento all'anziano comunista Ludovico Tarsia e al segretario della CGL rossa, Enrico Russo. In seguito alle numerose espulsioni dal PCI, nella seconda met\u00e0 del 1944, i dissidenti costituirono a Napoli la Frazione di Sinistra dei Comunisti e dei Socialisti Italiani, con lo scopo di unificare i diversi gruppi di opposizione, che erano sorti in numerose localit\u00e0 del Meridione. Punti di riferimento erano sempre dirigenti di Federazione, come Francesco Maruca a Catanzaro, Fortunato La Camera a Cosenza e Romeo Mangano a Foggia, che avevano maturato le loro esperienze nel \"biennio rosso\" e avevano partecipato alla fondazione del Partito Comunista d'Italia. A Roma, aderirono alla Frazione alcuni militanti del Movimento Comunista d'Italia (meglio noto come Bandiera Rossa), tra cui Otello Terzani. In questo periodo, la Frazione pubblic\u00f2 a Napoli \u00abIl Proletario\u00bb e a Roma \u00abLa Sinistra Proletaria\u00bb.\nIl 6-7 gennaio 1945, organizz\u00f2 a Napoli un Convegno delle Sinistre, al quale, oltre a formazioni minori, parteciparono Bandiera Rossa e i socialisti rivoluzionari, che seguivano Carlo Andreoni. In quell'occasione, furono presentate le tesi programmatiche, con il titolo \"Per la costituzione del vero partito comunista\", in cui si prospettava lo sviluppo di una situazione rivoluzionaria, che richiedeva la formazione di un partito di classe. L'URSS era considerata integrata nei rapporti di tipo imperialistico, in quanto la sua struttura sociale era dominata da uno strato privilegiato, tendenzialmente borghese, di conseguenza, nella soluzione della guerra svolgeva un ruolo contro-rivoluzionario.\nCon la fine della guerra, si stabilirono contatti fra il Partito Comunista Internazionalista (PCInt) e la Frazione di sinistra, all'interno della quale si erano formate due correnti. Libero Villone ed Enrico Russo erano nel gruppo pi\u00f9 moderato, mentre Tarsia, La Camera, Maruca e Pistone si ritrovavano sulle posizioni pi\u00f9 intransigenti.\nL'8 giugno 1954 ci fu un incontro con Bruno Maffi per stabilire la possibilit\u00e0 di tenere un convegno fra i delegati del Pcint. e quelli della Frazione, cos\u00ec come si legge in una circolare della Frazione: \u00abIl giorno 8 giugno ha avuto luogo una riunione fra i nostri compagni De Nito Giuseppe, Tarsia Ludovico e Magnelli Edoardo, delegati dell'Esecutivo provvisorio della Frazione, e il compagno Bruno Maffi della Federazione di Milano del P.C.Internazionalista [...]. Assistevano alla riunione i compagni Libero Villone, Giuseppe Giudicepietro, Gennaro Autiero, Giuseppe Iorio e altri. Il compagno Maffi dichiar\u00f2 [...] che era indispensabile un convegno tra delegati del P.C.Internazionalista e della Frazione allo scopo di esaminare e risolvere tutti i problemi e la questione relativa all'organizzazione del Partito su base nazionale. Tale convegno \u00e8 stato fissato a Milano il 15 luglio prossimo v.\u00bb. Il Convegno nazionale del Partito si tiene a Milano il 17 e 18 luglio 1945. Vi partecipano il Comitato Centrale Allargato e tre delegati della Frazione meridionale. I nomi dei tre delegati della Frazione che presero parte al Convegno di Milano non sono noti, sebbene sia legittimo sospettare che fossero gli stessi tre nomi componenti l'Esecutivo provvisorio: De Nito Giuseppe, Tarsia Ludovico e Magnelli Edoardo. Constatata la piena identit\u00e0 di vedute sul terreno ideologico e tattico, sulla base delle Tesi fondamentali della Sinistra italiana, si procedette allo studio dei problemi organizzativi della rete nazionale del Partito; fu inoltre creata una commissione paritetica per l'unificazione delle forze e per la preparazione del prossimo Congresso Nazionale.\nIl 29 luglio 1945, in una riunione a Napoli nello studio di Ludovico Tarsia e alla presenza dei compagni De Nito, La Camera, Terzani, Bordiga, Damen, Maffi e dello stesso Tarsia, la Frazione di Sinistra dei Comunisti e Socialisti Italiani viene dichiarata sciolta e parte dei militanti aderisce al Partito Comunista Internazionalista, parte si disperde: Enrico Russo entra nel PSIUP, Libero Villone nel POC e molti altri invece confluiscono nel PCI.\nLa fusione con il PCInt. dette risultati inferiori alle aspettative, rivelando i limiti politici della Frazione. Anch'essa si era fatta ammaliare dal \"Vento del Nord\" e, sopravvalutando le potenzialit\u00e0 rivoluzionarie del Settentrione industrializzato, aveva trascurato le possibilit\u00e0 di lotta del Meridione, allora scosso da fortissimi fermenti sociali, lasciando campo libero al PCI e a forze moderate (Democrazia Cristiana) o reazionarie (neofascismo)."}
{"id": "439715", "revid": "253269", "url": "https://it.wikipedia.org/wiki?curid=439715", "title": "Malcolm David Kelley", "text": "Biografia.\nCinema e televisione.\nOggi \u00e8 noto come il pi\u00f9 giovane protagonista della serie \"Lost\", nella quale interpreta Walt, ma la sua prima partecipazione a show televisivi risale al 1998, anno in cui a soli 6 anni recita in \"Tris di cuori\". Successivamente \u00e8 nel cast di \"Malcolm\" (2001), \"Girlfriends\", \"Giudice Amy\" e \"Law &amp; Order - Unit\u00e0 vittime speciali\", tra gli altri. L'esordio cinematografico \u00e8 del 2002, con il ruolo del protagonista bambino in \"Antwone Fisher\", interpretato e diretto da Denzel Washington.\nMalcom \u00e8 stato scelto anche per diversi spot televisivi e per un video di Snoop Dogg, ed \u00e8 il narratore del cartoon \"Fatherhood\".\nCarriera musicale.\nMKTO, formazione e debutto.\nMalcolm e Tony Oller si sono incontrati per la prima volta nel cast della serie televisiva \"Gigantic\" , trasmessa negli USA da Nickelodeon, dove avevano il ruolo di migliori amici.\nIn seguito hanno deciso di formare un gruppo chiamato MKTO, dall'unione delle iniziali dei nomi dei due componenti.\nI due hanno successivamente firmato per la Columbia e pubblicato il loro primo singolo \"Thank You\" il 15 gennaio 2013.\nIl video musicale del loro singolo di debutto \u00e8 stato pubblicato il 4 gennaio 2013 su YouTube, raggiungendo oltre 500.000 visualizzazioni in due giorni.\nIl successivo 20 giugno hanno pubblicato il loro secondo singolo \"Classic\" ed il relativo video musicale.\nAltre attivit\u00e0.\nAppassionato di politica: \u00e8 stato anche ambasciatore degli studenti statunitensi in un'associazione internazionale, che nel luglio 2005 lo ha portato in Inghilterra."}
{"id": "439718", "revid": "110157", "url": "https://it.wikipedia.org/wiki?curid=439718", "title": "Mi\u00e9court", "text": "Mi\u00e9court (toponimo francese; in tedesco \"Mieschdorf\", desueto) \u00e8 una frazione di 427 abitanti del comune svizzero di La Baroche, nel Canton Giura (distretto di Porrentruy).\nStoria.\nGi\u00e0 comune autonomo che si estendeva per 6,46\u00a0km\u00b2, il 1\u00ba gennaio 2009 \u00e8 stato accorpato agli altri comuni soppressi di Asuel, Charmoille, Fregi\u00e9court e Pleujouse per formare il nuovo comune di La Baroche.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nDal 1836 comune politico e comune patriziale erano uniti nella forma del \"commune mixte\"."}
{"id": "439719", "revid": "1318658", "url": "https://it.wikipedia.org/wiki?curid=439719", "title": "Cattedrale di Reims", "text": "La cattedrale metropolitana di Nostra Signora (in francese: \"cath\u00e9drale m\u00e9tropolitaine Notre-Dame\") \u00e8 il principale luogo di culto cattolico di Reims, nella Marna, sede vescovile dell'arcidiocesi omonima.\nTra i pi\u00f9 alti esempi di arte gotica in Europa, fu luogo delle incoronazioni di tutti i re di Francia, a partire dal 987, quando vi fu incoronato re di Francia il conte di Parigi Ugo Capeto, iniziatore della dinastia dei Capetingi, fino al 1825, quando vi si celebr\u00f2 l'incoronazione di Carlo X.\nDal 1862 \u00e8 monumento storico di Francia. Inoltre, insieme all'abbazia di Saint-Remi e al palazzo di Tau \u00e8 inclusa nella lista dei Patrimoni dell'umanit\u00e0 dell'UNESCO dal 1991.\nStoria.\nLa chiesa \u00e8 costruita sul sito dove sorgevano le precedenti cattedrali. La prima fu fatta costruire dal vescovo di Reims san Nicasio nel IV secolo d.C. sui resti di una chiesa protocristiana che sorgeva sulle terme gallo-romane dell'antica Durocortorum, e fu consacrata nel 401 dallo stesso san Nicasio, che nel 407 sar\u00e0 poi martirizzato dai Vandali sul suo sagrato. In essa Clodoveo fu battezzato da san Remigio, vescovo di Reims, nel 496, divenendo cos\u00ec il primo re cattolico dei Franchi.\nNell'852 fu ampiamente restaurata e ristrutturata e nuovamente consacrata dal vescovo Hincmar. Nel 1210 fu completamente distrutta da un incendio che si svilupp\u00f2 nel centro della citt\u00e0. Il 6 maggio 1211 l'arcivescovo Aubry de Humbert inizi\u00f2 la costruzione dell'attuale cattedrale gotica. La costruzione fu condotta da quattro architetti che si succedettero (Jean d'Orbais, Jean Le Loup, Gaucher di Reims e Bernard di Soissons) e gran parte della costruzione fu completata nel 1275. Le torri furono poi portate a termine nel 1475.\nFra le incoronazioni dei re francesi che in essa si svolsero, sono da ricordare:\nDurante la rivoluzione francese fu trasformata in tempio della Dea Ragione e gran parte degli antichi arredi furono dispersi o distrutti.\nNel 1875 l'Assemblea nazionale francese vot\u00f2 un finanziamento per la riparazione della facciata e delle balaustre. La facciata \u00e8 la parte pi\u00f9 bella dell'edificio, e uno dei grandi capolavori del Medioevo.\nNel 1914, durante la Prima guerra mondiale, il fuoco d'artiglieria tedesco distrusse parti importanti della cattedrale: crollarono il tetto, la gran parte del soffitto a volte, numerosi elementi decorativi (tra cui i cicli scultorei del portale maggiore), mentre le vetrate (gi\u00e0 sostituite in gran numero, dai canonici, con vetri neutri nel corso del XVIII secolo secondo la moda dell'epoca) andarono in frantumi. Al disastro arrecato dalla guerra segu\u00ec una notevole opera di restauro e ricostruzione, possibile anche grazie alle sovvenzioni della famiglia Rockefeller, che termin\u00f2 solo nel 1938, con una cerimonia avvenuta il 14 luglio.\nL'8 luglio 1962 il presidente francese Charles de Gaulle e il cancelliere tedesco Konrad Adenauer tennero nella cattedrale una cerimonia che suggell\u00f2 la riconciliazione tra i loro due paesi 17 anni dopo la fine della seconda guerra mondiale.\nDescrizione.\nArchitettura.\nL'edificio si articola su una pianta a croce latina, suddivisa in tre navate lungo il corpo principale e il transetto, mentre coro e abside presentano una doppia serie di navatelle, coronate da cinque cappelle radiali; quella centrale, detta assiale, presenta una profondit\u00e0 maggiore, ottenuta grazie all'aggiunta di una campata rispetto all'impianto generale delle altre, che ne rimarca l'importanza visiva e strutturale. La navata centrale risulta suddivisa in nove campate, che si riducono a due per lato in corrispondenza della navata trasversale. Osservando l'impianto della cattedrale di Chartres, di poco anteriore per fondazione, si pu\u00f2 notare un'impostazione strutturale pressoch\u00e9 analoga, assunta ancora a modello dagli architetti che pi\u00f9 tardi innalzeranno la Notre-Dame di Amiens, esempio di architettura gotica che porta ormai all'apice tutte le potenzialit\u00e0 dello stile.\nLa cattedrale assunse l'aspetto attuale entro la fine del XIII secolo, rimanendo incompiuta: delle sette torri inizialmente progettate (due per ognuna delle tre facciate pi\u00f9 una a coronamento del punto d'intersezione tra navata centrale e transetto), tutte sormontate da alte guglie secondo l'idea originaria, furono erette solamente quelle del lato ovest, lasciate tuttavia prive della copertura a cuspide: pensate in origine per innalzarsi fino a 120 metri, non superarono la soglia degli 81. La torre meridionale contiene due grandi campane; una di queste, chiamata \"Charlotte\" dal cardinale di Lorena Luigi di Guisa, nel 1570, pesa pi\u00f9 di 10 tonnellate. Tale porzione fu eretta nel XIV secolo, su progetti del XIII. La navata era nel frattempo stata allungata, rispetto alle dimensioni inizialmente adottate, per fare spazio alle folle che partecipavano alle incoronazioni. Sopra il coro si innalza un elegante campanile di legno e piombo, alto 18 metri, che fu ricostruito nel XV secolo.\nL'interno della cattedrale \u00e8 lungo 138,75 m, largo 30 e alto 38 metri al suo centro. Esso comprende una navata centrale con navate laterali, transetti con navate, un coro con doppie navate e un'abside con ambulatorio e cappelle disposte a raggiera.\nOpere d'arte.\nI tre portali sono ricoperti di statue di grandi e piccole proporzioni. Il portale centrale, dedicato alla Vergine Maria, \u00e8 sormontato da un rosone, laddove la lunetta risulta solitamente ornata, nel panorama gotico, con motivi scultorei in tutto il suo spazio. Una simile scelta, adottata anche per i portali minori, garantisce maggiore illuminazione alle navate poste in corrispondenza di detti ingressi. La \"Galleria dei Re\", che si snoda tra il rosone centrale e le torri campanarie, raccordando queste ultime al resto della facciata, mostra al centro la statua di Clodoveo, colto nel momento del battesimo, mentre ai lati si collocano i ritratti dei suoi successori.\nLe facciate dei transetti sono decorate anch'esse con sculture: quella a nord con statue dei principali vescovi di Reims, una rappresentazione del Giudizio universale e una figura di Ges\u00f9 (\"le Beau Dieu\") mentre sul lato sud \u00e8 presente un bel rosone con i profeti e gli apostoli. Il fuoco distrusse il tetto e le spire nel 1481: delle quattro torri che fiancheggiavano i transetti, non rimane pi\u00f9 niente sopra l'altezza del tetto. L'interno della cattedrale contiene statue in profusione, simili a quelle presenti all'esterno, e vetrate colorate del XIII secolo. Il rosone sopra il portone principale e la galleria sottostante sono di rara magnificenza.\nLa cattedrale possiede raffinati arazzi. Di questi la serie pi\u00f9 importante \u00e8 quella presentata da Robert de Lenoncourt, arcivescovo durante il regno di Francesco I, che rappresenta la vita della Vergine. L'orologio del coro \u00e8 ornato con curiose figure meccaniche. Diversi dipinti di Tintoretto, Nicolas Poussin e altri. Anche e gli intarsi e le ringhiere del coro meritano una menzione. L'opera del famoso pittore russo Marc Chagall pu\u00f2 essere ammirata nella cattedrale grazie alle vetrate successivamente installate sul retro e sul fianco della cattedrale.\nIl tesoro della cattedrale contiene la Santa Ampolla (\"Sainte Ampoule\"), erede dell'antica ampolla che conteneva l'olio crismale con cui venivano unti i re di Francia, che fu rotta durante la rivoluzione francese, e di cui un frammento \u00e8 contenuto nell'ampolla odierna. Una parte del tesoro si trova al Palais du Tau (il cui nome dipende dalla forma a T), ove \u00e8 esposto anche un pendente ritenuto il talismano di Carlo Magno (del IX secolo).\nOrgani a canne.\nA ridosso della testata del braccio sinistro del transetto, si trova l'organo a canne principale della cattedrale. Il nucleo originario di tale strumento venne realizzato da Oudin de Hestre nel 1487-1489 e successivamente pi\u00f9 volte ampliato e ricostruito; tra gli interventi pi\u00f9 significativi, vi furono l'ampliamento a due tastiere di Denys Collet (1570-1571) e i completi rifacimenti rispettivamente di \u00c9tienne \u00c9nocq (1647), Louis P\u00e9ronard (1765-1775), John Abbey (1853) e Victor Gonzales (1938). Attualmente l'organo ha 86 registri ed \u00e8 a trasmissione mista (meccanica per i manuali e il pedale, elettropneumatica per i registri); la consolle ha quattro tastiere e pedaliera.\nAl di sotto l'arcata di destra dell'ottava campata della navata centrale, a pavimento, realizzato da John Abbey nel 1844 e ampliato da Charles Mutin 1926; \u00e8 racchiuso entro una cassa lignea neogotica di \u00c9tienne-Gabriel Vantadour. Integralmente a trasmissione meccanica, ha 17 registri su due manuali e pedale."}
{"id": "439725", "revid": "110157", "url": "https://it.wikipedia.org/wiki?curid=439725", "title": "Vendlincourt", "text": "Vendlincourt (toponimo francese; in tedesco \"Wendlinsdorf\", desueto) \u00e8 un comune svizzero di 540 abitanti del Canton Giura, nel distretto di Porrentruy.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nIl comune \u00e8 servito dalla stazione di Vendlincourt sulla ferrovia Porrentruy-Bonfol.\nAmministrazione.\nDal 1836 comune politico e comune patriziale sono uniti nella forma del \"commune mixte\"."}
{"id": "439726", "revid": "1833487", "url": "https://it.wikipedia.org/wiki?curid=439726", "title": "Cataforio", "text": "Catafor\u00eco (\"Catachor\u00eco\" in greco-calabro) \u00e8 uno dei tre quartieri che, insieme a Cannav\u00f2 e Mosorrofa, costituiscono il territorio della XII circoscrizione del comune di Reggio Calabria.\nSorge lungo il fianco del \"Torrente Sant'Agata\", a 261 metri s.l.m., ai piedi della rupe ove si ergeva l'insediamento fortificato di Motta Sant'Agata a circa 400 metri s.l.m.\nIl toponimo.\nCatafor\u00eco deriva dal greco \"Catachor\u00eco\" (forma ortografica antica), formato dal prefisso \"\u0441at\u00e0\" (in greco \"\u03ba\u03b1\u03c4\u03ac\", in basso, di sotto) + \"chor\u00eco\": il toponimo \"chor\u00eco\", molto diffuso nell'area grecanica calabrese, proviene dal greco antico \u03c7\u03c9\u03c1\u03af\u03bf\u03bd (\"chor\u00econ\"), villaggio, che ha in et\u00e0 successiva perso la consonante finale: in Grecia l'accento si \u00e8 successivamente spostato sulla vocale finale (\u03c7\u03c9\u03c1\u03b9\u03cc, \"chori\u00f2\"), mentre tale passaggio non \u00e8 generalmente avvenuto nei pi\u00f9 conservativi dialetti greci di Calabria e Puglia. In tutta l'area grecanica, i vari Chorio assumono il carattere di piccole frazioni associate ad una localit\u00e0 \"madre\": Chorio di Roccaforte, Chorio di Roghudi, Chorio di San Lorenzo. Catafor\u00eco indica dunque l'abitato sottostante rispetto a quello originario di Motta Sant'Agata, i resti della quale si trovano sul suo territorio nella localit\u00e0 detta oggi significativamente \"Suso\".\nLa storia.\nSino al terribile terremoto del 1783, che devast\u00f2 l'area dello Stretto di Messina, Cataforio costituiva uno dei sobborghi di Motta Sant'Agata, anche noto come \"Annunziata\" dal nome dell'antica e ricca Abbazia di S. Maria Assunta, riedificata sulle rovine di un precedente monastero dedicato a Sant'Eustrizio. Vi riesedevano monaci basiliani di rito greco, come risulta fra l'altro dalle visite pastorali degli arcivescovi reggini negli anni 1457, 1571, 1595 e 1682: Sant'Agata ricadeva infatti nella zona greca della diocesi insieme a Motta San Giovanni, San Lorenzo, Montebello e Pentedattilo. In particolare, nella visita effettuata il 6 agosto 1595 l\u2019arcivescovo Annibale d\u2019Afflitto riferisce che la ricca rendita annua dei beni del monastero ammontava a circa seicento ducati ed era a quel tempo goduta dal suo abate commendatario Paolo Emilio Sfrondati, creato cardinale nel 1590 dal pontefice Gregorio XIV, suo zio. Le strutture del monastero risultavano in parte dirute e bisognose di riparazioni, ma la chiesa custodiva diversi dipinti, paramenti sacri, i libri dell'abbazia e numerosi testi liturgici manoscritti miniati e a stampa, tra i quali un Messale greco e un Messale romano. Dal terremoto si salv\u00f2 la piccola chiesa, che dopo l'allontanamento dei monaci rimase comunque oggetto di culto sino al nuovo terribile terremoto del 1908; un dipinto su tela cinquecentesco, raffigurante la Madonna col Bambino tra i santi Giovanni Battista e Basilio, fu trasferito nella chiesa di S. Giuseppe di Cataforio. L'epiteto \"Trapezzomata\", ancora oggi utilizzato per la contrada dove restano significative strutture murarie del monastero, indica in greco gli \"apparecchiamenti\" (\u03c4\u03c1\u03b1\u03c0\u03b5\u03b6\u03ce\u03bc\u03b5\u03c4\u03b1), cio\u00e8 la preparazione e distribuzione di abbondante cibo, con verosimile riferimento alla festa dell'Assunta del 15 agosto, tra le pi\u00f9 rilevanti nel rito greco.\nDopo la distruzione dell'antico centro fortificato, esso divenne comune autonomo. "}
{"id": "439728", "revid": "7336", "url": "https://it.wikipedia.org/wiki?curid=439728", "title": "Meditazione riflessiva", "text": ""}
{"id": "439730", "revid": "599013", "url": "https://it.wikipedia.org/wiki?curid=439730", "title": "Cavalcata sarda", "text": "La Cavalcata sarda \u00e8 un'antica manifestazione culturale e folkloristica che si svolge a Sassari, solitamente la penultima domenica di maggio, che consiste nella sfilata a piedi, a cavallo o sulle \"traccas\" (i caratteristici carri addobbati con fiori e oggetti della quotidianit\u00e0), di gruppi provenienti da ogni parte della Sardegna. I partecipanti indossano il costume caratteristico del luogo di provenienza, spesso arricchito da curatissimi ricami e gioielli in filigrana.\nLa manifestazione prosegue in pomeriggio nell'ippodromo cittadino dove cavalli e cavalieri si esibiscono in ardite pariglie e figure acrobatiche, per terminare in serata nella Piazza d'Italia con i canti e i balli tradizionali sardi, sulle note di launeddas e fisarmoniche, che si protraggono per buona parte della notte.\nStoria.\nSecondo lo scrittore Enrico Costa la prima edizione della Cavalcata risale al 1711, quando il Consiglio comunale di Sassari, sul finire della dominazione spagnola, deliber\u00f2 di \"far cavalcata\" in omaggio al re Filippo V di Spagna. Alla manifestazione partecip\u00f2 tutta la nobilt\u00e0 sassarese, orgogliosa di mettere in mostra i propri costumi. \nLa manifestazione che possiamo ammirare oggi nasce invece nel 1899 in occasione della visita dell'allora re d'Italia Umberto I e della regina Margherita di Savoia, giunti in citt\u00e0 per l'inaugurazione del monumento a Vittorio Emanuele II che Giuseppe Sartorio aveva innalzato nella piazza d'Italia. Di fatto fu un tributo al re da parte di tutto il popolo sardo, cosa non condivisa da tutti, essendo Sassari una delle prime roccaforti anti-monarchiche d'Italia.\nDal 1951 Oreste Pieroni, sindaco di Sassari, fece rinascere la manifestazione, che da allora \u00e8 diventato un appuntamento annuale della citt\u00e0 di Sassari.\nAll'occasione, alla sfilata, si aggiungono numerosi venditori di prodotti tipici e si svolge uno spettacolo di pariglie che si tiene nell'ippodromo comunale. Nel 1982 se ne organizzarono addirittura due, una delle quali in onore di Sandro Pertini, l'allora presidente della Repubblica italiana.\nLa Cavalcata \u00e8 una delle tre principali feste della Sardegna in cui si riuniscono i gruppi folkloristici di tutta l'isola con la differenza, rispetto alle altre due - la Sagra del Redentore a Nuoro e la Festa di sant'Efisio a Cagliari, \u00e8 l'unica ad avere un carattere laico."}
{"id": "439732", "revid": "110157", "url": "https://it.wikipedia.org/wiki?curid=439732", "title": "Bonfol", "text": "Bonfol (toponimo francese; in tedesco \"Pumpfel\", desueto) \u00e8 un comune svizzero di 666 abitanti del Canton Giura, nel distretto di Porrentruy.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nBonfol \u00e8 servito dall'omonima stazione sulla ferrovia Porrentruy-Bonfol.\nAmministrazione.\nDal 1836 comune politico e comune patriziale sono uniti nella forma del \"commune mixte\"."}
{"id": "439733", "revid": "125153689", "url": "https://it.wikipedia.org/wiki?curid=439733", "title": "Laura Curino", "text": " Dal 2015 \u00e8 direttrice artistica del Teatro Giacosa di Ivrea.\nBiografia.\nNel 1974 con il regista Gabriele Vacis, Lucio Diana, Mariella Fabbris, Adriana Zamboni e altri, fonda il Laboratorio Teatro Settimo, una tra le compagnie pi\u00f9 importanti nell\u2019ambito del teatro italiano di innovazione e ricerca (in seguito si aggiungeranno Federico Negro, Roberto Tarasco e altri). Ha partecipato come attrice e autrice alla maggior parte delle produzioni nei 25 anni di vita della compagnia: i primi spettacoli, \"Citrosodina\" e \"Kanner puro,\" diventano piccoli classici del teatro ragazzi; il primo spettacolo \"adulto\", \"Signorine\", \u00e8 un intreccio di storie di immigrazione. \"Esercizi sulla tavola di Mendeleev\", nel 1984, impone il teatro di Laboratorio Teatro Settimo al pubblico e alla critica nazionale ed internazionale. Nel 1985 \"Elementi di struttura del sentimento\" vince importanti premi e riconoscimenti, segnando il ritorno della narrazione a teatro. Dei primi anni Novanta \u00e8 la rivisitazione dei classici: \"La storia di Romeo e Giulietta\" da Shakespeare (1991) e \"Villeggiatura\" da Goldoni (1993), rivelano uno stile fondato sul racconto dei grandi testi piuttosto che sulla loro messinscena.\nCon \"Passione\" - ovvero la scoperta della vocazione teatrale - interpreta il suo primo spettacolo di narrazione, nel quale si presenta interpretando tutti i personaggi della vicenda. Per questo motivo, \u00e8 annoverata tra i fondatori con Marco Paolini e Marco Baliani del teatro di narrazione: Il narratore senza orpelli, nello spazio vuoto, diventa fenomeno che influenza profondamente la comunicazione, dal teatro alla televisione, dal giornalismo alla politica. In seguito interpreta gli spettacoli sull'epopea degli Olivetti: \"Camillo, alle radici di un sogno\" e \"Adriano, il sogno possibile.\"\nDal 2001 ha partecipato a vari festival e ha collaborato con numerosi teatri, tra cui Teatro Stabile di Torino e Piccolo Teatro di Milano. Tra i maggiori interpreti del teatro di narrazione, alterna nel suo repertorio testi di nuova drammaturgia e testi classici. II tema del lavoro, il punto di vista femminile sulla contemporaneit\u00e0, l\u2019attenzione per le nuove generazioni sono fra gli elementi fondanti della sua scrittura.\nTra i tanti testi e spettacoli messi in scena: \"Il Signore del cane nero\" su Enrico Mattei; \"Santa Impresa\" sui Santi Sociali Piemontesi dell\u2019Ottocento; \"Bella e Fiera\" ovvero Milano attraverso la storia della sua Fiera; \"La Diva della Scala\", dove la vocazione teatrale diventa mestiere; \"La lista\" su Pasquale Rotondi, il Soprintendente che salv\u00f2 migliaia di capolavori d\u2019arte durante la Seconda Guerra Mondiale; \"Natasha ha preso il bus\", di cui ha curato la regia, sul mondo delle badanti; \"Il rumore del silenzio\" dedicato alle vittime della strage di Piazza Fontana; \"L\u2019anello forte\" progetto che si ispira alla grande, omonima opera di Nuto Revelli; \"Artemisia, Caterina, Ipazia e... le altre\" sulla vita, sull'arte e sulle eroine di Artemisia Gentileschi; \"Pigiama per sei\" commedia romantica basata su equivoci esilaranti; \"Big Data B&amp;B\" sul tema attualissimo dei Big Data e i risvolti etici e sociali della Rivoluzione Digitale. \n\u00c8 inoltre interprete di numerosi spettacoli per la regia di: Consuelo Barilari, Alessandro D\u2019Alatri, Simone Derai, Corrado D\u2019Elia, Anna Di Francisca, Ivana Ferri, Luca Micheletti, Cristina Pezzoli, Marco Rampoldi, Renato Sarti, Marco Sciaccaluga, Laura Sicignano, Serena Sinigaglia, Claudia Sorace, Roberto Tarasco e Gabriele Vacis.\nCollabora con aziende, istituzioni, radio e televisione. Al cinema, ha lavorato in \"Nostos\" di Franco Piavoli; \u201cLa seconda volta\u201d e \u201cPreferisco il rumore del mare\u201d di Mimmo Calopresti; \u201cSan Salvario\u201d di Enrico Verra; \u201cCuore\u201d di Maurizio Zaccaro; \"Bianca come il latte, rossa come il sangue\" di Giacomo Campiotti; \"Fuori classe 2\" di Riccardo Donna. Nel 2004 ha girato alcune scene del video teatrale \u201cIl conte Aigor\u201d sulla vicenda di Igor Marini e lo scandalo Telecom Serbia, trasmesse nella trasmissione televisiva Report.\nInsegna scrittura teatrale all'Universit\u00e0 Cattolica di Milano e tiene conferenze, seminari e laboratori in Italia e all\u2019estero.\nDal 2015 \u00e8 direttrice artistica del Teatro Giacosa di Ivrea.\nTra i numerosi riconoscimenti: Premio Ubu (con Laboratorio Teatro Settimo) 1993; Premio Anct \u2013 Ass. Naz. Critici di Teatro 1998; Premio Hystrio per la drammaturgia 2003."}
{"id": "439738", "revid": "2184720", "url": "https://it.wikipedia.org/wiki?curid=439738", "title": "Guest house", "text": "Una guest house (letteralmente, tradotto dall'inglese, \"casa per ospiti\") \u00e8 una abitazione o parte di abitazione privata che \u00e8 stata convertita per l'uso esclusivo della sistemazione di ospiti. Il proprietario vive solitamente in una zona separata all'interno della propriet\u00e0. La \"guest house\" \u00e8 una forma d'alloggio simile al bed &amp; breakfast.\nNel mondo.\nA seconda del paese in cui si trova, una \"guest house\" pu\u00f2 assumere diversi aspetti. Negli USA, ad esempio, \u00e8 associata come struttura atta ad ospitare studenti nei campus universitari e, quando gestito da privati, come struttura per accogliere turisti.\nIn Giappone il termine \u00e8 usato in alternativa al pi\u00f9 tradizionale Ryokan.\nLe \"guest houses\" si trovano quasi ovunque in paesi come Gran Bretagna, Irlanda, Australia, in case di citt\u00e0 ed in fattorie di campagna. Alcune si compongono di appena una stanza, mentre altre ne possono avere pi\u00f9 di dieci. Qualunque sia la dimensione, sono spesso pi\u00f9 comode ed invitanti delle comuni stanze d'albergo.\nIn Italia.\nLa \"guest house\" in Italia pu\u00f2 essere vista come una via di mezzo tra la pensione ed il bed and breakfast: si tratta di una struttura dedicata interamente ai turisti, molto simile ai B&amp;B per quel che riguarda il trattamento di pernottamento e di prima colazione. La qualit\u00e0 della struttura ricettiva \u00e8 assai varia.\nSistemazione.\nLa formula in Guest House include sistemazione in camera singola con prima colazione.\nPer lo pi\u00f9 si tratta di una casa che mette a disposizione stanze o letti per i turisti, spesso a prezzi inferiori rispetto ad un hotel. Il fatto di stare in famiglia aiuta a conoscere la gente del posto, e spesso il padrone di casa offre pasti con cucina tipica locale.\nDocumentazione necessaria.\nNormalmente per aprire una \"guest house\" in Italia ci si affida alle stesse regole dei B&amp;B. \u00c8, quindi, sufficiente comunicare l'inizio dell'attivit\u00e0 e i relativi prezzi presso l'ufficio turistico di appartenenza (presso il comune o l'APT), senza bisogno di aprire la partita IVA, essendo sufficiente il codice fiscale del titolare."}
{"id": "439739", "revid": "363629", "url": "https://it.wikipedia.org/wiki?curid=439739", "title": "Patriarca", "text": ""}
{"id": "439741", "revid": "12290", "url": "https://it.wikipedia.org/wiki?curid=439741", "title": "Pam Grier", "text": "Biografia.\nPrimogenita del meccanico dell'aeronautica statunitense Clarence Grier e dell'infermiera Gwendolyn Samuels, esord\u00ec nel cinema nel 1970, con una piccola parte in \"Lungo la valle delle bambole\", diretto da Russ Meyer. Si specializz\u00f2 in ruoli sensuali e divent\u00f2 la regina delle pellicole d'azione, e una delle maggiori icone del genere blaxploitation, con film come \"Coffy\" (1973), \"Foxy Brown\" (1974) e \"Sheba, Baby\" (1975), diretta pi\u00f9 volte da Jack Hill.\nPam Grier divent\u00f2 in poco tempo una delle pi\u00f9 grandi star afroamericane della storia del cinema, imponendo sul grande schermo l'immagine di una donna afroamericana indipendente, intelligente e forte. Nel 1973 interpret\u00f2 \"La rivolta delle gladiatrici\", diretta dal regista italiano Joe D'Amato. Negli anni ottanta recit\u00f2 soprattutto in televisione, apparendo anche in un cameo nella celebre serie \"Miami Vice\".\nRitorn\u00f2 alla ribalta grazie a Quentin Tarantino che, da grande appassionato, la ripropose in un ruolo che l'aveva sempre contraddistinta stile blaxploitation anni settanta con la pellicola \"Jackie Brown\" (1997), in cui Pam Grier interpreta una hostess over 40. Il successo di questo film le valse una candidatura ai Golden Globe come migliore attrice protagonista. Torn\u00f2 quindi a lavorare in televisione. Dal 2004 al 2009 \u00e8 stata nel cast della serie \"The L Word\", in cui interpreta Kit, la sorella di Bette, interpretata da Jennifer Beals. \u00c8 anche apparsa nel videogioco \"Call of Duty: Infinite Warfare\" (2016), nel secondo pacchetto scaricabile come \"celebrit\u00e0 ospite\"."}
{"id": "439742", "revid": "1573940", "url": "https://it.wikipedia.org/wiki?curid=439742", "title": "Chalcidoidea", "text": "Chalcidoidea \u00e8 una superfamiglia di Imenotteri, che raggruppa un gran numero di insetti parassitoidi e iperparassitoidi. Si stima sia la superfamiglia di insetti pi\u00f9 vasta tra tutte: il numero delle specie descritte varia, secondo le fonti, da 19.000 a 25.000. Si stima che il numero reale di specie sia compreso fra 60.000 e 100.000.\nDescrizione.\nI Calcidoidei sono insetti di piccole dimensioni, con corpo che raramente supera il centimetro di lunghezza: in genere varia da 0,5\u00a0mm a 8\u00a0mm, ma vi sono anche specie con il corpo lungo appena 0,2\u00a0mm. La pigmentazione mostra spesso colori iridescenti o con riflessi metallici.\nIl capo ha antenne genicolate, cio\u00e8 piegate ad angolo, composte da meno di 16 antennomeri. Il pronoto non raggiunge lateralmente le tegule (fatta eccezione per specie molto piccole).\nLe ali sono caratterizzate dall'assenza di pterostigma e dalla venulazione molto ridotta, composta da un solo ramo, da alcuni interpretato come fusione della subcosta con il radio (Sc+R). La nomenclatura adottata \u00e8 spesso influenzata da questa semplificazione morfologica: il tratto prossimale, detto \"vena submarginale\" o \"vena subcostale\", decorre parallelamente al margine anteriore. Nel tratto intermedio, detto \"vena marginale\" percorre il margine anteriore, poi si divide, in corrispondenza della zona stigmatica, in due rami: quello anteriore, detto \"vena postmarginale\" rappresenta un prolungamento della vena marginale e decorre lungo il margine anteriore; quello posteriore, detto \"vena radiale\" o \"vena stigmale\" si dirige verso il centro della regione remigante. Le altre venature sono ridotte ad esili tracce. In ragione di questa semplificazione non esiste una suddivisione in cellule vere e proprie: l'ala anteriore \u00e8 suddivisa in due regioni: una prossimale, compresa fra la vena submarginale e il tratto prossimale del margine anteriore, corrisponde alla cellula costale, quella distale si estende per tutta la regione remigante e viene detta \"disco\". Adottando la nomenclatura di maggiore condivisione, la cellula R1, in altri termini quella compresa fra il ramo del radio e il settore radiale s'interpreterebbe come la cella di forma triangolare, indefinita perch\u00e9 aperta, compresa fra la postmarginale e la stigmale. Come in tutti i Terebranti, anche nei Calcidoidei l'ala anteriore \u00e8 priva del lobo anale. La semplificazione morfologica dell'ala anteriore si ripete poi in quella posteriore.\nL'addome mostra un gastro non compresso e un peziolo che si collega alla parte distale del propodeo. L'ottavo urotergo \u00e8 visibile. L'ovopositore non raggiunge dimensioni notevoli (come ad esempio avviene negli Ichneumonoidea), tuttavia \u00e8 in genere ben visibile sotto l'addome.\nLo sviluppo postembrionale passa attraverso 4 o 5 stadi di larva e uno di pupa. La larva di I et\u00e0 \u00e8 in genere di tipo imenotteriforme, ma possono essere rappresentati anche altri tipi di larve. La larva matura \u00e8 imenotteriforme. Lo stadio di pupa si svolge in alcuni casi all'interno di un bozzolo di seta, talvolta protetto in parte dagli escrementi della larva, ma nella maggior parte dei Calcidoidei si svolge senza protezione presso le spoglie della vittima.\nBiologia.\nNonostante le piccole dimensioni giocano un ruolo significativo nell'ecosistema e la loro importanza non deve essere sottovalutata. La maggior parte delle specie sono infatti parassitoidi di uova o stadi preimmaginali di altri insetti (rincoti, lepidotteri, ditteri, Imenotteri e coleotteri) oppure predatrici oofaghe. Sono frequenti anche casi di iperparassitismo. Alcune specie di Calcidoidei sono invece fitofaghe e le larve crescono all'interno di semi, gambi e galle oppure svolgono un complesso ruolo nell'impollinazione di alcune piante in un rapporto di vera e propria simbiosi. Non mancano casi di relazioni trofiche complesse o atipiche, come il passaggio dalla fitofag\u00eca al parassitoidismo o viceversa o l'autoparassitismo.\nMolte specie di questo gruppo sono utilizzate nei programmi di controllo biologico, tuttavia non va trascurato il ruolo delle popolazioni naturali degli ausiliari nel controllo della dinamica di popolazione di molti importanti fitofagi.\nTassonomia.\nTrattandosi di un raggruppamento cos\u00ec vasto per numero e distribuzione geografica e sul quale sono stati avanzati pochi studi, la sistematica dei Calcidoidei risulta tutt'oggi in via di sviluppo, cosicch\u00e9 la posizione di molte specie \u00e8 ambigua e oggetto di nuove proposte sistematiche.\nA complicare gli studi si riscontra in alcuni Calcidoidei una propensione all'ibridazione tra specie. In particolare in Aphelinidae e Trichogrammatidae si riscontra la nascita di piccole comunit\u00e0 ibride denominate \"specie criptiche\", irriconoscibili data la fusione degli elementi distintivi delle specie di partenza e spesso anche sessualmente fertili. Alcuni hanno avanzato la creazione di un nuovo taxon per classificare queste \"morfo-specie\", definite anche come \"specie fratello\", \"semi-specie\", \"razza\", \"stirpe\" o \"biotipo\".\nLa scarsa osservazione di questa superfamiglia ha reso inoltre impossibile delineare delle caratteristiche riconoscitive importanti. D'altronde si osserva che una stessa progenie non conserva costanti le proprie caratteristiche, probabilmente perch\u00e9 la morfologia viene influenzata dall'ospite. Ad esempio s\u00ec \u00e8 riscontrato che lo sviluppo in ospiti dalle dimensioni esigue causa la formazione di ocelli pi\u00f9 ravvicinati, ovopositori pi\u00f9 corti, ecc. Ancora si aggiunge un relativo dimorfismo stagionale (specialmente in Torymidae e Eulophidae) basato sulle condizioni atmosferiche e sulla temperatura; dimorfismo che pu\u00f2 condizionare, ad esempio, una colorazione pi\u00f9 scura o pi\u00f9 brillante o una variazione della lunghezza alare.\nTutt'oggi sono considerate famiglie appartenenti ai Chalcidoidea le seguenti:\nLotta biologica.\nI Calcidoidei sono tra gli insetti maggiormente utilizzati per il controllo biologico di organismi dannosi. Le specie impiegate rientrano per lo pi\u00f9 nelle famiglie degli Aphelinidae e degli Encyrtidae.\nTra gli Aphelinidae il genere \"Encarsia\" \u00e8 tra i parassitoidi maggiormente utilizzati. Molte specie si sono dimostrate utilissime nel controllo biologico di Aleyrodidae (\"mosche bianche\") e Diaspididae (cocciniglie): l\"E. perplexa\" nel controllo dell\"Aleurocanthus woglumi\" nel sud degli USA e nei Caraibi, l\"E. smithi\" nel controllo dell\"Aleurocanthus spiniferus\" e l\"E. inaron\" contro alcuni fitofagi delle querce in California.\nL'esempio pi\u00f9 conosciuto di specie appartenenti al genere \"Encarsia\" \u00e8 tuttavia \"E. formosa\", forse il parassitoide pi\u00f9 utilizzato per il controllo biologico in tutto il Mondo. Ha trovato ampio spazio nel controllo dell'Aleurodide delle serre ed \u00e8 divenuto largamente reperibile anche in commercio. Altri esempi da ricordare sono l\"E. berlesei\" utilizzato per controllare la Cocciniglia bianca del Pesco e l\"E. perniciosi\" contro la Cocciniglia di San Jos\u00e9.\nTra gli Aphelinidae sono stati largamente utilizzati anche esemplari dei generi \"Eretmocerus\" e \"Aphytis\", questi ultimi specialmente per il controllo dei Diaspididae.\nLe specie della famiglia Encyrtidae hanno rappresentato egualmente una risorsa molto importante nei programmi di controllo biologico, specialmente nelle regioni dai climi pi\u00f9 caldi dove sono in grado di adattarsi meglio rispetto agli Aphelinidae.\nGli interventi di maggior successo si sono ottenuti nella lotta ai danni provocati dalle cocciniglie, tra cui il pi\u00f9 recente e fruttuoso esempio \u00e8 quello dell\"Anagyrus lopezi\" del Sud America per il controllo del \"Phenacoccus manihoti\". Questa cocciniglia fu scoperta per la prima volta in Congo nel 1973 e nella met\u00e0 degli anni ottanta \u00e8 arrivata a coprire quasi l'intera Africa subsahariana minacciando di distruggere la principale fonte di carboidrati di oltre ducecentomila persone. L\"A. lopezi\" fu rilasciato in Nigeria tra i primi anni del 1980 e la fine del 1990 arrivando a controllare completamente l'espansione smisurata del \"P. manihoti\". Il costo totale di questo programma, dal 1988, \u00e8 arrivato a toccare i 15.000 dollari ma le stime compensano la spesa valutando un risparmio di pi\u00f9 di 250.000 dollari l'anno per i danni evitati alle piantagioni.\nUn altro programma di controllo biologico che ha dato grandi risultati ma meno conosciuto \u00e8 quello dei primi degli anni ottanta che ha previsto l'utilizzo del \"Neodusmetia sangwani\" per il controllo dell\"Antonina graminis\" nel sud degli Stati Uniti. Con una spesa iniziale di non pi\u00f9 0,2 mila dollari si stima d'aver evitato circa duececentomila dollari annui di danni che avrebbero colpito la foraggicoltura e la zootecnica del Texas. L\"Antonina graminis\" \u00e8 oggi sotto controllo dal Texas e la Florida al sud del Brasile, sin oltre i confini del Nuovo Mondo.\nTra le specie parassitoidi maggiormente utilizzate in Europa \u00e8 da ricordare il \"Psyllaephagus pilosus\", liberato dal 1993 in Irlanda, Galles e Francia per il controllo della Psilla dell'eucalyptus. Il programma ha dato ottimi risultati tant'\u00e8 che il \"P. pilosus\" \u00e8 stato di recente introdotto (probabilmente accidentalmente) anche in alcune regioni del Sud America, comprese Per\u00f9 e Argentina.\nNel controllo dei parassiti vegetali sono stati introdotti alcuni Calcidoidei fitofagi, come lo Pteromalide \"Trichilogaster acaciaelongifoliae\". Questa specie australiana \u00e8 stata introdotta nel sud dell'Africa nel 1982 per il controllo dell\"Acacia longifolia\", offrendo anche in questo caso risultati soddisfacenti.\nNonostante l'impiego come parassitoidi cataloghi questa superfamiglia fra gli insetti utili, pi\u00f9 di 80 specie sono maggiormente conosciute per la loro azione nociva nei confronti dei prodotti agricoli. La maggior parte di questi esemplari appartiene alla famiglia degli Eurytomidae e dei Torymidae. Tra i primi i generi maggiormente conosciuti sono forse i \"Bruchophagus\", che attaccano spesso semi di diversi leguminose, come l'erba medica (\"Medicago sativa\"); e i \"Systole\", fitofagi di varie Apiaceae utilizzate come spezie (come il coriandolo, \"Coriandrum sativum\")."}
{"id": "439743", "revid": "767487", "url": "https://it.wikipedia.org/wiki?curid=439743", "title": "Betatrone", "text": "Un betatrone \u00e8 un acceleratore di particelle \"beta\", progettato e realizzato intorno al 1940 da Donald William Kerst. Il suo nome \u00e8 dovuto al nome con cui venivano identificati originariamente gli elettroni, ovvero raggi beta. Un betatrone accelera elettroni mediante differenze di potenziale indotte generate da un flusso magnetico variabile. Il campo magnetico (variabile nel tempo e di configurazione opportuna) costringe gli elettroni a descrivere orbite circolari e li accelera.\nFunzionamento.\nIl betatrone \u00e8 costituito da due espansioni polari circolari che generano un campo magnetico variabile nel tempo a simmetria radiale. All'interno \u00e8 posto un toroide cavo nel quale \u00e8 praticato il vuoto, in modo che le particelle non impattino con molecole d'aria durante la fase di accelerazione. Le particelle da accelerare vengono immesse all'interno della cavit\u00e0 toroidale. Essendo il campo magnetico variabile nel tempo si ha un campo elettrico indotto non conservativo come descritto dalle equazioni di Maxwell. Il campo elettrico indotto accelera la particella carica mentre il campo magnetico ha la funzione di defletterla, tramite la forza di Lorentz, per mantenerla in un'orbita circolare. Le cariche possono acquistare un'energia cinetica di 150MeV (al loro raggiungimento un elettrone compie 150 000 giri in 0,0032 s).\nRaggiunta la massima energia, le cariche elettriche vengono deviate in una regione di spazio in cui un altro campo magnetico provvede a curvare le traiettorie verso l'esterno.\nApplicazioni e limiti.\nIl betatrone \u00e8 il primo acceleratore di particelle che, in qualit\u00e0 di sorgente di raggi X, ha avuto maggiore importanza nelle applicazioni pratiche. Per anni ha retto la concorrenza di altri strumenti in svariati campi; ad esempio, in metallografia per l'analisi non distruttiva dei materiali e in medicina per la cura localizzata dei tumori.\nL'energia massima di un betatrone \u00e8 in parte limitata dalla potenza del campo magnetico (dovuta alla grandezza del magnete), questo limite \u00e8 stato superato con la successiva generazione di acceleratori: i sincrotroni."}
{"id": "439747", "revid": "1573940", "url": "https://it.wikipedia.org/wiki?curid=439747", "title": "New York, New York (manga)", "text": " \u00e8 un manga della mangaka Marimo Ragawa. La vicenda \u00e8 uno \"sh\u014dnen-ai\" (storia amorosa fra uomini, destinata ad un pubblico femminile) e tratta della storia tra Kain Walker e Mel Frederics.\nI cinque episodi divisi in sedici scene sono stati disegnati fra il 1995 e il 1997, e pubblicati dall'editore giapponese Hakusensha nel 1998.\nIn Italia la serie \u00e8 stata tradotta dall'editore Panini Comics e pubblicata, in quattro eleganti volumi da circa 208 pagine ciascuno, nella collana \"Planet Manga\" nel 1999. Da notare che la Panini ha pubblicato la storia divisa in quattro volumi, non rispettando quindi l'impaginazione originale dell'opera. Per questo nel quarto volume, in cui la vicenda di Mel e Kain si conclude dopo circa 130 pagine, \u00e8 stata inserita a completamento una breve storia autoconclusiva della stessa Ragawa. Il titolo \u00e8 \"Da me a te\"."}
{"id": "439748", "revid": "123020458", "url": "https://it.wikipedia.org/wiki?curid=439748", "title": "Parco delle Cascine", "text": "Il Parco delle Cascine, detto anche pi\u00f9 comunemente Le Cascine, \u00e8 il pi\u00f9 grande parco pubblico di Firenze (160 ettari); ha la forma di una striscia pianeggiante di terreno lunga quasi 3,5 chilometri e larga non pi\u00f9 di 640 metri, che costeggia la riva destra dell'Arno, dal centro storico, fino alla confluenza del fiume con il torrente Mugnone.\nStoria.\nIl parco ha inizio dall'attuale Piazza Vittorio Veneto per arrivare fino sotto al ponte all'Indiano delimitato naturalmente dal fiume Arno dal torrente Mugnone e dal canale Fosso Macinante.\nLa costruzione del parco delle Cascine ebbe inizio nel 1563 come tenuta agricola di propriet\u00e0 di Cosimo I de' Medici. In pratica era una tenuta di caccia e un'azienda agricola dedita all'allevamento di bovini ed alla produzione di formaggio per la famiglia dei Medici. Da qui appunto il nome di \"Cascine\", derivante dall'antico \"cascio\" (\"cacio\"), inteso come luogo in cui si tengono e dove si mungono le vacche per ricavarne burro e formaggio.\nFin dall'inizio il parco fu oggetto di particolari cure nella manutenzione del terreno e nei tipi di piantagioni e di colture e vennero anche inserite al suo interno rare specie di piante da frutto che rientravano negli interessi dei Medici per le sperimentazioni.\nCon il passaggio del Granducato di Toscana dai Medici alla famiglia Lorena, il parco assunse sempre pi\u00f9 la funzione attuale di luogo di svago che veniva anche aperto al pubblico in occasione di particolari ricorrenze.\nAlla fine del Settecento per opera di Giuseppe Manetti, il parco venne arricchito di importanti costruzioni come la Palazzina Reale, attuale sede della Facolt\u00e0 di Agraria dell'Universit\u00e0 degli Studi di Firenze, l'abbeveratoio del Quercione, detto Fontana delle boccacce, la piramide con funzione di deposito del ghiaccio. Nella parte ovest del Parco c'\u00e8 un anfiteatro mentre sul lato pi\u00f9 a est, verso la piazza Vittorio Veneto, si trovano anche gli impianti nautici delle \"Pavoniere\". Le due pavoniere appunto, dette in origine fagianiere, sono due costruzioni a forma di tempietti neoclassici, che costituivano in origine due gabbie per uccelli ad arredo del parco. Fra le numerose fontane la pi\u00f9 famosa \u00e8 quella \"del Narciso\". Come si legge anche nell'iscrizione appostavi, il poeta inglese Percy Bysshe Shelley si ispir\u00f2 qui per scrivere l'\"Ode al vento dell'Ovest\". Nella zona delle Mulina inoltre si riuniva la Compagnia di Sant'Antonio dei Mugnai.\nGiuseppe Manetti ebbe anche il compito di organizzare feste e ricevimenti all'interno del parco e di assoluto rilievo furono i festeggiamenti per l'insediamento di Ferdinando III, che si celebrarono dal 2 al 5 luglio 1791.\nIl Granduca Pietro Leopoldo vi fece costruire una tenuta agricola modello con al centro la Palazzina Reale, oggi sede della Facolt\u00e0 di Agraria.\nIl parco, divenuto pubblico agli inizi dell'Ottocento con Elisa Baciocchi, che fece apportare notevoli interventi di manutenzione da Giuseppe Cacialli, fu acquisito dal comune di Firenze nel 1869, che ne affid\u00f2 il restauro all'architetto Felice Francolini.\nLe societ\u00e0 sportive che un tempo disputavano le proprie gare nel prato del \"Quercione\" presso il parco delle cascine erano: Florence Football Club, Itala Foot Ball Club, Juventus Foot-Ball Club, Firenze FBC, Club Sportivo Firenze e la PGF Libertas.\nNel 1917 il comune di Firenze decise di vietare a tutti i club fiorentini di giocare a calcio nell'area verde presente sulla destra dell'Arno. Le prime date storiche delle partite riconducibili al gioco del calcio al Quercione e al club velocipedistico sono: nel 1898 28 aprile 22 maggio e 9 maggio.\nTra le ultime opere collocate alle Cascine va menzionato il monumento all'Indiano (da cui il nome del ponte attiguo) che fu realizzato dallo scultore inglese Carlo Francesco Fuller in onore di Rajaram Chuttraputti, giovane principe indiano in visita a Firenze, dove mor\u00ec per un improvviso malore nel 1865.\nNel corso dei secoli caccia, agricoltura, zootecnia, ritrovo di mondanit\u00e0, feste popolari, manifestazioni e ricorrenze, come la conosciutissima Festa del grillo, nel giorno dell'Ascensione dove i grilli venivano presi nei prati e venduti in piccole gabbie colorate, hanno tutte interessato il parco delle Cascine, senza interruzione.\nDescrizione.\nAlcuni prati di vasta estensione si aprono all'interno del parco, talvolta delimitati da superfici boscose: il prato di via della Cascine, il prato della Tinaia, il prato del Quercione, il prato delle Cornacchie, il colmo dell'argine dell'Arno; altri tappeti erbosi sono dislocati nei giardini e nelle piazze. Il bosco occupa pi\u00f9 di 35 ettari ed \u00e8 costituito da circa 19.000 alberi; esso deriva dall'originaria, antichissima, foresta planiziaria, quella cio\u00e8 che trovava nei fertili terreni alluvionali dei fiumi l'ambiente ideale per crescere.\nLa presenza secolare dell'uomo ne ha per\u00f2 modificato la composizione, riducendone il rinnovamento naturale. Farnie secolari, olmi, aceri campestri e ornielli lentamente continuano a cedere spazio, sia alla vegetazione spontanea, rappresentata dall'acacia, dall'ailanto, dal sambuco, dall'edera, sia dalle piante largamente diffuse nell'area urbana, quali pini domestici e bagolari. Volendo spiegare il fenomeno con parole semplici, si pu\u00f2 dire che il bosco \u00e8 troppo vecchio per potersi rinnovare da solo, e che non pu\u00f2 essere ricostruito senza un oculato e competente contributo da parte dell'uomo. L'assortimento di specie \u00e8 pi\u00f9 vario nella parte ovest del parco.\nNella parte est, compresa fra il piazzale Vittorio Veneto e il piazzale delle Cascine, soggetta storicamente ad una maggiore presenza di visitatori, sono diffuse in prevalenza due specie: il tiglio ed il leccio; quest'ultimo contribuisce a ridurre la diffusione e la crescita delle piante arbustive del sottobosco, a causa dell'effetto ombreggiante esercitato durante tutto l'anno.\nUn arboreto di grande interesse botanico \u00e8 conservato all'interno della Scuola di Guerra Aerea e altre piante, ornamentali e da frutto, sono coltivate nei terreni dell'Istituto Tecnico Agrario.\nIl vigore e la mole degli alberi pi\u00f9 grandi, taluni secolari, rivela la presenza di un suolo fertile, profondo e dotato di una buona riserva idrica, costituita da acqua di falda in comunicazione con l'alveo dell'Arno. Le lunghissime siepi che arredano il parco (il loro sviluppo complessivo supera i 30 chilometri), sono quasi tutte costituite da specie capaci di resistere alla siccit\u00e0 e talvolta anche alle posizioni ombreggiate (lentaggine, leccio allevato a cespuglio, alloro, ligustro, spirea, ecc.).\nLa centralit\u00e0 del parco \u00e8 rappresentata dal complesso architettonico del piazzale delle Cascine e dell'adiacente piazzale Kennedy, dominati dalla palazzina granducale sul lato nord, e da altissimi pini e platani lungo il perimetro; lo arredano aiuole verdi e fiorite e lo specchio d'acqua di una vasca circolare.\nLa piazza Vittorio Veneto, dove si trova la grandiosa statua in bronzo del \"Re Vittorio Emanuele II a cavallo\", un tempo al centro di Piazza della Repubblica, assume la funzione storica di porta d'accesso al parco. Un impatto suggestivo, per chi imbocca il viale degli Olmi, o si addentra all'interno, \u00e8 dato dalla vegetazione arborea, altissima, che con le fronde arriva a coprire le strade.\nEsemplari arborei di grande effetto possono essere ammirati nel piazzale Vittorio Veneto (cedri dell'Atlante), nel piazzale delle Cascine (pini domestici, platani ed un Ginkgo biloba che origina lo spettacolare effetto coloristico autunnale), sul margine del prato del Quercione (platani, lecci e ginkgo), sull'argine dell'Arno (pioppi bianchi) e nel giardino della Catena (ippocastani e cedri).\nIl variare e l'accostamento dei diversi toni di verde delle foglie di arbusti e di alberi, sempreverdi e non, richiama la composizione cromatica del giardino all'italiana (infatti il parco fu realizzato in epoca quando la moda preferiva il giardino all'inglese); la penombra del sottobosco crea vivaci giochi con la luce degli spazi aperti dei prati; le fronde degli alberi incorniciano, a tratti, scorci e vedute lontane, nel verde.\nOltre agli arredi monumentali, dei quali si tratta nel paragrafo dedicato alla storia, si trovano nel parco attualmente campi per il tennis, per il calcio, un velodromo, il tiro a segno, il tiro con l'arco, due ippodromi, una piscina pubblica, la Scuola di Guerra Aerea, la Facolt\u00e0 di Agraria, l'Istituto Tecnico Agrario, un centro visite, reparti a cavallo della Polizia di Stato, dei Carabinieri e della Polizia Municipale, e vari uffici e impianti pubblici, tra cui la sede della P. O. Alberature.\nDal 2005 il parco ospita anche la Scuola Militare Aeronautica Giulio Douhet.\nDal 2010 all'interno del parco transita anche la linea tranviaria T1 Firenze-Scandicci, che l'attraversa passando in viale degli Olmi, e che con la fermata omonima di \"Cascine\", situata nei pressi dell'ippodromo, lo collega direttamente, in pochi minuti, ai monumenti della citt\u00e0 come la Basilica di Santa Maria Novella. Ci\u00f2 ha segnato un ritorno dei binari all'interno del parco. Nel periodo 1880-1897 le Cascine erano collegate con il centro della citt\u00e0 da una linea della rete tranviaria di Firenze il cui tracciato \u00e8 stato ripreso, in alcuni punti, dalla moderna tranvia per Scandicci.\nStato attuale del parco.\nFin dagli anni cinquanta del XX secolo vige un divieto assoluto di costruire nuovi edifici nel parco.\nIl parco ospita il Mercato delle Cascine che avviene ogni marted\u00ec dalla mattina al pomeriggio proprio di fronte alla facolt\u00e0 di agraria.\nOgni anno durante le stagioni estive il parco viene usato come richiamo di eventi sia culturali che mondani, infatti \u00e8 solito ospitare concerti e musica dal vivo.\nSempre pi\u00f9 spesso il parco viene usato anche come sede di fiere paesane e feste dell'Unit\u00e0, che si alternano con i giochi e le giostre che vengono montante sul piazzale delle cascine.\nIl parco viene vissuto come un ambiente cittadino adibito a pedoni e ciclisti tranne che per i viali adibiti alle macchine ed il tracciato della Tranvia. Alcune zone delle Cascine sono state note anche per essere luogo di prostituzione e degrado (spaccio di droga, furti ecc.).\nInterventi di valorizzazione.\nIl 10 luglio 2013 viene inaugurato in Piazzale delle Cascine, nei locali delle scuderie, un centro visite \"di orientamento e attrazione del pubblico per il Parco delle Cascine\", focalizzato sulla promozione e sulla valorizzazione degli aspetti culturali, sportivi e naturalistici legati al Parco. Nel quadro di un progetto di valorizzazione di ampio spettro, numerosi altri interventi strutturali sono previsti per migliorare le condizioni di fruibilit\u00e0 dell'area.\nIl velodromo.\nIl 29 luglio 2003 \u00e8 stato inaugurato il ristrutturato velodromo delle Cascine, intitolato a Enzo Sacchi. L'impianto, costruito nel 1870, ha subito interventi nel 1894, nel 1922, fino al restauro funzionale del 1947. La struttura \u00e8 costituita da una pista per il ciclismo di 333,33 metri di lunghezza, da un campo di calcio di 96x48 e da tre campi da tennis. I servizi, una palestra e gli spogliatoi sono ricavati sotto la tribuna in muratura e sono stati oggetto di interventi di ristrutturazione nel 1994.\nL'intervento di restauro \u00e8 consistito nel risanamento della pista di ciclismo, nel rifacimento del terreno del campo di calcio, con un nuovo impianto di drenaggio, nell'impermeabilizzazione della tribuna, nell'installazione di un nuovo impianto di illuminazione, nel risanamento del tunnel di accesso al campo.\nL'impianto \u00e8 gestito dal Club Sportivo Firenze.\nCiclismo.\nAl Parco delle Cascine si \u00e8 conclusa la 13\u00aa tappa del Giro d'Italia 2009 Lido di Camaiore-Firenze.\nI Mondiali di Ciclismo del 2013 si sono svolti in parte all'interno del Parco."}
{"id": "439753", "revid": "2039709", "url": "https://it.wikipedia.org/wiki?curid=439753", "title": "Risurrezione di Ges\u00f9", "text": "La risurrezione (o resurrezione) di Ges\u00f9 \u00e8 l'evento centrale della narrazione dei Vangeli e degli altri testi del Nuovo Testamento: secondo questi testi, il terzo giorno dalla sua morte in croce Ges\u00f9 risorse lasciando il sepolcro vuoto e apparendo inizialmente ad alcune discepole e quindi anche ad altri apostoli e discepoli. Per il Cristianesimo l'evento \u00e8 il principio e fondamento della fede, ricordato annualmente nella Pasqua e settimanalmente nella domenica.\nLa tradizione cristiana considera l'evento della risurrezione di Ges\u00f9 come evento miracoloso e fondamentale nella Storia.\nSinossi evangelica.\nSecondo gli scritti dei vangeli, il terzo giorno dopo la deposizione nel sepolcro Ges\u00f9 risorse (I giorno: venerd\u00ec, morte e deposizione; III giorno: domenica, resurrezione). I vangeli canonici non descrivono direttamente l'evento, che non ha avuto testimoni diretti, ma solo la testimonianza della scoperta della sua tomba vuota e le successive apparizioni di Ges\u00f9 alle discepole e agli apostoli. La scoperta avvenne all'alba del giorno dopo il sabato, cio\u00e8 domenica mattina, quando Maria Maddalena - sola o con altre donne, a seconda del resoconto evangelico - si rec\u00f2 al sepolcro.\nLuogo e data.\nIl luogo della risurrezione di Ges\u00f9, riportato dai vangeli, \u00e8 il sepolcro nel quale era stato deposto, situato poco fuori le mura di Gerusalemme vicino al Golgota-Calvario, il piccolo monticello roccioso dove Ges\u00f9 fu crocifisso. La tradizione cristiana avrebbe conservato la memoria geografica del luogo, nel quale sorge attualmente la Basilica del Santo Sepolcro.\nI vangeli non indicano la data precisa della risurrezione, ma narrano che la scoperta avvenne all'alba del giorno dopo il sabato, cio\u00e8 tre giorni dopo la sua morte e deposizione nel sepolcro. Metricamente valutando, i \"tre giorni\" sono poco pi\u00f9 che una giornata e mezza, dal tramonto del venerd\u00ec all'alba della domenica.\nAnche la data della morte di Ges\u00f9 non \u00e8 indicata esplicitamente dai vangeli..\nLa resurrezione nei vangeli apocrifi.\nLa descrizione della risurrezione o resurrezione di Ges\u00f9, assente nei vangeli canonici, trova invece posto in alcuni vangeli apocrifi. Nel vangelo di Pietro, la tomba di Ges\u00f9 era sorvegliata da alcuni soldati romani comandati dal centurione Petronio, con la presenza anche di alcuni religiosi ebrei. L'apocrifo racconta che durante la notte del sabato i soldati di guardia videro due uomini avvolti da un grande splendore, che scesero dal cielo e si avvicinarono al sepolcro; la pietra che lo chiudeva rotol\u00f2 via da sola e i due entrarono nel sepolcro. I soldati svegliarono il centurione e i religiosi ebrei. Mentre discutevano tra loro, i presenti videro tre uomini uscire dalla tomba; due di loro sorreggevano il terzo ed erano seguiti da una croce. Quindi si sent\u00ec una voce proveniente dal cielo e la croce gli rispose. I soldati e i religiosi abbandonarono il sepolcro e corsero da Ponzio Pilato, svegliandolo e raccontandogli l'accaduto. Su richiesta dei religiosi ebrei, Pilato ordin\u00f2 al centurione e ai soldati di non dire a nessuno ci\u00f2 che avevano visto.\nStoricit\u00e0 dell'evento.\nLa tradizione cristiana considera l'evento della risurrezione di Ges\u00f9 come storico e fondamento della fede cristiana. Il Catechismo della Chiesa cattolica afferma che alla luce delle testimonianze contenute nei Vangeli \"\u00e8 impossibile interpretare la risurrezione di Ges\u00f9 al di fuori dell'ordine fisico e non riconoscerla come avvenimento storico\". Joseph Ratzinger ha affermato che la resurrezione di Ges\u00f9 \u00e8 un mistero che va oltre la scienza: Ges\u00f9 non ritorna alla normale vita biologica (come Lazzaro e le altre persone risuscitate di cui si parla nei Vangeli), ma il suo corpo viene trasformato, per cui non \u00e8 pi\u00f9 soggetto alle leggi dello spazio e del tempo. Per Ratzinger, la resurrezione di Ges\u00f9 inaugura una nuova dimensione definita escatologica: l'evento avviene nella storia e vi lascia un'impronta, ma va al di l\u00e0 della storia. Il teologo Franco Giulio Brambilla precisa che la risurrezione in s\u00e9 non \u00e8 un evento storico ma metastorico, tuttavia si manifesta storicamente presso i discepoli e per mezzo di essi. &lt;br&gt;Secondo il teologo Hans Kessler, la risurrezione \u00e8 comunque \"una realt\u00e0 accettabile e comprensibile solo nella fede\", piuttosto che un fatto indagabile e verificabile con i mezzi dello storico. \nGli studiosi non cristiani considerano l'evento come inspiegabile dato che le documentazioni non cristiane attestano la stessa cosa: il sepolcro era vuoto, ma era continuamente pattugliato da soldati romani e guardie del tempio che volevano evitare la notizia della risurrezione. I documenti non cristiani sono contemporanei e coerenti con quelli cristiani. Gli stessi ebrei, nemici degli apostoli, ammisero la natura vuota del sepolcro. \nArgomenti a favore della storicit\u00e0.\nI resoconti evangelici sono sostanzialmente concordi nell'evento della risurrezione, testimoniato dalla constatazione della tomba vuota e dalle apparizioni alle discepole prima e poi agli apostoli. La differenza fra le varie tradizioni, spiegabili con redazioni diverse quanto a cronologia e zona geografica nonch\u00e9 con i diversi destinatari a cui ciascun evangelista si rivolge (Matteo agli ebrei, Luca ai Greci e ai Romani), \u00e8 un punto a favore della storicit\u00e0: se i primi cristiani avessero voluto a posteriori inventare la risurrezione, sarebbero stati attenti a renderla credibile. Alcune discordanze sono comunque dettagli secondari (come l'apparizione alle discepole di uno o di due angeli) mentre altre sono conciliabili, come i luoghi delle apparizioni agli Apostoli (\u00e8 possibile che le prime siano avvenute a Gerusalemme e le successive in Galilea dove essi si sarebbero spostati). In merito ad altre differenze evangeliche, taluni rilevano come alcuni brani dei vangeli canonici - ad esempio il cosiddetto del vangelo di Marco - siano da considerarsi aggiunte posteriori.\nAlcuni sostengono inoltre che l'evento non possa essere stato inventato dai discepoli in base alla loro fede in Ges\u00f9 Messia: nell'Antico Testamento non si trova scritto che il Messia doveva morire e risorgere. Il \"compimento\" dell'Antico Testamento rappresentato da Ges\u00f9 si trova a un livello ulteriore, fuori dalle stesse categorie previste dalle Scritture: gli ebrei si aspettavano infatti la risurrezione di tutti alla fine dei tempi, e per le loro concezioni la risurrezione di Ges\u00f9 \u00e8 assolutamente imprevedibile Alcuni passi dell'Antico Testamento (come il Salmo 22) sono stati successivamente riferiti alla morte di Ges\u00f9 e altri (come il Salmo 15) sono stati riferiti alla sua risurrezione, ma per i maggiori studiosi non \u00e8 stata la Scrittura a suscitare il racconto degli eventi della risurrezione, ma sono stati gli eventi della risurrezione che hanno condotto ad una nuova interpretazione della Scrittura.\nLa sepoltura di Ges\u00f9, messa in dubbio da alcuni studiosi, \u00e8 un fatto storico attestato anche da san Paolo (), che essendo giudeo e cittadino romano conosceva bene le usanze di entrambi i popoli. In Giudea, i condannati a morte venivano di solito sepolti in una fossa comune, ma l'autorit\u00e0 romana poteva concedere a sua discrezione la restituzione dei corpi a familiari o parenti; \u00e8 plausibile che una richiesta proveniente da un giudeo autorevole come Giuseppe di Arimatea (presentato dagli evangelisti come membro del Sinedrio o uomo facoltoso), sia stata accolta favorevolmente. D'altra parte, non c'\u00e8 alcuna prova storica che attesti che Ges\u00f9 \u00e8 stato sepolto in una fossa comune destinata ai delinquenti, come sostiene qualche studioso; non sono emerse, neanche da parte ebraica, storie o leggende che raccontino una diversa modalit\u00e0 di sepoltura rispetto alla narrazione dei Vangeli. Il racconto della sepoltura presentato dagli Atti degli Apostoli () appare differente, ma secondo il biblista Carlo Maria Martini ci\u00f2 sembra frutto di un'abbreviazione e non \u00e8 da considerarsi necessariamente in opposizione ai Vangeli. Secondo il cardinale Gianfranco Ravasi \u00e8 invece da considerarsi sospetta la storicit\u00e0 della sorveglianza del sepolcro da parte delle guardie, riferita dal vangelo di Matteo (); l'episodio ha un valore apologetico (dimostrare l'impossibilit\u00e0 del furto del cadavere da parte dei discepoli), pertanto va considerato con cautela, leggendolo soprattutto sotto il profilo teologico (per il biblista Alberto Maggi le guardie rappresentano coloro che sono al servizio della morte e nulla possono contro la manifestazione del Dio della vita). \nPer quanto riguarda la questione della tomba vuota, alcuni studiosi fanno osservare che se la tomba di Ges\u00f9 fosse rimasta intatta, quest'argomento sarebbe stato usato dai giudei contro i primi discepoli per confutare le affermazioni sulla resurrezione; altri ammettono che la tomba vuota non \u00e8 in s\u00e9 una prova della resurrezione, dato che pu\u00f2 avere spiegazioni di vario tipo, ma lo diventa insieme alle testimonianze delle successive apparizioni. D'altra parte, le apparizioni senza la tomba vuota non sarebbero neanche loro un elemento a favore della resurrezione, dato che non avrebbero avuto nulla di diverso dalle normali apparizioni di morti riferite in vari luoghi ed epoche: ma entrambi gli eventi si completano e rafforzano. \nUn ulteriore argomento proposto a favore della resurrezione \u00e8 quello della \"causa proporzionata\" (Martin Dibelius): secondo il racconto biblico prima della risurrezione gli apostoli e i discepoli se ne stavano nascosti impauriti, dopo le apparizioni di Ges\u00f9 risorto diventano audaci. Una truffa volontaria non pu\u00f2 aver spinto i primi cristiani a rischiare la vita e a morire per una menzogna. La risurrezione \u00e8 stata la causa di questo radicale cambiamento, proporzionata all'effetto ottenuto. Secondo lo studioso ebreo di religioni Pinchas Lapide, neanche l'ipotesi che si sia trattato di allucinazioni \u00e8 sufficiente a spiegare la profonda trasformazione dei discepoli. \nAltri studiosi osservano, inoltre, come il resoconto della risurrezione di Ges\u00f9 sia molto antico e abbia costituito fin dall'inizio il cuore della predicazione cristiana, come testimoniano le Lettere di Paolo e gli Atti degli Apostoli (es. e ): una prossimit\u00e0 cos\u00ec forte ai fatti esclude quindi, a loro giudizio, la possibilit\u00e0 di distorsioni ed elaborazioni mitologiche.\n\u00c8 stato anche evidenziato che ci sono importanti differenze tra le risurrezioni delle divinit\u00e0 narrate nei miti pagani e la risurrezione di Ges\u00f9: mentre le prime hanno un contorno leggendario, la seconda \u00e8 situata in un contesto storico determinato. Ges\u00f9 \u00e8 un uomo vissuto in un luogo preciso (la Palestina) e un periodo storico preciso (l'epoca di Augusto e Tiberio): la sua esistenza si colloca dentro la realt\u00e0 concreta della storia e pertanto la sua risurrezione (legata al fatto storico della sua morte) non pu\u00f2 essere ridotta a simbolo di una realt\u00e0 della natura (come ad esempio la rinascita primaverile).\nJohn Paul Meier, docente di Nuovo Testamento alla Notre Dame University afferma, nella sua opera \"Un ebreo marginale. Ripensare il Ges\u00f9 storico\": \"Bench\u00e9 sia un avvenimento reale avvenuto a Ges\u00f9 Cristo\u00bb, l'evento della risurrezione \u00abnon \u00e8 avvenuto nel tempo e nello spazio e perci\u00f2 non dovrebbe essere chiamato storico\u00bb (p.\u00a0186).\nE ancora: \u00abla morte e la resurrezione di Ges\u00f9 sono un evento unico, tra le antiche divinit\u00e0 del Vicino Oriente non si riscontra nulla di simile. Chiunque pensi che Ges\u00f9 sia stato plasmato prendendo a modello tali divinit\u00e0 deve portare qualche prova -di qualunque genere- che gli ebrei palestinesi furono influenzati\u00bb da quei racconti. In ogni caso, \u00able differenze tra Ges\u00f9 e gli dei di morte e rinascita dimostrano che Ges\u00f9 non fu plasmato con le loro caratteristiche, persino nel caso che ai suoi tempi ci fossero persone che parlavano di quelle divinit\u00e0\u00bb (p.\u00a0234,235).\nIl teologo Hans K\u00fcng afferma: \u00abnon fu la fede dei discepoli a risuscitare Ges\u00f9 ma fu il resuscitato a condurli alla fede\u00bb.\nArgomenti a favore della non storicit\u00e0.\nL'accuratezza storica dei vangeli canonici - in merito alla ricostruzione degli avvenimenti legati alla morte e risurrezione di Ges\u00f9 - pone parecchie perplessit\u00e0 agli storici; in particolare, sulla risurrezione gli stessi vangeli cadono in contraddizioni spesso non conciliabili, oltre a dissentire su quasi tutti i dettagli. Il primo aspetto riguarda la scoperta della tomba vuota: la donna che si reca al sepolcro la domenica della risurrezione \u00e8 solo una secondo Giovanni, sono invece due secondo Matteo, tre secondo Marco e almeno cinque secondo Luca; il momento in cui le donne si recano al sepolcro \u00e8 prima dell'alba secondo Giovanni e all'alba, secondo invece i sinottici; inoltre, secondo i Vangeli di Marco, Giovanni e Luca, le donne che arrivano al sepolcro trovano la pietra all'ingresso gi\u00e0 rotolata, mentre secondo il Vangelo di Matteo trovano il sepolcro chiuso e un angelo che, dopo \"un gran terremoto\"\", scende dal cielo e fa rotolare la pietra dall'ingresso, per poi sedervisi sopra. Anche in merito agli angeli che le donne trovano al sepolcro vi sono pi\u00f9 divergenze: secondo i Vangeli di Matteo e Marco, l'angelo \u00e8 uno solo, mentre secondo i Vangeli di Luca e Giovanni sono due; gli stessi angeli, peraltro, quando vengono visti sono fuori dal sepolcro per Matteo, ma dentro il sepolcro per Marco e Giovanni, mentre Luca non specifica se siano fuori o dentro. Il Vangelo secondo Giovanni - in merito al momento in cui il/gli angelo/i vengono visti e parlano alla/e donna/e - segue inoltre un diverso schema degli eventi rispetto agli altri tre Vangeli: nei sinottici, infatti, il/gli angelo/i vengono visti dalle donne appena queste arrivano al sepolcro vuoto al mattino della domenica, mentre in Giovanni la donna che arriva la mattina al sepolcro vuoto non vi si ferma, ma corre ad avvisare i discepoli e, dopo esser tornata al sepolcro con due di loro, solo quando questi se ne saranno andati vedr\u00e0 gli angeli dentro il sepolcro stesso. Secondo Matteo, Ges\u00f9 appare a Maria Maddalena e ad un'altra donna, secondo Marco e Giovanni appare alla sola Maria Maddalena, mentre Luca non riporta apparizioni alle donne. Inoltre, secondo Matteo, Luca e Giovanni le donne dal sepolcro corrono ad avvisare i discepoli, mentre all'opposto secondo Marco non dicono niente a nessuno perch\u00e9 hanno paura. Dopo l'informazione ricevuta dalle donne, per Matteo nessuno dei discepoli va al sepolcro per controllare, per Luca ci si reca solo un discepolo (Pietro), per Giovanni ci vanno due discepoli (Pietro e lo stesso Giovanni).&lt;br&gt;I resoconti evangelici non si conciliano neppure in merito al luogo della prima apparizione di Ges\u00f9 agli apostoli, che in entrambi i casi seguivano le indicazioni precedentemente date loro: secondo i Vangeli di Giovanni e Luca avviene a Gerusalemme, mentre i Vangeli di Marco e Matteo pongono entrambi l'episodio in Galilea. Anche Raymond Brown ammette come i vari resoconti evangelici si riferiscano alla stessa apparizione pur collocandola in modo contraddittorio: \u00abVa quindi respinta la tesi che i Vangeli possano essere armonizzati mediante una risistemazione in virt\u00f9 della quale Ges\u00f9 appare varie volte ai Dodici, prima a Gerusalemme e poi in Galilea\u00bb. Si consideri, altres\u00ec, che secondo il Vangelo di Luca - creando ulteriori discrepanze tra le varie versioni - Ges\u00f9 il giorno della Risurrezione proibisce agli apostoli di lasciare Gerusalemme fino a quando non avessero ricevuto la potenza dello Spirito, il che avverr\u00e0 oltre 40 giorni dopo, successivamente anche alla sua Ascensione; Gerusalemme \u00e8 in Giudea e dista dalla Galilea circa duecento chilometri: per percorrere il tragitto da Gerusalemme a Cafarnao a piedi occorre almeno una settimana, tenendo anche presente che gli Ebrei il sabato non potevano viaggiare. All'interno degli stessi Vangeli vi sono poi ulteriori discordanze incrociate sulla prima apparizione di Ges\u00f9 agli apostoli: Giovanni e Luca pongono entrambi l'episodio a Gerusalemme, ma Giovanni dice di fronte a 10 apostoli (mancando Tommaso) mentre Luca dice di fronte a tutti e 11 gli apostoli; invece, Marco e Matteo pongono entrambi l'episodio in Galilea, ma Marco dice che avviene in una mensa e Matteo dice che avviene su un monte (ma secondo diversi esegeti l'apparizione riferita dal finale del vangelo di Marco si verifica invece a Gerusalemme). Inoltre, in merito all'ordine dato agli apostoli di recarsi in Galilea dopo la risurrezione, secondo il Vangelo di Marco \u00e8 un angelo che d\u00e0 tale ordine, mentre secondo il Vangelo di Matteo \u00e8 Ges\u00f9 stesso a darlo. &lt;br&gt;Infine, anche in merito all'Ascensione di Ges\u00f9 i resoconti storici neotestamentari non concordano: per il Vangelo secondo Luca avviene nel giorno stesso della risurrezione, mentre invece, secondo gli Atti degli Apostoli, avviene dopo 40 giorni, durante i quali Ges\u00f9 appare agli apostoli \"con molte prove\"\".\nSi ravvisano una serie di discrepanze storiche anche per quanto riguarda la deposizione dalla croce e la sepoltura ad opera di Giuseppe di Arimatea, presentato nei Vangeli di Marco e Luca come un membro del Sinedrio e in quelli di Matteo e Giovanni come un discepolo di Ges\u00f9. Gli Atti degli Apostoli, contraddicendo i Vangeli, fanno infatti riferimento a una diversa tradizione, sostenendo che la deposizione dalla croce e la sepoltura di Ges\u00f9 furono effettuate da coloro che non lo riconobbero come Messia e lo condannarono, quindi le autorit\u00e0 giudaiche e cio\u00e8 tutti i membri del Sinedrio; neppure Paolo - cos\u00ec come gli Atti e gli autori delle altre lettere canoniche - parla mai di Giuseppe di Arimatea o del sepolcro vuoto in nessuno dei suoi scritti. Secondo alcuni studiosi, la figura di Giuseppe di Arimatea, verosimilmente, pu\u00f2 essere stata creata per la necessit\u00e0 di avere un personaggio degno di fiducia e un luogo preciso - a differenza di una fossa comune - da cui proclamare la risurrezione di Ges\u00f9. Altri studiosi mettono invece in dubbio alcuni aspetti della sua figura, come quello che fosse un discepolo di Ges\u00f9, e il biblista Mauro Pesce sostiene - pur ritenendo possibile, come riportato in , che la sepoltura fosse stata effettuata dalle autorit\u00e0 giudaiche di Gerusalemme (per un uomo solo non sarebbe stato possibile tirare gi\u00f9 un condannato dalla croce e trasportarlo sul luogo della sepoltura) - che la figura di Giuseppe di Arimatea non sia probabilmente storica ma creata per giustificare la presenza di una tomba privata e che, dopo esser stato citato per la prima volta per il solo scopo della sepoltura, scompaia dagli stessi vangeli e non sia mai menzionato neppure negli Atti degli Apostoli; la figura di tale personaggio \u00e8 quindi indispensabile per la strategia narrativa evangelica ma - anche supponendo storico l'intervento sinedrile nella sepoltura, che avrebbe comunque comportato l'utilizzo di una fossa comune - si \u00e8 avuta la trasformazione di un atto del Sinedrio in un'iniziativa individuale (compresa la richiesta del cadavere a Pilato). Alcuni autori fanno per\u00f2 notare che gli Ebrei, a differenza dei Romani, non usavano fosse comuni a causa di un divieto religioso riportato dal Talmud babilonese, per cui ritengono che la sepoltura di Ges\u00f9 nel terreno da parte del Sinedrio sarebbe avvenuta in una fossa singola. \nAltri autori mettono invece in dubbio la storicit\u00e0 della presenza delle guardie alla tomba di Ges\u00f9 riportata dal vangelo di Matteo, rilevando l'incongruenza dell\u2019effetto che ha la loro testimonianza sui capi dei sacerdoti: essi credono al racconto delle guardie su eventi soprannaturali (terremoto, apparizione di un angelo, tomba vuota a seguito della risurrezione), ma di fronte ad eventi che manifestano la messianicit\u00e0 di Ges\u00f9 pensano di opporsi al piano di Dio mettendo a tacere la storia mediante la corruzione delle guardie. Inoltre, i soldati romani risultano disposti a testimoniare di essersi addormentati in servizio di guardia, nonostante fosse prevista nell'esercito romano la pena di morte per tale mancanza, come riportato da Matteo; gli altri tre evangelisti non si pongono neppure il problema di come le donne avrebbero potuto accedere al sepolcro, sapendo della presenza delle guardie romane con il compito di impedirlo. Secondo il teologo Rudolf Bultmann \"Matteo (27,62-66) aggiunse la leggenda delle guardie al sepolcro per ragioni apologetiche\". \nSecondo la grande maggioranza degli studiosi, i testi evangelici si sono formati gradualmente nel corso del tempo attraverso aggiunte e modifiche successive delle prime versioni scritte, che risalgono a 35-40 anni dopo la morte di Ges\u00f9: un lasso di tempo sufficiente a riadattare il racconto alle esigenze bibliche e spirituali dei cristiani dell'epoca. Le contraddizioni interne ai Vangeli sono quindi la logica conseguenza della formazione degli stessi: secondo l'ipotesi storica maggiormente condivisa, l'autore (o gli autori) del Vangelo secondo Marco scrisse - al di fuori della Palestina e in greco, come avvenne anche per gli altri tre vangeli canonici - verso il 65-70 d.C., basandosi su tradizioni prevalentemente orali; i due Vangeli successivi di Matteo e Luca furono composti attorno all'80-85 d.C. e presero come fonte principale proprio il Vangelo di Marco, ma aggiunsero anche altre fonti - in comune e personali - e iniziarono quindi a distinguersi nelle versioni dei vari episodi narrati; per ultimo, verso la fine del I secolo d.C., fu composto il Vangelo di Giovanni, che si discosta ancor maggiormente dagli altri Vangeli canonici ed \u00e8 considerato il meno storico. &lt;br&gt;Oltre a ci\u00f2, in tutti gli scritti neotestamentari sono presenti errori e alterazioni, legati alle successive fasi di copiatura manuale degli scritti, variazioni che in alcuni casi sarebbero state introdotte consapevolmente per correggere delle incongruenze con altri brani biblici oppure per asseverare determinate posizioni teologiche, e avrebbero inciso pesantemente sull'affidabilit\u00e0 storica dei testi. Si consideri, ad esempio, che nel Vangelo secondo Marco alcuni studiosi ritengono comunemente che i , dal 9 al 20 del capitolo 16, sarebbero un'aggiunta successiva dei copisti e che il Vangelo quindi terminasse al versetto 8, senza citare alcuna apparizione di Ges\u00f9 risorto e con le donne che non parlano a nessuno del sepolcro vuoto.\nBisogna, inoltre, tener presente che nel cristianesimo delle origini era molto attesa la venuta imminente del Messia, a cui bisognava prepararsi con una condotta di vita basata sull'amore e la giustizia. Il biblista Bart Ehrman scrive: \"da quasi un secolo, ormai, la maggior parte degli studiosi del settore sostiene che il modo migliore per comprendere la figura storica di Ges\u00f9 sia collocarla nel contesto ebraico del suo tempo e considerarlo un profeta apocalittico. Questa opinione fu avanzata per la prima volta da Albert Schweitzer nel lontano 1906 e persiste da pi\u00f9 di un secolo\". Tali studiosi ritengono quindi che Ges\u00f9 sia stato un predicatore apocalittico il quale credeva imminente la venuta di Dio nel mondo; anche il primo cristianesimo nacque come movimento apocalittico, prevedendo entro la generazione vivente il ritorno di Ges\u00f9 - ovvero la sua seconda venuta, detta parusia - e l'avvento del regno di Dio; la fede in tale predizione inizi\u00f2, per\u00f2, ad affievolirsi a mano a mano che i seguaci morivano senza che la stessa si avverasse, portando poi allo sviluppo della successiva teologia. Lo stesso Hans K\u00fcng ammette come questi brani neotestamentari, per quanto \u00abmolto scomodi\u00bb per la teologia cristiana, preannunciassero effettivamente l'avvento imminente del regno di Dio, anche per bocca dello stesso Ges\u00f9. &lt;br&gt;Secondo alcuni autori, dopo la morte di Ges\u00f9 \u00e8 possibile che i discepoli attendessero il suo imminente ritorno e poi, delusi, si fossero auto-illusi che fosse ancora vivo e di averlo visto.\nSono state poi avanzate spiegazioni di natura storico-antropologica, di storicizzazione del mito, che in particolare evidenziano le similarit\u00e0 tra la vicenda di Ges\u00f9 ed eventi di resurrezione attribuiti ad altre divinit\u00e0, come Mitra, Dioniso, Attis, Osiride, Tammuz. La risurrezione di Ges\u00f9 farebbe quindi parte di miti ricorrenti sulla divinit\u00e0 che muore e risorge: mitologie appartenenti alla stessa area Medio-Orientale, a volte contemporanee come quella di Mitra. L'ipotesi mitologica non \u00e8 per\u00f2 condivisa da vari studiosi tra cui Bart Ehrman, biblista agnostico, che ha obiettato che ai tempi di Ges\u00f9 alcune correnti dell'ebraismo (come i Farisei) credevano gi\u00e0 nella risurrezione, anche se la collocavano alla fine dei tempi; per Ehrman, la credenza nella risurrezione di Ges\u00f9 si sarebbe sviluppata nell'ambito delle credenze dell'ebraismo.\nSecondo alcuni studiosi, il racconto della tomba vuota e quello delle apparizioni di Ges\u00f9 risorto sarebbero state due tradizioni indipendenti (tramandate rispettivamente dal Vangelo di Marco e dalle Lettere di Paolo), che gli altri evangelisti avrebbero successivamente messo insieme. In particolare, il racconto della tomba vuota sarebbe stato una tradizione successiva e sarebbe stato riportato per sottolineare non solo che Ges\u00f9 era risorto, ma anche che era risorto fisicamente e non solo spiritualmente. Sulla tomba vuota sono state avanzate dagli studiosi scettici diverse spiegazioni alternative a quella di un evento soprannaturale.\nTra la fine del Settecento e la prima met\u00e0 dell'Ottocento, alcuni teologi razionalisti tedeschi hanno avanzato ipotesi su una morte apparente di Ges\u00f9. Secondo Karl Friedrich Bahrdt, a Ges\u00f9 sarebbe stata somministrata mentre era in croce una pozione che avrebbe simulato la sua morte; una volta tolto dalla croce, sarebbe stato rianimato e fatto scappare. Secondo Karl Heinrich Venturini e Heinrich Paulus, Ges\u00f9 sarebbe svenuto o entrato in coma mentre era sulla croce; creduto morto, sarebbe stato messo nel sepolcro, dove si sarebbe risvegliato spontaneamente. Secondo Venturini, Ges\u00f9 sarebbe stato aiutato ad uscire dal sepolcro e a scappare dai membri di una societ\u00e0 segreta che aveva fondato all'insaputa degli Apostoli. La maggior parte degli studiosi moderni considera queste ipotesi prive di supporti storici e scientifici.\nAltri, soprattutto in passato (a partire da Hermann Samuel Reimarus), hanno ipotizzato la truffa volontaria: secondo questa tesi i discepoli (magari alcuni all'insaputa degli altri) rubarono il corpo di Ges\u00f9 e ne sostennero falsamente e coscientemente la risurrezione. Questa tesi, in particolare, pare fosse sostenuta in epoca apostolica dagli Ebrei (). Altri ancora, salvando la buona fede dei discepoli, ritengono che il corpo di Ges\u00f9 sia stato spostato da altri a loro insaputa. Secondo Robert Price, il corpo di Ges\u00f9 sarebbe stato spostato dallo stesso Giuseppe di Arimatea, che dopo averlo tumulato provvisoriamente in un sepolcro vicino a causa dell'imminente inizio del sabato, lo avrebbe portato nel luogo di sepoltura definitiva appena concluso il giorno di festa. Bart Ehrman ritiene che il corpo sia stato portato via da alcuni familiari di Ges\u00f9, i quali si sarebbero risentiti perch\u00e9 era stato sepolto da estranei alla famiglia. Un altro studioso, Charles Freeman, sostiene che il corpo sia stato portato via per ordine di Caifa allo scopo di evitare pellegrinaggi da parte dei seguaci e quindi possibili disordini. Il giovane vestito di bianco visto dalle donne non sarebbe stato un angelo ma un incaricato dei sacerdoti, che aveva il compito di riferire loro un messaggio che convincesse gli Apostoli a ritornare in Galilea. Secondo Richard Carrier, il ritrovamento delle bende e del lenzuolo nel sepolcro, citato contro l'ipotesi del furto o trasferimento del corpo (i ladri non lo avrebbero sbendato per portarlo via), non sarebbe un fatto storico citato nella prima stesura dei Vangeli ma un abbellimento inserito successivamente, dato che i cronisti dell'epoca usavano raccontare i fatti senza indulgere troppo sui particolari.\nSecondo un'altra ipotesi, il corpo di Ges\u00f9 potrebbe essere scomparso dalla tomba per cause naturali: in seguito al terremoto citato da \"Matteo\" (Matteo, ), si sarebbe aperto un crepaccio nel suolo della tomba, dove sarebbe finito il corpo. Il crepaccio si sarebbe poi chiuso a causa delle scosse di assestamento, nascondendo il corpo in occasione della successiva visita delle donne. Quest\u2019idea \u00e8 stata proposta nel Settecento dal tedesco Johann Christian Edelmann e rilanciata in seguito da altri, tra cui Rudolf Steiner.\nAlcuni autori della scuola storico-critica, tra cui Alfred Loisy, hanno spiegato le apparizioni di Ges\u00f9 come un'allucinazione collettiva dei discepoli e il ritrovamento della tomba vuota come un errore d'identificazione del sepolcro o una tradizione sviluppatasi tardivamente e portata come prova della resurrezione.\nAltri autori ritengono che il racconto della tomba vuota non sarebbe storico, ma leggendario: secondo lo studioso britannico Maurice Casey, all'origine della tradizione riportata dagli evangelisti ci potrebbe essere stata la visione di una delle donne del seguito di Ges\u00f9, che successivamente sarebbe stata tramandata come un fatto realmente accaduto.\nOltre alle testimonianze ed ai testi \u00e8 da notare anche l'assenza totale di reperti inerenti alla vita ed alla morte di Ges\u00f9, inoltre che l'unico reperto tenuto attualmente in considerazione, nonostante la poca attendibilit\u00e0 dovuta ai rilevamenti, \u00e8 la Sindone di Torino la quale dagli accertamenti risulta essere un falso gettando pertanto ulteriori dubbi, conseguentemente, sulla sua stessa esistenza storica.\nDocumenti storici non religiosi.\nAl di fuori degli scritti del Nuovo Testamento, non vi sono altre testimonianze storiche sulla risurrezione di Ges\u00f9 a parte il cosiddetto \"Testimonium Flavianum\" - un brano dello storico ebreo e cittadino romano Giuseppe Flavio, contenuto nella sua opera \"Antichit\u00e0 giudaiche\", scritta nel 93 d.C. a Roma. Nella versione che ci \u00e8 pervenuta, questo brano riporta: \"Ci fu verso questo tempo Ges\u00f9, uomo saggio, se pure bisogna chiamarlo uomo: era infatti autore di opere straordinarie, maestro di uomini che accolgono con piacere la verit\u00e0, ed attir\u00f2 a s\u00e9 molti Giudei, e anche molti dei Greci. Questi era il Cristo. E quando Pilato, per denunzia degli uomini notabili fra noi, lo pun\u00ec di croce, non cessarono coloro che da principio lo avevano amato. Egli infatti apparve loro al terzo giorno nuovamente vivo, avendo gi\u00e0 annunziato i divini profeti queste e migliaia d'altre meraviglie riguardo a lui. Ancor oggi non \u00e8 venuta meno la trib\u00f9 di quelli che, da costui, sono chiamati Cristiani\". L'attendibilit\u00e0 di questo brano \u00e8 discussa: per alcuni studiosi sarebbe un argomento a favore della storicit\u00e0 della risurrezione, ma la maggioranza degli storici e degli esperti di Giuseppe Flavio ritiene che tali frasi non siano state scritte da Giuseppe Flavio stesso, ma siano state inserite successivamente ad opera di copisti cristiani; il testo infatti non viene citato da alcun padre della Chiesa fino ad Eusebio di Cesarea nel IV secolo.\nUn altro reperto ritenuto collegato alla vicenda della risurrezione di Ges\u00f9 \u00e8 l'Iscrizione di Nazareth (o lapide di Nazaret), nome convenzionale attribuito a una lastra di marmo di 24 x 15\u00a0cm recante un'iscrizione greca in 22 righe, riportante la prescrizione della pena capitale per chi avesse asportato cadaveri dai sepolcri. Per alcuni studiosi sarebbe un'altra prova a favore della storicit\u00e0 dell'evento. Il teologo anglicano Michael Green ritiene che questa iscrizione sia la dimostrazione che, dopo la resurrezione di Cristo, la tomba vuota abbia creato una reazione da parte dell'autorit\u00e0 costituita: \u00ab\u00c8 indicata con il nome di iscrizione di Nazareth, dalla cittadina dove venne ritrovata. Essa riporta un editto imperiale, redatto sotto Tiberio (14-37 d.C.) o Claudio (41-54). \u00c8 una direttiva, con le relative sanzioni contro i profanatori di tombe e sepolcri. Sarebbe il risultato della reazione alla tomba vuota che un rapporto di Ponzio Pilato all'imperatore potrebbe aver spiegato come un furto perpetrato dai suoi discepoli, l'editto sarebbe quindi la risposta dell'autorit\u00e0 a questo evento. \u00bb Altri studiosi semplicemente ritengono che l'editto di Nazareth non sia necessariamente correlato alla vicenda di Ges\u00f9.\nInterpretazione nel cristianesimo.\nSecondo la teologia cristiana la risurrezione di Ges\u00f9, oltre a compartecipare con la sua morte al processo di giustificazione (), permette all'umanit\u00e0 riscattata di poter ricevere la cosiddetta \"adozione filiale\", cio\u00e8 di partecipare alla vita di natura divina propria del Figlio nella risurrezione futura ().\nRisurrezione come allegoria della fede.\nSecondo il teologo evangelico Rudolf Bultmann la risurrezione \u00e8 una verit\u00e0 di fede storicizzata. La fede dei primi cristiani vedeva in Ges\u00f9 il salvatore atteso che liberava l'umanit\u00e0 dal male, dal peccato e dalla morte. Questa convinzione, secondo il teologo, \u00e8 stata storicizzata nella credenza della risurrezione.\nRisurrezione simbolica.\nSecondo il teologo Roger Haight, il racconto della resurrezione del Vangelo secondo Marco si pu\u00f2 leggere in chiave simbolica: la tomba aperta e vuota significa che Ges\u00f9 ha superato e sconfitto la morte, mentre l'annuncio della resurrezione da parte di un angelo significa che quest'evento \u00e8 stato rivelato da Dio e non si tratta di una verit\u00e0 dedotta dai discepoli. Le apparizioni agli Apostoli riuniti significano che l'annuncio della resurrezione \u00e8 diretto alla comunit\u00e0 dei discepoli, che avr\u00e0 la missione di diffondere il messaggio di Ges\u00f9. La realt\u00e0 di questi eventi non pu\u00f2 essere indagata con il metodo storico, ma rappresenta un aspetto della fede. Le diverse versioni sui racconti della resurrezione fornite dai quattro Vangeli non vanno considerate come resoconti storici dettagliati di ci\u00f2 che avvenne; bisogna perci\u00f2 evitare sia un'interpretazione letterale di tipo fondamentalista (con il tentativo di conciliare a tutti i costi le varie versioni) sia un'interpretazione troppo critica che porti a negarne completamente l'attendibilit\u00e0. Le storie sulle apparizioni e sulla tomba vuota hanno lo scopo di comunicare verit\u00e0 di fede e bisogna perci\u00f2 vedere il loro significato teologico. Inoltre, al di l\u00e0 dei dettagli, tali racconti forniscono alcune indicazioni storiche generali sulle origini del cristianesimo, come una nuova sensibilit\u00e0 verso le donne (nella cultura ebraica la loro testimonianza valeva meno di quella degli uomini, ma ci\u00f2 nonostante sono le prime a vedere Ges\u00f9) e il senso di comunit\u00e0 dei discepoli, che continuarono a riunirsi dopo la morte del maestro, per cui la fede nella resurrezione pot\u00e9 formarsi e consolidarsi all'interno della comunit\u00e0, favorita dal ricordo della predicazione di Ges\u00f9, dalla riflessione sulla sua figura alla luce delle Scritture ebraiche e dalla pratica del pasto eucaristico appresa da Ges\u00f9.\nSignificato escatologico.\nPer Vito Mancuso, la resurrezione di Ges\u00f9 non \u00e8 un fatto storico ma escatologico, avvenuto nella dimensione dell'eternit\u00e0. Il corpo di Ges\u00f9 risorto \u00e8 un corpo spiritualizzato, non il suo cadavere ritornato in vita. Ges\u00f9 risorto mantiene la sua individualit\u00e0 personale, non la sua materialit\u00e0 fisica. Secondo Mancuso non si pu\u00f2 sapere esattamente che fine abbia fatto il corpo materiale di Ges\u00f9: Mancuso ipotizza che sia stato in qualche modo decomposto nella nostra dimensione temporale per venire ricomposto nella dimensione dell'eternit\u00e0. Per quanto riguarda le apparizioni di Ges\u00f9, esse hanno avuto luogo per rafforzare la fede dei discepoli, che gi\u00e0 credevano in Lui; se il loro fine fosse stato quello di convincere gli scettici, Ges\u00f9 sarebbe apparso a qualche testimone neutrale o avverso, come un soldato romano o un religioso ebreo. Diversi teologi aggiungono al riguardo che Ges\u00f9 apparve ai discepoli anche perch\u00e9 aveva da affidargli una missione e per questo motivo si manifester\u00e0 in seguito anche a Saulo di Tarso, che diventer\u00e0 l'apostolo Paolo; non apparve invece ai membri del Sinedrio o a Pilato perch\u00e9 Dio si manifesta a chi lo cerca sinceramente, pertanto non avrebbe avuto senso un miracolo per costringere a credere chi non era disponibile.\nAnche per Hans K\u00fcng, la resurrezione di Ges\u00f9 non \u00e8 avvenuta in termini fisiologici, con la rianimazione di un corpo morto; Ges\u00f9 \u00e8 stato resuscitato da Dio Padre in una forma nuova, ricevendo un nuovo corpo spiritualizzato. Per fare questo, Dio non ha avuto bisogno dei resti corporei dell'esistenza di Ges\u00f9. Non possiamo sapere che fine abbia fatto il suo corpo mortale: \u00e8 vero che i giudei non hanno mai contestato la storia del sepolcro vuoto, ma \u00e8 anche vero che neanche gli Apostoli e San Paolo si sono richiamati ad essa per convincere gli oppositori. La storia del sepolcro vuoto, al di l\u00e0 dell'eventuale realt\u00e0 storica, vuole comunicarci simbolicamente che l'individuo risorto visto dai discepoli \u00e8 proprio quel Ges\u00f9 di Nazaret che era morto e giaceva nel sepolcro. Le apparizioni del Risorto sono tuttavia teologicamente pi\u00f9 rilevanti rispetto al sepolcro vuoto. Dopo la risurrezione, Ges\u00f9 si manifesta a coloro che vuole fare suoi strumenti. Soltanto dopo le apparizioni, i discepoli possono prendere coscienza che Ges\u00f9 non era rimasto nel dolore e nella morte, ma che Dio lo aveva elevato presso di s\u00e9. L'oggetto principale della fede pasquale non \u00e8 per\u00f2 rappresentato dalle apparizioni n\u00e9 tantomeno dal sepolcro vuoto, ma dalla fede in Ges\u00f9 come Cristo vivente e, per suo tramite, dalla fede nel Dio vivente che non ha abbandonato Ges\u00f9 alla morte, ma lo ha accolto nella sua vita.\nInterpretazione secondo la religione islamica.\nSecondo l'Islam Ges\u00f9 ascese direttamente al cielo, senza morire in croce, n\u00e9 risorgere. Il Corano dice:\nI musulmani credono che Allah diede le fattezze di Ges\u00f9 ad un altro uomo (probabilmente Giuda Iscariota) che fu crocifisso al posto suo.\nInterpretazione secondo la religione bahai.\nLa religione bahai ritiene Ges\u00f9 un profeta e crede nella sua risurrezione, ma la interpreta come un evento di natura spirituale e divina, non materiale. La domenica sera, mentre erano riuniti in un luogo chiuso e discutevano, gli apostoli avrebbero capito il senso simbolico e spirituale della frase di Ges\u00f9 \"Distruggete questo tempio e in tre giorni lo far\u00f2 risorgere\" (), per cui la loro fede si sarebbe risvegliata e avrebbero deciso di dedicare la loro vita alla diffusione del messaggio del Maestro.\nPosizione degli ebrei.\nL\u2019ebraismo accetta la storicit\u00e0 di Ges\u00f9 ed anche la sua morte, ma non la sua risurrezione. Anche se alcune correnti ebraiche contemporanee cominciano a considerare Ges\u00f9 un maestro spirituale, gli ebrei ortodossi non credono che Ges\u00f9 fosse il messia promesso dalle Sacre Scritture, perch\u00e9 secondo le loro concezioni un vero messia non avrebbe dovuto essere ucciso come un malfattore; inoltre, la risurrezione non pu\u00f2 riguardare una singola persona, ma \u00e8 un evento che avverr\u00e0 per tutti alla fine del mondo. Oggi alcuni studiosi e rabbini ammettono l\u2019idea che un messia possa morire e risuscitare, ma ritengono che questo non sia il caso di Ges\u00f9, perch\u00e9 i racconti cristiani sulla sua risurrezione sarebbero contraddittori e non sufficientemente fondati dal punto di vista storico. Un\u2019eccezione \u00e8 rappresentata da Pinchas Lapide, studioso ebreo ortodosso, secondo cui la risurrezione di Ges\u00f9 sarebbe un fatto storico; tuttavia, secondo Lapide, l\u2019evento non dimostrerebbe la divinit\u00e0 di Ges\u00f9 e neanche il suo ruolo di messia.\nG\u00e9za Vermes, uno dei maggiori studiosi ebraici di Ges\u00f9, ha affermato che ci sono sei possibilit\u00e0 per spiegare la risurrezione di Ges\u00f9: il corpo fu rubato dai suoi discepoli; il corpo fu rimosso da qualcuno non collegato ai discepoli; la tomba vuota non era quella di Ges\u00f9, ma ci fu un errore d\u2019identificazione; Ges\u00f9 fu sepolto ancora vivo, usc\u00ec dalla tomba e mor\u00ec poco dopo; Ges\u00f9 si riprese dal coma, usc\u00ec dalla tomba e lasci\u00f2 la Palestina; Ges\u00f9 non risuscit\u00f2 fisicamente, ma spiritualmente. Secondo Vermes, nessuna di queste ipotesi sarebbe in grado di spiegare l\u2019evento in modo pienamente soddisfacente."}
{"id": "439754", "revid": "14002", "url": "https://it.wikipedia.org/wiki?curid=439754", "title": "Parco delle cascine", "text": ""}
{"id": "439755", "revid": "14002", "url": "https://it.wikipedia.org/wiki?curid=439755", "title": "Antitrinitari", "text": ""}
{"id": "439757", "revid": "320578", "url": "https://it.wikipedia.org/wiki?curid=439757", "title": "Corsa dei Ceri", "text": ""}
{"id": "439758", "revid": "6923", "url": "https://it.wikipedia.org/wiki?curid=439758", "title": "Kizuna", "text": " \u00e8 un manga yaoi creato dall'autrice Kazuma Kodaka. Pubblicato dal 1994, si \u00e8 concluso nel 2008. Il manga \u00e8 stato pubblicato in Italia da Kappa Edizioni. La storia segue la vita di Ranmaru e Kei, amici fin dal tempo delle elementari, che crescendo, intraprendono una relazione sentimentale.\n\"Kizuna\" \u00e8 stato in seguito adattato in anime, composto da tre OAV.\nTrama.\nIl primo bacio strappato con l'astuzia da Kei a Ranmaru avvenne quando i due ragazzi si trovavano in classi diverse: non potendo per\u00f2 coltivar quel loro nascente rapporto, Kei giunge alla conclusione che per non far del male a Ranmaru col suo sentimento esasperato \u00e8 meglio troncar sul nascere la loro relazione, e da allora in poi preferisce evitarlo. Due anni dopo vengono a ritrovarsi nella stessa classe, Ranmaru lo affronta a viso duro, lo trascina in palestra e qui gli chiede spiegazioni riguardo alla freddezza che mostra nei suoi confronti; Kei non potendo sopportar oltre il proprio finto atteggiamento distaccato gli confessa i suoi veri sentimenti: \"TI HO SEMPRE AMATO\" gli dice. Ci\u00f2 \u00e8 sufficiente per Ranmaru, che da allora in poi risponder\u00e0 favorevolmente ai sentimenti d'affetto provati da Kei verso di lui. Poco dopo dalla lettera della madre in cui annunzia il suo suicidio Kei apprende che suo padre non \u00e8 altri che uno dei capi pi\u00f9 importanti del clan di Osaka della yakuza, Takashi Sagano. Lui \u00e8 dunque il figlio illegittimo di un boss della mafia: non volendo in alcun modo aver nulla a che fare con ci\u00f2, Kei cerca di contattarlo per esprimergli tutta la sua contrariet\u00e0, ma al telefono trova a rispondergli Kai.\nIl giorno prima dell'avvio del torneo provinciale di kendo, a cui avrebbe dovuto anche partecipare Ranmaru (egli \u00e8 difatti un promettente atleta di questo sport) Kei trascina l'amico in un incidente automobilistico. In ospedale, dove viene ricoverato d'urgenza, risulta subito chiaro che il danno maggiore s'\u00e8 verificato proprio alla colonna vertebrale e che pertanto Ranmaru non sar\u00e0 molto probabilmente pi\u00f9 in grado di camminare. Ovviamente avrebbe del tutto dovuto abbandonar l'idea di poter continuar la sua carriera sportiva. Kei, roso dal rimorso decide di dedicare completamente il resto della sua esistenza all'amico; propone a Ranmaru di andar a vivere insieme e dopo molte insistenze riesce a convincerlo. Cerca cos\u00ec d'impegnarsi pi\u00f9 che pu\u00f2 nel tentativo di salvar il loro rapporto; nel contempo Ranmaru decide di far tutto il possibile per non diventar un peso e un onere insostenibile sulle spalle di Kei. Come risultato d'una dura opera di riabilitazione, Ranmaru riesce nuovamente a camminar con le proprie gambe.\nI due giovani studiano presso la stessa universit\u00e0 e convivono proprio come una qualsiasi coppia sposata, questo fino a che non irromper\u00e0 nella scena un terzo incomodo. Kai, fratellastro pi\u00f9 giovane di Kei, fan fin dalla pi\u00f9 tenera infanzia di Ranmaru: ha iniziato s fare kendo proprio con l'obiettivo di poter affrontar un giorno in combattimento il suo idolo. Anche lui \u00e8 uno studente della stessa universit\u00e0 dei due giovani, ed ha deciso di voler conquistar Ranmaru portandolo via al fratellastro.\nIl bello e seducente Ranmaru non passa certo inosservato, \u00e8 difatti il sogno proibito di molti nel college, sia fra gli studenti che tra il corpo insegnante, ma soprattutto \u00e8 desiderato da uno dei professori a cui aveva fatto da assistente. Invita Ranmaru in un club privato, qui l'uomo mette della droga nel suo bicchiere e poi cerca di prenderlo con la forza. Per fortuna di cose, al suo interno vi lavora come lavoratore in nero anche Kai il quale, accortosi subito della situazione che s'era venuta a creare, riesce a trarlo in salvo. Lo porta a casa sua e riesce a trascorrer la notte assieme a lui. La mattina dopo informa il fratellastro di quanto \u00e8 accaduto e Kei medita subito vendette sanguinose. Infine Kai si rende conto che Ranmaru rimarr\u00e0 sempre profondamente legato a Kei e che quindi \u00e8 impossibile divideri: realizzato ci\u00f2 torna a casa per far l'assistente del padre nelle sue molteplici attivit\u00e0 pi\u00f9 o meno legali.\nSuccessivamente un grave episodio rischier\u00e0 di funestare la vita affettiva dei due: Ranmaru trova tracce di baci sul petto di Kei, addormentato ubriaco fradicio sul letto. Il ragazzo fugge disperato vagando per le strade di notte piene di sconosciuti, pensando a cosa avrebbe potuto fare se Kei si fosse deciso un giorno a lasciarlo: per caso incontra una giovane ragazza prostituta che lo invita in un love hotel. Nel frattempo Kei risvegliatosi dalla sbornia inizia a setacciar la citt\u00e0 alla ricerca dell'amante perduto, visitando e chiedendo notizie a tutti gli amici comuni: anche lui incontrer\u00e0 la stessa ragazza che lo costringe a cambiar direzione e lo trascina nello stesso love hotel dove poco prima ha portato anche Ranmaru. Incontrandosi si rendono conto ch'\u00e8 stata quella stessa ragazza a lasciargli in precedenza le tracce di rossetto e baci (l'aveva trascinato con s\u00e9 senza che lui se ne fosse minimamente reso conto, tanto era ubriaco).\nPersonaggi principali.\nEnjouji Kei.\nIl figlio illegittimo di un boss della yakuza ad Osaka, Kei non sapeva nulla della yakuza poich\u00e9 \u00e8 cresciuto a Tokyo. Sua madre, Hotaru, un'addestratrice di geisha, non voleva che suo figlio fosse coinvolto nella vita della yakuza e fugg\u00ec prima che nascesse. Quando mor\u00ec per una malattia lasci\u00f2 a Kei una lettera dove gli narrava delle sue vere origini.\nKei incontra Ranmaru il primo giorno di scuola media e si innamora di lui a prima vista. Con grande fastidio di Ranmaru, Kei insiste per tutto il giorno mostrandogli pubblicamente il suo interesse. Dopo aver dimostrato una certa bravura nel kendo all'allenamento, Ranmaru invita Kei a casa sua per allenarsi insieme nel dojo della sua famiglia. Nonostante Kei non dimostri interesse per il kendo, si allena lo stesso con Ranmaru e alla fine si scambiano il loro primo bacio.\nDurante gli anni del liceo, Kei entra a far parte del club della cerimonia del t\u00e8. Questo infastid\u00ec Ranmaru gi\u00e0 arrabbiato con Kei poich\u00e9 disinteressato al kendo nonostante il suo talento. Ed \u00e8 durante il liceo che Kei e Ranmaru decidono di portare la loro relazione ad un livello superiore. Dopo la morte di Hotaru, Ranmaru decide di prendersi cura di Kei. Quella stessa sera Ranmaru rischia la vita salvando Kei da un attentato alla vita di Kei organizzato dalla yakuza. Invertiti i ruoli, Kei decide di prendersi cura di Ranmaru durante tutta la convalescenza prendendosi la colpa dell'accaduto.\nKei non \u00e8 affatto timido riguardo ai suoi sentimenti per Ranmaru. Gli manifesta i propri sentimenti continuamente, imbarazzando tantissimo Ranmaru. Tuttavia farebbe di tutto pur di stare con lui e decide anche di regalargli un anello per chiedergli di sposarlo. Nonostante i tentativi di Hotaru di proteggere Kei dalla yakuza, la yakuza riesce comunque ad intromettersi nella sua vita, anche se Kei continua con insistenza a tenersene alla larga. Per lungo tempo ha un rapporto conflittuario con Kai, suo fratellastro minore, per le attenzioni di Ranmaru. Non solo egli vede Kai come una minaccia per il suo rapporto con Ranmaru, ma anche come un'estensione della yakuza all'interno della sua vita.. Tuttavia tiene al suo piccolo fratellino e fa tutto ci\u00f2 che pu\u00f2 per cercare di proteggerlo.\nSamejima Ranmaru.\nUn prodigio nel kend\u014d soprannominato \"Il demone bianco\". Kendo si \u00e8 sempre praticato nella sua famiglia ed egli stesso lo praticava sin dall'infanzia. Si classificava sempre al primo posto a qualsiasi torneo nazionale cui prendesse parte, questo gli \u00e8 valso la sua fama.\nComunque, a partire dalle scuole medie, non ha mai avuto veri amici. Tutte le sue energie erano indirizzate al kendo. Tutto questo cambi\u00f2 quando incontr\u00f2 Kei, che subito si innamor\u00f2 di lui. Inizialmente provava repulsione per via degli atteggiamenti etero di Kei annoiato a disgustato da questo. Ma era anche impressionato dalle sue capacit\u00e0 innate nel kendo. Invit\u00f2 Kei a casa sua per allenarsi e poco dopo si baciarono per la prima volta. Nonostante non l'avrebbe mai ammesso, era rimasto colpito da Kei.\nAl liceo era capitano della squadra di kendo. lui e Kei finiscono con il dichiararsi il loro amore a portano la loro relazione ad un livello fisico. Tuttavia poco dopo l'inizio del torneo di kendo la madre di Kei muore. Notando la grande sofferenza del suo amante Ranmaru giura di proteggerlo per sempre. Finir\u00e0 col mantenere la promessa letteralmente quando un uomo della yakuza tenta di investire Kei e Ranmaru lo spinge via. L'incidente lascia Ranmaru paralizzato e con la certezza di non poter mai pi\u00f9 praticare il suo amato kendo. Ma dopo un lungo periodo di straziante fisioterapia con Kei al suo fianco, riesce a recuperare la mobilit\u00e0 degli arti ripromettendosi di riprovare, un giorno, ad entrare nel mondo del kendo.\nRanmaru \u00e8 assolutamente timido riguardo ai suoi sentimenti, ma non nega di amare Kei. \u00c8 stato in grado solo una volta di dire a Kei 'Ti amo', ma fortunatamente Kei capisce a fondo Ranmaru e comprende i suoi sentimenti. Come Kei, Ranmaru non vuole essere coinvolto negli affari della yakuza, che l'ha quasi ucciso, tuttavia, restando accanto a Kei, la yakuza si impone anche nella sua vita. Comunque si comporta gentilmente con Kai, anche quando tenta di oltrepassare il limite cercando di conquistarlo. Vorrebbe che Kei e Kai avessero un buon rapporto fraterno, tuttavia le loro discussioni sono sempre animate.\nSagano Kai.\nFiglio del boss della yakuza di Osaka e fratellastro minore di Kei. Nonostante sia stato cresciuto all'interno della yakuza (conosciuto come 'Bon' dai colleghi del padre) non ha un ruolo attivo negli affari del padre. Lo stesso Masanori \u00e8 stato scelto come successore del padre di Kai quando questi si ritirer\u00e0. Ma a Kai non sembra interessare questo; i suoi rapporti con il padre sono limitati e spesso litigano animatamente\nLa lotta tra Kai e suo padre \u00e8 collegata al giorno del funerale della madre di Kai, durante il quale suo padre gli ha rivelato l'esistenza di Hotaru e di Kei. Kai vede la sua \"nuova famiglia\" come il pi\u00f9 grande tradimento che potesse essergli fatto e incanala quest'odio in Kei. Finisce con l'accusare Kei di un sacco di cose; lo accusa delle sofferenze patite da sua madre in punto di morte, lo accusa per ci\u00f2 che \u00e8 accaduto a Ranmaru, ecc. Per questi e altri motivi sembra essere destinato a combattere per sempre suo padre e il suo fratellastro.\nHa un grande talento nel kendo, anche se la sua passione non \u00e8 cos\u00ec elevata tramite il kendo che conosce Ranmaru. Inizia ad essere ossessionato da lui e sviluppa un sentimento di affetto nei suoi confronti. Questi sentimenti fanno s\u00ec che lui venga diseredato dal padre (che non riesce neanche a capire che Kei e Ranmaru sono una coppia), ma a dispetto delle aspettative di Kai non riesce a scalfire l'amore di Ranmaru per Kei, n\u00e9 tantomeno ad orientarlo verso di lui. In seguito ricomincia a dedicarsi al kendo e, dopo aver affrontato Ranmaru, riesce a sconfiggere il suo idolo.\nLa relazione di Kai con Masanori \u00e8 molto complessa. Prima che Masanori salisse nella gerarchia della yakuza, aveva il compito di occuparsi di Kai, spesso svolgendo con lui il ruolo che solitamente \u00e8 svolto dai genitori. Kai ha sempre amato gli uomini pi\u00f9 maturi, ma Masanori \u00e8 sempre stato preoccupato non solo per via dell'et\u00e0 e dei ruoli di entrambi all'interno dell'associazione, ma anche per via dei sentimenti che un tempo prov\u00f2 per la madre di Kai. Kai rivolse le sue attenzioni su Ranmaru scoraggiando Masanori in diverse occasioni, nonostante fosse palese che ci fosse qualcosa tra di loro. Tuttavia quando Kai era pronto a lasciarsi alle spalle il rapporto con Ranmaru e dedicarsi a Masanori, ha dovuto scavare per riuscire a rientrare nel suo cuore. La loro relazione viene poi sconvolta quando Kai viene rapito da uno degli amanti abbandonati da Masanori e il trauma impedisce a Kai di lasciarsi andare. Kai si sente colpevole di non riuscire a stare con Masanori, ma lui accetta di prendere le cose con calma.\nAraki Masanori.\nUno dei pi\u00f9 grandi membri del sindacato di Osaka, fu selezionato da Sagano in persona come suo erede. La stessa famiglia Araki sembra altamente coinvolta nella yakuza; Hitoshi, fratello di Masanori, fa parte del sindacato di Kazama in Hana to Ry\u016b. Nonostante la sua posizione Masanori \u00e8 molto protettivo con tutti i membri del suo sindacato e punisce severamente chi li ferisce.\nNonostante la posizione del fratello, Masanori inizia come \"custode\" di Kai. Appena inizi\u00f2 il suo incarico si innamor\u00f2 della madre di Kai e si sentiva molto in colpa per questo. Era anche molto arrabbiato con Sagano per via del rapporto con Hotaru (madre di Kai) nonostante lei non si fosse mai vergognata della cosa. \u00c8 sempre stato molto protettivo con Kai anche se, era preoccupato dei sentimenti che Kai nutriva per lui. Quando Kai era piccolo si limit\u00f2 ad attribuire i sentimenti al normale affetto di un bambino, ma quando crescendo Kai continu\u00f2 a mostrare quei sentimenti lui lo respinse. Kai fin\u00ec con l'innamorarsi di Ranmaru e Masanori fin\u00ec col cercare di dimenticare l'amore per Kai e sua madre con tipi poco raccomandabili.\nSfortunatamente fu uno di questi \"tipacci\" a causare un grande dolore per Kai rapendolo e violentandolo. Non curante del suo passato, Masanori non perse tempo nell'ucciderlo, anche perch\u00e9 Kai gli preg\u00f2 di non farlo. Quest'incidente innalz\u00f2 un muro tra i due; Masanori si sentiva in colpa perch\u00e9 era successo a causa sua e Kai si sentiva in colpa poich\u00e9 aveva percepito come sincero l'amore del rapitore per Masanori. La loro relazione sembrava definitivamente danneggiata finch\u00e9 Kai non ha deciso di lasciarsi alle spalle la relazione con Ranmaru e convincere un riluttante Masanori.\nNonostante non approvi a pieno la situazione mostra un rispetto illimitato a Kei e Ranmaru, inoltre la sua fedelt\u00e0 a Sagano \u00e8 solidissima. Ha cercato di tenere riservata la propria relazione con Kai, tuttavia a causa dello zelo di entrambi la relazione viene resa pubblica tra i sottoposti di Masanori (soprattutto Kyousuke). Nonostante questo vive la relazione con infinita cautela a causa del trauma di Kai.\nTashiro.\nAll'apparenza un simpatico ragazzo dal carattere solare e che prende ogni situazione alla leggera, \u00e8 in realt\u00e0 un killer professionista a cui si rivolge spesso il clan Sagano visto il suo 'talento'.\nIl suo passato, come ci viene svelato, non \u00e8 stato sempre vissuto negli ambienti della mala. Roy Karstein-Tashiro, questo il suo vero nome, figlio di un'americana e di un giapponese, viveva e lavorava in un orfanotrofio/chiesa, che sorgeva sulla terra un tempo appartenuta a suo padre. A 20 anni incontra un uomo misterioso, J.B. un abile killer che frequentava di quando in quando la chiesa lasciando cospicue donazioni, e ne resta affascinato.\nQuando una delle ragazze dell'orfanotrofio viene violentata da una banda di delinquenti locali e la suora responsabile dell'istituto si rifiuta di sporgere denuncia per paura di ripercussioni Roy, pieno di rabbia e desideroso di vendetta, si rivolge a J.B. pregandolo di insegnargli a usare la pistola per poter difendere i bambini dell'orfanotrofio.\nIl killer accetta a malincuore ma, per quanto Roy sia convinto del contrario, non gli insegna ad uccidere ma solo a difendersi. Il ragazzo si scopre anche attratto da J.B. e il killer inizialmente lo rifiuta dicendo che ha accettato di insegnargli a usare la pistola, se vuole imparare altro la strada \u00e8 piena di donne; J.B. alla fine cede e 'insegna' al ragazzo come si bacia.\nSentendosi sicuro di ci\u00f2 che ha imparato Roy decide di attuare i suoi propositi di vendetta nonostante il parere contrario di J.B., ma arrivato al dunque non ha il coraggio di uccidere e solo l'intervento di J.B. lo salva da morte certa. I due passano insieme una notte di fuoco nonostante il killer si senta in colpa nel deflorare quello che considera un angelo; il mattino seguente Roy si risveglia da solo con un biglietto d'addio: J.B. ha deciso di scomparire dalla sua vita e gli consiglia di dimenticare lui e ci\u00f2 che gli ha insegnato.\nRoy decide comunque di diventare un killer professionista, sperando cos\u00ec di ritrovare un giorno il suo amato.\n\u00c8 il lavoro a portarlo in Giappone dove, conosciuto con il nome Tashiro, viene assoldato dal clan Sagano per eliminare l'uomo che aveva tentato di uccidere Kei; Tashiro porta a termine il contratto ma questo non fa altro che aumentare le tensioni tra i clan rivali. Anni dopo Masanori, di cui \u00e8 amico, lo assolda nuovamente questa volta per proteggere Kai, che mal sopporta i suoi modi allegri e impiccioni; nonostante questo Tashiro si dimostra una buona guardia del corpo in grado di tenere sotto controllo Kai e infine eliminare il capo dell'organizzazione rivale.\nEd \u00e8 proprio durante questo lavoro che Tashiro incontra J.B. per la prima volta dopo 8 anni.\nSfortunatamente J.B. \u00e8 stato assoldato proprio dai rivali del clan Sagano per eliminare lui, Masanori e il padre di Kai. Alla fine J.B. rifiuta di portare a termine l'incarico poich\u00e9 il suo 'codice d'onore' gli impedisce di coinvolgere persone innocenti (Kai in questo caso).\nRiconoscendo che Roy ha scelto liberamente di diventare un killer e che l'ha cercato per anni, J.B. propone a Tashiro di vivere e lavorare insieme. I due riprendono cos\u00ec la loro relazione.\nJ.B..\nJack Birnbaum Neeson, \u00e8 uno dei migliori killer del mondo, conosciuto come J.B. Sempre calmo e capace di prendere decisioni con lucidit\u00e0 e freddezza, porta sempre a termine i suoi incarichi. Non \u00e8 per\u00f2 sadico o privo di compassione, anzi, disprezza se stesso e il suo lavoro e si \u00e8 imposto come regola di non fare mai del male a bambini o persone innocenti. Chiaro esempio \u00e8 il rifiuto di portare a termine l'incarico di uccidere Masanori dato che Kai si era messo in mezzo.\nIn occasione di una visita ad una chiesa/orfanotrofio incontra il giovane ed esuberante Tashiro, dalla cui purezza rimane affascinato. Quando una delle ragazze dell'orfanotrofio viene violentata e Roy manifesta il desiderio di vendicarsi J.B. cerca di dissuaderlo ma, non riuscendovi, accetta di insegnargli ad usare una pistola nel tentativo di distrarlo e tenerlo occupato. Tashiro per\u00f2 non abbandona i suoi propositi e J.B. interviene per salvarlo uccidendo tutti i membri della banda. Quella notte J.B. cede all'attrazione tra lui e Tashiro e i due finiscono a letto insieme; ma anche durante l'amplesso il killer non pu\u00f2 fare a meno di disprezzarsi per aver osato corrompere quello che lui vede come un angelo innocente. Disgustato di se stesso e sentendosi in colpa J.B decide di sparire dalla vita di Tashiro, sperando che il ragazzo scelga una vita pulita.\nLasciato il suo giovane amante J.B. continua la sua vita da killer e anni dopo accetta un lavoro in Giappone: uccidere Sagano, Masanori, e Tashiro (che aveva eliminato l'uomo che aveva tentato di uccidere Kei). Pur accettando l'incarico non ha alcuna intenzione di uccidere Tashiro e contatta il giovane per convincerlo a lasciare il paese. Tashiro non si arrende e ciascuno cerca di portare a termine il proprio lavoro anche a costo di doversi scontrare. Alla fine \u00e8 Tashiro a portare a termine il suo incarico mentre J.B si rifiuta di sparare dato che Kai (che considera un ragazzino) si getta di fronte a Masanori per proteggerlo.\nCalmatesi le acque J.B. segue Tashiro all'aeroporto dove i due si confrontano e si scoprono ancora attratti l'uno dall'altra. Accettando il fatto che Tashiro ha scelto da solo di diventare un killer e che forse non \u00e8 mai stato cos\u00ec puro come lui l'aveva immaginato, J.B. gli propone di vivere e lavorare insieme.\nOAV.\nKay e Ranmaru sono una coppia che convive felicemente. Ma l'apparizione di Sagano\u00e8 un inatteso e spiacevole evento per entrambi; difatti egli cerca di toglier all'odiato fratello la cosa che questi pi\u00f9 d'ogni altra ama al mondo. La cosa pi\u00f9 preziosa che Kay possiede \u00e8 sicuramente Ranmaru, e dichiarer\u00e0 apertamente che sta assieme a lui per amore. Saganoincolpa il fratello d'un incidente avvenuto tempo prima e a causa del quale Ranmaru non pu\u00f2 pi\u00f9 impegnarsi con costanza nella pratica del kend\u014d.\nTestimone accidentale d'un tentativo d'aggressione da parte d'un professore nei confronti di Ranmaru, Saganolo salva, riuscendo cos\u00ec ad entrar in confidenza con lui. Saganos'accorda cos\u00ec col fratello per incontrarsi e risolver una volta per tutte la questione che li riguarda: Kei mette subito in chiaro che non ha affatto timore d'affrontarlo e non avr\u00e0 scrupoli anche se \u00e8 suo fratello, se si rendesse necessario lo distrugger\u00e0 senza piet\u00e0. Ma la loro disputa si conclude con un'insperata riappacificazione.\nIntanto il professore che aveva tentato di violentare Ranmaru manda degli uomini suoi sottoposti in cerca dei due fratelli con l'ordine di ucciderli: scamperanno all'agguato. Kei spiega al fratello che il suo scopo, da quando l'ha conosciuto, \u00e8 il benessere di Ranmaru, cos\u00ec come il sogno di Sagano\u00e8 sempre stato quello di diventar il numero uno nel kend\u014d: ognuno, conclude, deve provar a realizzare il suo sogno ideale, ad ogni costo. Solo questo \u00e8 davvero importante e necessario nella vita. Dopo pochi mesi Kei legge sul giornale che Saganosta scalando trionfalmente la classifica nazionale del suo sport preferito.\nSagano\u00e8 impegnato con tutte le sue forze nel tentativo di sorpassar Ranmaru in classifica, anche se ci\u00f2 risulta estremamente difficoltoso: cerca allora di far amicizia con lui ed entrar nelle sue grazie, con l'intento nascosto di scoprirne i punti deboli. Saganooriglier\u00e0 una conversazione telefonica tra Ranmaru ed una ragazza, in cui capisce che si stanno dando un appuntamento; informa immediatamente il fratello ed assieme lo pedinano. Guardando l'espressione felice e sorridente di Ranmaru mentre compra dei fiori Kei rimane profondamente ferito: si verr\u00e0 poi a sapere che quella ragazza non \u00e8 altri che sua sorella Yuki.\nI due fratelli iniziano a passeggiar senza meta per le strade della citt\u00e0 ricordando la loro infanzia. Appare ad un tratto davanti a loro Masanori e Saganogli chiede d'accompagnarlo a casa: il ragazzo si trover\u00e0 a rifletter sulla sua vita e concluder\u00e0 che vicino a lui vi \u00e8 qualcuno di nettamente pi\u00f9 importante di Kei.\nTornato a casa ubrico fradicio, Kei si getta sul letto ancora coi vestiti addosso. Ranmaru con fatica riesce a spogliarlo e metterlo sotto le coperte; trovando tracce di rossetto sul suo petto rimane totalmente confuso e spiazzato dalla nuova situazione che s'\u00e8 venuta improvvisamente a creare. Ranmaru trae le proprie inequivocabili conclusioni e non attende neppure di sentir le risposte di Kei alla sua legittime richiesta di spiegazioni. Quando una ragazza suona il campanello dell'appartamento Ranmaru non resiste oltre ed in un impeto di gelosia scappa di casa.\nIntanto nell'appartamento Kei sembra finalmente aver smaltito la sbornia, nota la traccia di rossetto sul suo petto nudo e rendendosi conto delle conclusioni a cui \u00e8 sicuramente giunto Ranmaru si mette immediatamente alla sua ricerca. Vagheranno per le strade ricordando uno ad uno gli episodi pi\u00f9 salienti della loro relazione: il loro primo bacio alle medie, quando al liceo si sono resi conto d'esser innamorati l'uno dell'altro fino a dopo incidente in cui Ranmaru \u00e8 rimasto ferito ed ha dovuto rinunciare al kendo e iniziare la fisioterapia. Va in tutti i luoghi che sono stati importanti nella loro relazione: la ragazza \"responsabile\" della traccia di rossetto chiarir\u00e0 il malinteso. \u00c8 stata tutta una provocazione da parte di lei per veder se Kei poteva esser attratto anche dalle donne; Ranmaru, con la sua spiccata seriet\u00e0 e sensibilit\u00e0 aveva reagito in un modo un po' eccessivo. La storia si conclude con Ranmaru che riflette sul fatto che Kei potrebbe anche aver bisogno d'una ragazza, per cercar quello che lui in quanto maschio non sar\u00e0 mai in grado di dargli."}
{"id": "439759", "revid": "287204", "url": "https://it.wikipedia.org/wiki?curid=439759", "title": "San Remigio", "text": ""}
{"id": "439760", "revid": "88982127", "url": "https://it.wikipedia.org/wiki?curid=439760", "title": "Bue", "text": ""}
{"id": "439762", "revid": "1305772", "url": "https://it.wikipedia.org/wiki?curid=439762", "title": "Ruggero il Normanno", "text": "Il nome pu\u00f2 riferirsi a dei principi normanni della famiglia Altavilla."}
{"id": "439770", "revid": "1573940", "url": "https://it.wikipedia.org/wiki?curid=439770", "title": "Zetsuai 1989", "text": " \u00e8 un manga yaoi di Minami Ozaki, pubblicato in origine nella rivista \"Margaret\" dalle edizioni Sh\u016beisha a partire dal 1989. I cinque volumi rilegati sono usciti in Giappone fra il 1990 e il 1991. \"Zetsuai\" \u00e8 celebre per la sua trama melodrammatica, quasi operistica, i suoi personaggi disturbati, e per lo stile di disegno controverso.\n\"Zetsu-ai\" \u00e8 una parola composta creata dalla stessa Minami Ozaki, tradotta come \"amore disperato\". E in effetti, emozioni disperate, senza freni, caratterizzano le storie d'amore (quasi sempre omosessuale), spesso violente, fra i protagonisti.\nLa serie, di cinque volumi, \u00e8 stata tradotta in italiano dalla Panini Comics nel 2002. \"Zetsuai 1989\" ha dato luogo a un seguito \"\" (non tradotto in italiano), la cui pubblicazione \u00e8 iniziata nel 1992, e che non \u00e8 ancora concluso dopo 13 volumi. Nel 1992 dal \"manga\" venne anche tratto un OAV.\nTrama.\nLa trama narra di un cantante \"idol\", Koji Nanjo, e del suo incontro, apparentemente dato dal caso, con un liceale, Takuto Izumi, con la passione sfrenata per il calcio. Dopo questo incontro, Koji, fino ad allora considerato il classico \"sciupafemmine\", sente crescere una passione inarrestabile per Takuto, tutto ci\u00f2 provocato da un ricordo del cantante, che raffigurava una ragazzina che sei anni prima lo stesso aveva incontrato su un campo da calcio restandone sbalordito e innamorato.\nAll'inizio, Koji, preso alla sprovvista dai suoi stessi sentimenti, cerca di soffocare la passione che sente crescere dentro di lui, fino a che, non riuscendo pi\u00f9 a sopportare di reprimersi, accetta il suo amore omosessuale, e inizia con Takuto un rapporto difficile, complicato anche dal carattere diffendente di Takuto, che non vuole saperne di lui neppure come amico.\nKoji dovr\u00e0 quindi cercare di superare le resistenze di Takuto, dovute ad un passato piuttosto tormentato, fino ad arrivare ad usare la violenza contro lo stesso Takuto, una violenza piena di passione e dettata dallo sragionare dell'amore."}
{"id": "439771", "revid": "1718925", "url": "https://it.wikipedia.org/wiki?curid=439771", "title": "Battaglia di Madonna dell'Olmo", "text": "La battaglia di Madonna dell'Olmo (nota anche come \"battaglia di Cuneo\") vide una vittoria degli eserciti di Francia e Spagna contro il Regno di Sardegna, nella guerra di successione austriaca. Venne combattuta a Madonna dell'Olmo, frazione di Cuneo, il 30 settembre 1744.\nAntefatti: l'assedio di Cuneo.\nNel corso della campagna del 1744 l'esercito franco-spagnolo tent\u00f2 per tutta l'estate di superare le linee di difesa sabaude sulle Alpi, il che avviene infine il 17 agosto con la resa, dopo pochissimi giorni di assedio, della fortezza di Demonte. Ottenuta quindi una base in territorio piemontese l'armata franco-spagnola al comando di Luigi Francesco di Borbone principe di Conti scende lungo la val Stura dirigendosi verso Cuneo, importante piazzaforte sabauda. Di fronte ad una forza di 39.000 e 10.000 cavalieri il Corpo d'Osservazione sabaudo si ritir\u00f2 su Saluzzo tra il 23 e il 24 agosto per evitare sfavorevoli scontri campali.\nIntanto la citt\u00e0 di Cuneo, il cui comando era affidato al barone von Leutrum, si preparava all'assedio rifornendo i magazzini di munizioni e provviste alimentari. I preparativi furono frenetici: la guarnigione arriv\u00f2 a contare 3244 uomini, 50 cannoni e 16 mortai con una riserva di 35.112 palle di cannone. Tuttavia a causa di contrasti tra il Conti e il comandante spagnolo marchese di Las Minas i lavori d'assedio iniziarono solamente il 12 settembre, dopo che i franco-spagnoli avevano saccheggiato alcuni paesi nei dintorni.\nI francesi ebbero subito a soffrire continue azioni di guerriglia contro le proprie linee di rifornimento condotte dalle milizie sabaude, che essendo concentrate nella zona montana della val Stura potevano essere contrastate solo con difficolt\u00e0 e scarsi risultati da parte degli assedianti. Fu proprio questa precariet\u00e0 dei rifornimenti una delle cause principali dell'infruttuoso esito dell'assedio.\nLa battaglia.\nMentre intorno alla citt\u00e0 assediata i lavori procedevano contrastati con tutti i mezzi dalla guarnigione, intanto a Saluzzo Carlo Emanuele III concentrava una forza per liberare Cuneo dall'assedio. Forte di circa 25.000 uomini di cui 4.000 austriaci l'armata piemontese si mosse il 26 settembre da Saluzzo, ma a causa del cattivo tempo arriv\u00f2 in vista di Cuneo solo il 29.\nI franco-spagnoli, venuti a conoscenza dei movimenti nemici, avevano occupato e fortificato il convento della Madonna dell'Olmo e una cascina nelle vicinanze, entrambi in posizione ideale per controllare la strada verso Saluzzo. Il 30 settembre l'esercito sabaudo si schier\u00f2 in ordine di battaglia di fronte a Madonna dell'Olmo con le intenzioni di non ingaggiare battaglia ma le cose non andarono come pianificato e verso mezzogiorno iniziarono gli scontri. Dopo i primi improvvisati attacchi i sabaudi furono respinti e contrattaccati sulla destra dalla cavalleria, dove il reggimento Tarentaise and\u00f2 allo sbando mentre il reggimento Audibert perse un terzo degli uomini tentando di resistere. Il contrattacco venne per\u00f2 respinto in extremis dalle Guardie che avevano trovato riparo in alcune provvidenziali cascine. La battaglia prosegu\u00ec per ore con alterno prevalere delle due parti e atti di valore sia da parte franco-spagnola sia sabauda. Lo stesso principe Conti fu ferito mentre guidava le sue truppe e perse due cavalli. Tuttavia verso sera la battaglia si era rivelata inconcludente e dopo un ultimo e sanguinoso diversivo condotto contro i magazzini francesi a Borgo San Dalmazzo l'armata sabauda si ritir\u00f2 avendo perso 4385 uomini.\nConseguenze della battaglia.\nNonostante la vittoria la situazione dei franco-spagnoli peggior\u00f2: le risorse del Principe di Conti erano scarse, le sue truppe esauste per la lunga campagna, indebolite dalla battaglia e le sue linee di comunicazione tenui, inoltre pochi giorni dopo un'alluvione distrusse parecchi ponti isolando ulteriormente gli assedianti che iniziavano a scarseggiare di munizioni e cibo. Sfruttando questa debolezza una colonna di 900 piemontesi l'8 ottobre entr\u00f2 a Cuneo senza che gli assedianti potessero impedirlo, due giorni dopo una seconda colonna di 500 uomini rinforz\u00f2 ulteriormente la guarnigione di Cuneo. I difensori ripresero quindi vigore e ripresero morale tant'\u00e8 che nei giorni successivi aumentarono le sortite notturne contro i franco-spagnoli, che ormai avevano solamente 15 cannoni in grado di fare fuoco e scarseggiavano sempre maggiormente di cibo.\nConsiderato il logoramento delle proprie truppe e l'avvicinarsi dell'inverno, particolarmente rigido quell'anno, che comportava il rischio di rimanere bloccati in Piemonte non appena fosse caduta la neve sui passi alpini, il consiglio di guerra presieduto da don Filippo di Spagna decise di togliere l'assedio e nella notte tra 21 e 22 ottobre le ultime forze franco-spagnole abbandonarono Cuneo.\nVoltaire concluse: \u00ab...\u00e8 quasi sempre il destino di chi va in guerra nelle Alpi senza padroneggiarne il territorio; di perdere il loro esercito anche nella vittoria.\u00bb"}
{"id": "439774", "revid": "125702770", "url": "https://it.wikipedia.org/wiki?curid=439774", "title": "Federico Moccia", "text": "Biografia.\nFiglio di Giuseppe Moccia, membro, con lo pseudonimo di \"Pipolo\", del prolifico duo di sceneggiatori e registi cinematografici e televisivi conosciuto come \"Castellano e Pipolo\", i suoi primi interessi artistici sono tutti rivolti alla cinepresa, complice pure l'influenza paterna; difatti, fu proprio grazie al padre che ebbe modo di muovere i primi passi nel mondo dello spettacolo, svolgendo appunto il ruolo di assistente alla regia in una delle pellicole della suddetta coppia, \"Attila flagello di Dio\" del 1982.\nDopo qualche anno poi, nel 1987, riesce a compiere il proprio esordio come regista, girando la commedia sportiva \"Palla al centro\", che per\u00f2 passa del tutto inosservata, costringendolo cos\u00ed, in assenza d'altre occasioni d'ingaggio nel mondo del celluloide, a ripiegare sulla tv; gi\u00e0 nel 1986 era stato non a caso uno degli sceneggiatori della prima stagione de \"I ragazzi della 3\u00aa C\" e nel 1989 decide cos\u00ec di partecipare sia come regista che come sceneggiatore al progetto di \"College\", telefilm giovanile e giovanilista con Federica Moro, che ha un discreto successo. Nel 1988 scrive anche la sceneggiatura del cannibal movie \"Natura Contro\", ma sar\u00e0 in TV che rimase a lungo anche in qualit\u00e0 di regista e autore, scrivendo i testi di molte trasmissioni di successo nel campo dell'intrattenimento come \"Scommettiamo che...?\", \"I cervelloni\", \"Fantastica italiana\", \"Ciao Darwin\", \"Chi ha incastrato Peter Pan?\", \"Domenica in\" e \"Il treno dei desideri\".\nCominciatosi poi ad interessare anche alla letteratura, nel 1992 pubblica il suo primo romanzo, \"Tre metri sopra il cielo\". In un primo momento, Moccia ha dei problemi nel trovare una casa editrice che sia disposta a pubblicarglielo, cosicch\u00e9 il libro verr\u00e0 dato alle stampe, a spese dell'autore e con una bassissima tiratura, presso una piccola casa editrice, \"Il Ventaglio\". Intanto, nel 1996, fa un altro tentativo nel cinema con il film \"Classe mista 3\u00aa A\", da lui scritto e diretto, che si avvale anche della breve partecipazione dell'amico Paolo Bonolis: il film per\u00f2 non ha successo.\nRitornato quindi alle proprie mansioni televisive, sale all'improvviso alla ribalta nel 2004, a quarantuno anni, quando il suo vecchio libro, grazie ad una circolazione amatoriale mediante il passaparola tra lo studentato dei licei romani, risale progressivamente la china fino al divenire un vero e proprio caso editoriale dell'anno, facendo cos\u00ec che l'autore ne possa far pubblicare una riedizione ridotta e riveduta presso la Feltrinelli. A seguito dell'enorme successo ne viene dunque realizzata una trasposizione cinematografica nel corso di quello stesso anno, per la regia di Luca Lucini ed avente per protagonisti dei giovanissimi Riccardo Scamarcio e Katy Louise Saunders, ed a cui lo stesso Moccia vi collabora come sceneggiatore.\nCon il libro \"Tre metri sopra il cielo\" Moccia vince il Premio \"Torre di Castruccio\", sezione Narrativa 2004 e il Premio \"Insula Romana\", sezione Giovani Adulti 2004. Il romanzo viene venduto in tutti i paesi d'Europa ma anche in Giappone e in Brasile. In totale il libro ha venduto 1.800.000 copie in Italia e solo in Spagna ha venduto oltre 2.000.000 di copie andando a posizionarsi come l'autore pi\u00f9 venduto in Spagna nel 2010 e nel 2011 (classifica Nielsen).\nIl 9 febbraio 2006 esce il suo secondo romanzo, \"Ho voglia di te\", edito da Feltrinelli, vincitore del Premio Cimitile (attualit\u00e0); il romanzo \u00e8 il seguito di \"Tre metri sopra il cielo\". Anche questo romanzo diviene un film, distribuito nelle sale dal 9 marzo 2007: \"Ho voglia di te\" con protagonisti Riccardo Scamarcio e Laura Chiatti e la regia di Luis Prieto e con Federico Moccia che ancora una volta vi partecipa alla stesura della sceneggiatura.\nLa pellicola ottiene un grandissimo successo di pubblico, arrivando ad incassare ben 13.797.532 euro. \u00c8 grazie a questo film che Riccardo Scamarcio diventa l'idolo delle adolescenti italiane; inoltre dal film \u00e8 nato il fenomeno del lucchetto degli innamorati di Ponte Milvio: infatti in una delle scene pi\u00f9 celebri del film, la coppia protagonista scrive i propri nomi su di un lucchetto legandolo al Ponte Milvio di Roma, buttando poi la chiave dello stesso nel Tevere, come simbolo e promessa di amore eterno; da allora Ponte Milvio \u00e8 diventato meta di tutte le coppie d'innamorati che vanno l\u00ec per porvi il proprio lucchetto e buttare la chiave nel fiume tanto che lo stesso viene ribattezzato \"il ponte degli innamorati\"; in seguito la moda del lucchetto degli innamorati attecchisce in tutta Italia ed anche in molte altre parti del mondo, dalla Spagna alla Francia, dai ponti di Parigi fino a quello di Brooklyn.\nNel 2006 vince il 'Premio letterario La Tore Isola d'Elba' che ritira a Marciana Marina. Il 17 aprile 2007 esce nelle librerie \"Scusa ma ti chiamo amore\" edito da Rizzoli, da cui \u00e8 tratto l'omonimo film in sala dal 25 gennaio 2008, per la regia dello stesso Moccia, interpretato da Raoul Bova e dalla esordiente Michela Quattrociocche con un incasso di oltre 14 milioni di euro. Nello stesso 2008 dalla lavorazione del film nasce un libro pubblicato da Rizzoli: \"Diario di un sogno. Le fotografie, i miei appunti, le mie emozioni, dal set del film \u00abScusa ma ti chiamo amore\u00bb\".\nSempre nel 2007, il 28 maggio pubblica \"Cercasi Niki disperatamente\", edito Rizzoli, il racconto \"La passeggiata\" (\"Corriere della Sera\", Racconto), BUR e il 2 giugno il libro \"3MSC. Emozioni e sogno. Tre metri sopra il cielo. Lo spettacolo\", edito da Feltrinelli che racconta del musical ispirato al romanzo \"Tre metri sopra il cielo\".\nIl personaggio di Moccia diviene intanto celebre ed \u00e8 oggetto della serie di imitazioni realizzata da Fiorello nella trasmissione \"Viva Radio 2\" (edizione 2006/2007) e alla Fiera internazionale del libro di Torino. Il 2 ottobre 2008 esce nelle librerie il romanzo \"Amore 14\", edito da Feltrinelli, da cui \u00e8 tratto l'omonimo film, nelle sale cinematografiche dal 30 ottobre 2009, per la regia dello stesso Moccia. Il 1\u00ba luglio 2009 esce nelle librerie il seguito del romanzo \"Scusa ma ti chiamo amore\" intitolato \"Scusa ma ti voglio sposare\", da cui verr\u00e0 tratto nuovamente un film, nelle sale cinematografiche dal 12 febbraio 2010, per la regia dello stesso Moccia.\nPartecipa nel 2009 e nel 2010 con l'imbarcazione Amori alla regata velica Barcolana, che si tiene annualmente a Trieste. Il 9 febbraio 2011 esce nelle librerie \"L'uomo che non voleva amare\" edito dalla Rizzoli. Il 21 marzo 2012 inaugura nel comune di Savoca (Messina) un monumento in acciaio dal titolo \"Comelamore\", realizzato dall'artista Nino Ucchino. Prima opera destinata ad accogliere i lucchetti dell'amore.\nNell'ottobre del 2012, Federico Moccia inizia le riprese del suo nuovo film dal titolo provvisorio \"Universitari\"; il film narra la storia di sei ragazzi fuori sede che si trovano a dividere un appartamento per il loro primo anno d'universit\u00e0. Piano piano, dopo gli scontri iniziali, questo gruppo di ragazzi diventer\u00e0 una vera e propria famiglia. Il film esce nelle sale italiane, con il titolo definitivo \"Universitari - Molto pi\u00f9 che amici\" il 26 settembre 2013.\nNel 2017 pubblica il romanzo \"Tre volte te\", seguito di \"Tre metri sopra il cielo\" e \"Ho voglia di te\".\nAttivit\u00e0 politica.\nDal 7 maggio 2012 all'11 giugno 2017, Federico Moccia ha ricoperto la carica di sindaco del piccolo comune di Rosello, in provincia di Chieti, paese di cui \u00e8 originaria la moglie."}
{"id": "439776", "revid": "23390", "url": "https://it.wikipedia.org/wiki?curid=439776", "title": "Zetsuai", "text": ""}
{"id": "439777", "revid": "23390", "url": "https://it.wikipedia.org/wiki?curid=439777", "title": "Zetsu-ai", "text": ""}
{"id": "439778", "revid": "23390", "url": "https://it.wikipedia.org/wiki?curid=439778", "title": "Zetsu-ai 1989", "text": ""}
{"id": "439779", "revid": "124697575", "url": "https://it.wikipedia.org/wiki?curid=439779", "title": "Gillo Pontecorvo", "text": "Biografia.\nFratello del fisico Bruno Pontecorvo e del genetista Guido, cresciuto in una famiglia ebraica benestante, Gillo Pontecorvo abbandon\u00f2 l'Universit\u00e0 di Pisa dopo aver sostenuto due esami di chimica; voleva fare il direttore d'orchestra (un desiderio non esaudito e mantenuto per tutta la vita), ma si limit\u00f2 a giocare a tennis e a frequentare le ragazze. Negli anni universitari entr\u00f2 in contatto con l'antifascismo; nel 1938, in seguito alla stretta delle leggi razziali, segu\u00ec a Parigi il fratello Bruno, con il quale frequent\u00f2 l'ambiente degli esuli politici italiani e il mondo culturale francese (conobbe, tra gli altri, artisti di ogni genere come Pablo Picasso, Igor' F\u00ebdorovi\u010d Stravinskij e Jean-Paul Sartre). Dalla capitale francese inizi\u00f2 a scrivere come corrispondente per alcune riviste e si mantenne partecipando a tornei di tennis. In questo periodo fece le sue prime esperienze nel cinema, collaborando come assistente per Yves All\u00e9gret.\nLa carriera cinematografica.\nNel 1940 accompagn\u00f2 il fratello in una rocambolesca fuga da Parigi a Tolosa; nel 1941 ader\u00ec al Partito Comunista Italiano e coordin\u00f2 in Piemonte e Lombardia alcune azioni partigiane con il nome di battaglia di \"Barnaba\". Nel dopoguerra interpret\u00f2 un operaio che viene fucilato nel film di Aldo Vergano \"Il sole sorge ancora\" (1946), opera finanziata dall'ANPI. Nel 1948 sostitu\u00ec Alfonso Gatto alla direzione del quindicinale comunista \"Pattuglia\", destinato ai giovani. Profondamente colpito dal film \"Pais\u00e0\" di Roberto Rossellini, Pontecorvo compr\u00f2 una cinepresa 16mm e gir\u00f2 una serie di documentari a sfondo sociale, come \"Missione Timiriazev\" (1953), \"Pane e zolfo\" (1956, documentario sui minatori marchigiani commissionato dalla Camera del Lavoro di Ancona) e, sempre nel 1956, l'episodio \"Giovanna\" (stavolta dedicato alle operaie tessili Pratesi) di \"La rosa dei venti\", film curato da Joris Ivens. Negli stessi anni lavor\u00f2 come aiuto regista per Mario Monicelli, Steno e per il film a episodi \"L'amore in citt\u00e0\".\nNel 1957 diresse il suo primo lungometraggio, \"La grande strada azzurra\", con Yves Montand, Alida Valli e Terence Hill, che vinse un premio al Festival Internazionale del cinema di Karlovy Vary. Nel 1959 gir\u00f2 un dramma ambientato nei campi di sterminio, \"Kap\u00f2\", candidato all'Oscar al miglior film straniero. Il film narra la storia di una giovane deportata ebrea che, perduta la famiglia, viene indotta da un medico a sopravvivere diventando una sorvegliante del campo. \u00c8 rimasta celebre la polemica animata dal critico dei \"Cahiers du cin\u00e9ma\" Jacques Rivette sull'immoralit\u00e0 dell'utilizzo di un carrello da parte del regista per descrivere il suicidio di Emmanuelle Riva.\nLa sua opera pi\u00f9 nota \u00e8 del 1966: \"La battaglia di Algeri\", Leone d'oro alla Mostra internazionale d'arte cinematografica di Venezia. Il film segue con uno stile asciutto e nervoso, alla maniera di un cinegiornale, gli avvenimenti che condussero il popolo algerino all'indipendenza dalla Francia, ed \u00e8 caratterizzato da un robusto senso della coralit\u00e0 e della partecipazione emotiva. Il film, proibito in Francia fino al 1971, ottenne due candidature all'Oscar al miglior regista e all'Oscar alla migliore sceneggiatura originale, pi\u00f9 un'altra, due anni prima, per il miglior film straniero.\nNel 1969 Marlon Brando fu il protagonista di un nuovo film politico diretto da Pontecorvo: \"Queimada\", che descrive le sopraffazioni del colonialismo e la rivolta dei popoli oppressi in un paese del Sud America. Pontecorvo affront\u00f2 nel 1979 il tema del terrorismo basco durante il franchismo in \"Ogro\", con Gian Maria Volont\u00e9, raccontando la vicenda dell'attentato all'ammiraglio e presidente del governo Luis Carrero Blanco, avvenuto nel 1973. Nel 1986 diede vita al Premio Solinas dedicato ai giovani sceneggiatori, e dal 1992 al 1996 svolse l'incarico di direttore della Mostra internazionale d'arte cinematografica di Venezia. Egli port\u00f2 i giovani a vivere il festival da protagonisti e venne istituita la prima giuria dei giovani per consegnare il prestigioso premio Anica-Flash al miglior film opera prima. Nel 1992, in qualit\u00e0 di direttore della Mostra, invit\u00f2 il film jugoslavo \"Tango argentino\" di Goran Paskaljevi\u0107 nonostante la Jugoslavia fosse sotto embargo ONU per via delle guerre jugoslave. Il film vincer\u00e0 il premio del pubblico.\nDurante la 50\u00aa edizione della Mostra, Pontecorvo premi\u00f2 Steven Spielberg con un Leone d'oro alla carriera, in concomitanza con l'uscita di \"Schindler's List - La lista di Schindler\". A un certo punto della cerimonia, Spielberg spiazz\u00f2 gli astanti raccontando un aneddoto: \"Anni fa in un ristorante di Hollywood un regista americano incontr\u00f2 un regista italiano e gli disse: \"Sei tanto bravo, mi piacerebbe fare bei film come i tuoi\". Dopo il successo del regista americano, quello italiano decise, perch\u00e9 disoccupato, di mettere all'asta i cimeli del cinema che possedeva, compreso il Leone d'oro vinto a Venezia per \"La battaglia di Algeri\". Quel regista adesso \u00e8 qui, Gillo Pontecorvo, e questo, mostrandolo con il braccio levato, \u00e8 il Leone d'oro che io gli comprai. Ora, Gillo, te lo restituisco. Non si pu\u00f2 comperare il lavoro di un autore\". Un sorpreso e commosso Pontecorvo rispose: \"Tienilo! \u00c8 in buone mani!\".\nTorn\u00f2 al Lido nel 1997 per presentare il suo cortometraggio \"Nostalgia di protezione\", parte del film a episodi \"I corti italiani\". Nel 1999 fu direttore artistico di Mediartech a Firenze. Nel 2001 partecip\u00f2 alla regia collettiva del film \"Un altro mondo \u00e8 possibile\" sul G8 di Genova e l'anno seguente a quella del documentario sul Social Forum Europeo di Firenze, \"Firenze, il nostro domani\". Nel 2005 gir\u00f2 insieme al figlio Marco Pontecorvo il film istituzionale dell'INPS, suo ultimo impegno sul set.\nLa morte.\nMuore il 12 ottobre 2006 al Policlinico Agostino Gemelli di Roma all'et\u00e0 di 86 anni, dopo una lunghissima malattia incurabile; la camera ardente venne allestita il giorno seguente al Campidoglio nella \"Sala Protomoteca\" alla presenza di alcuni volti del cinema italiano e della politica, mentre i funerali si celebrarono il 15 ottobre in forma privata; dopo due mesi in attesa di sepoltura, la salma venne tumulata nel Cimitero Monumentale del Verano di Roma.\nCarosello.\nCome altri famosi colleghi dello spettacolo, Pontecorvo si dedic\u00f2, in qualit\u00e0 di regista e/o sceneggiatore, ad alcuni sketch della trasmissione pubblicitaria televisiva \"Carosello\":"}
{"id": "439781", "revid": "1039155", "url": "https://it.wikipedia.org/wiki?curid=439781", "title": "Banana Fish", "text": " \u00e8 un manga \"sh\u014djo\" di Akimi Yoshida. \u00c8 stato pubblicato dal 1985 al 1994, dando vita a diversi spin-off: \"Private Opinion\", \"Angel Eyes\", e \"The Garden with Holy Light\".\nLa serie \u00e8 stata molto popolare in Giappone, ed \u00e8 stata citata da Frederik L. Schodt nel suo libro \"Dreamland Japan\" come \"uno dei pochi manga sh\u014djo che un uomo pu\u00f2 leggere senza vergognarsi\". Il titolo \u00e8 stato ispirato dal racconto \"Un giorno ideale per i pescibanana\" di J. D. Salinger.\nTrama.\n1973, Vietnam. Un soldato americano perde la testa e inizia a sparare ai suoi commilitoni. Due misteriose parole sono tutto ci\u00f2 che riesce a dire da quel momento in poi per i dodici anni successivi: \"Banana Fish\".\n1985, New York. La polizia sta indagando su una serie di strani suicidi. Un uomo viene ucciso a sangue freddo in mezzo alla strada ma, prima di morire, consegna una sostanza misteriosa al giovane Ash Lynx, beniamino del boss mafioso pi\u00f9 importante della Grande Mela. Le sue ultime parole sono \u201c\"Banana Fish\"\u201d. Ash ancora non lo sa, ma i nodi di un passato irrisolto stanno venendo al pettine: tocca a lui scoprire la verit\u00e0.\nMedia.\nManga.\nIn Italia la serie manga \u00e8 stata pubblicata in 19 volumi, dal novembre 2002 al marzo 2005 dalla Panini Comics, rispettando il senso di lettura giapponese. Una peculiarit\u00e0 dell'edizione italiana, condivisa da quella giapponese, \u00e8 di essere interamente stampata su carta gialla. In Nord America \u00e8 stato pubblicato da Viz Media su \"Pulp\" e \"Animerica Extra\".\nAnime.\nUn adattamento anime \u00e8 andato in onda in Giappone dal 5 luglio al 20 dicembre 2018. La serie \u00e8 trasmessa da Fuji TV all'interno del contenitore noitaminA ed \u00e8 composta da 24 episodi.\nL'anime \u00e8 stato ambientato ai giorni nostri, come il Dr. Meredith fa notare nel primo episodio, Griffin ha partecipato alla guerra in Iraq e non in quella in Vietnam.\nLa serie ha due sigle di apertura: \"found &amp; lost\" degli Survive Said The Prophet (episodi 1-13) e \"Freedom\" degli Blue Encount (episodi 14-24); e due sigle di chiusura: \"Prayer X\" degli King Gnu (episodi 1-13) e \"Red\" degli Survive Said The Prophet (episodi 14-23).\nTeatro.\nSono stati prodotti due adattamenti teatrali dell'opera, il primo, dal nome omonimo, nel 2009, mentre il secondo \u00e8 in arrivo a giugno del 2021, esclusivamente al The Galaxy Theater di Tokyo.\nAccoglienza.\nNel 2018, il manga ha raggiunto i 12 milioni di copie vendute. Nel sondaggio Manga S\u014dsenkyo 2021 indetto da TV Asahi, persone hanno votato la loro top 100 delle serie manga e \"Banana Fish\" si \u00e8 classificata al 26\u00ba posto."}
{"id": "439782", "revid": "486946", "url": "https://it.wikipedia.org/wiki?curid=439782", "title": "Petronas towers", "text": ""}
{"id": "439784", "revid": "729019", "url": "https://it.wikipedia.org/wiki?curid=439784", "title": "Idra (isola)", "text": "Idra (anche \"Hydra\" ed in greco, \u03a5\u03b4\u03c1\u03b1, ovvero \"Ydra\"), \u00e8 un'isola della Grecia, situata nel golfo Saronico (mar Egeo), presso il suo limite con il golfo Argolico.\nGeografia.\nL'isola si trova tra quelle di Poros e di Spetses, non lontana dalla costa del Peloponneso, da cui la separa il ristretto golfo di Idra, e a 37 miglia nautiche dal Pireo (Atene). Fa parte della prefettura dell'Attica, e il codice postale \u00e8 180 40. \u00c8 di forma allungata, con una larghezza minima di 6\u00a0km e una lunghezza massima di 23\u00a0km. La superficie \u00e8 di 52\u00a0km\u00b2, con 55\u00a0km di coste, ed ha 2.719 abitanti (2001). Il rilievo \u00e8 piuttosto accentuato. L'altitudine massima \u00e8 raggiunta dal monte Eros (592\u00a0m s.l.m.) e la costa prevalentemente rocciosa. Il clima \u00e8 temperato mediterraneo, con poche precipitazioni, con estati fresche e inverni miti. I venti prevalenti soffiano da nord.\nStoria.\nNell'interno dell'isola (localit\u00e0 di Episkopi) sono state trovate tracce di frequentazione risalenti al neolitico. Nell'antichit\u00e0 fu sede di uno stanziamento miceneo: in quest'epoca secondo lo storico greco Erodoto era sede del popolo dei \"Driopi\", che praticavano agricoltura, pesca e pastorizia. In epoca storica era probabilmente in gran parte disabitata e doveva far parte del territorio della citt\u00e0 di Hermione, situata sulla vicina costa del Peloponneso. Intorno al 525 a.C. sembra fosse venduta a fuoriusciti dalla citt\u00e0 di Samo. Nell'epoca romana e bizantina l'isola doveva ancora essere quasi disabitata, sebbene gli scavi di Episkopi dimostrino la presenza di abitati nell'interno. Uno dei principali ostacoli per il popolamento fu determinato dalla scarsit\u00e0 di acqua.\nAgli inizi del XV secolo l'isola era abitata solo da poche famiglie di pastori, ma a partire dal 1460 alcuni albanesi ortodossi che avevano combattuto con i Veneziani contro i Turchi, si stabilirono nell'isola come pescatori. A quest'epoca risale il pi\u00f9 antico insediamento di Kafia, nella parte pi\u00f9 alta della attuale cittadina di Idra. Nel XVI e XVII secolo si stabilirono a Idra diverse famiglie provenienti da diverse zone della Grecia (Lazarou, Zerba, Mitarou, Nega, Gini, Gouma, Tompazi, Tsamados, Oikonomou). Nel XVIII secolo ebbe un grande sviluppo la sua flotta commerciale e agli inizi del XIX secolo l'isola aveva una popolazione di 27.000 anime e una flotta di 150 navi. A quest'epoca risale la costruzione delle pi\u00f9 importanti residenze, propriet\u00e0 dei ricchi armatori, edifici in pietra a tre o quattro piani (lo sviluppo in altezza era reso necessario dalla pendenza del terreno).\nNel 1802 fu inviato come governatore di George Dimas Boulgaris, che combatt\u00e9 i pirati e contribu\u00ec allo sviluppo economico dell'isola. Durante le guerre napoleoniche furono le navi di Idra a rifornire la Francia e la Spagna, rompendo il blocco inglese. L'entrata in rivolta contro il governo ottomano fu dichiarata il 16 aprile 1821 e la popolazione contribu\u00ec attivamente alla lotta per l'indipendenza greca contro i Turchi (1821-1829) in particolare con la sua flotta.\nDurante il XX secolo si svilupp\u00f2 la pesca e la raccolta delle spugne, ma questa attivit\u00e0 in seguito declin\u00f2.\nFino a quest'epoca si ricavava l'acqua dai pozzi, ma questi si asciugarono in seguito a un'attivit\u00e0 sismica intorno alla met\u00e0 del secolo e attualmente l'acqua deve essere importata dalla terraferma. A partire dagli anni 1950 ebbe un forte sviluppo turistico, sia per la sua vicinanza alla capitale Atene, sia a causa della completa mancanza di automobili o motociclette (i trasporti sono effettuati per mezzo di asini e muli). L'intera isola \u00e8 considerata monumento nazionale e poich\u00e9 qualsiasi alterazione agli edifici deve essere autorizzata, queste limitazioni hanno permesso che mantenesse intatto il suo carattere.\nHanno avuto case nell'isola il poeta e cantante canadese Leonard Cohen e il pittore Jannis Kounellis. Vi fu girato il film \"Il ragazzo sul delfino\" (1957), con Sophia Loren.\nCentri abitati.\nLa popolazione si concentra sulla costa nord-occidentale, dove si trova anche il maggiore centro abitato, la cittadina di Idra, che \u00e8 anche il porto principale e sede vescovile.\nIdra citt\u00e0.\nLa maggior parte degli edifici risale al XVIII secolo e vi sono numerose chiese. Le case si dispongono ad anfiteatro intorno al porto, difeso alle due estremit\u00e0 da due bastioni dotati di cannoni.\nAl centro del porto si trova chiesa della Dormizione (chiamata anche \"il Monastero\"), la cattedrale di Idra, costruita nel 1648 e ricostruita nel 1774 dopo essere stata distrutta da un terremoto nel 1750. Presso la chiesa \u00e8 il piccolo \"Museo ecclesiastico e bizantino\", ospitato nell'antica prigione\nSul lato sinistro del porto, verso nord-est, l'antica polveriera ospita attualmente le autorit\u00e0 portuali. Poco oltre si trova il \"Museo storico\" (fondato nel 1918 e dal 1952 di propriet\u00e0 statale, ricostruito nel 1972, che ospita cimeli delle guerre balcaniche e delle due guerre mondiali, costumi tradizionali, polene di navi e una galleria di dipinti storici. Segue la casa della famiglia Tsamados, che oggi ospita l'Accademia nazionale della marina mercantile.\nSul lato opposto si trovano la casa della famiglia Tompazi, oggi Scuola delle Arti.\nSulla strada che sale dalla cattedrale si trova la casa di Lazaros Kountouriotis, costruita nel XVIII secolo e aperta alla visita. La strada conduce al quartiere di \"Kiafa\", la parte pi\u00f9 antica della citt\u00e0.\nAltri centri.\nA circa 1\u00a0km verso sud-ovest si trova il villaggio di Kamini e poco oltre quello di Vlychos, mentre verso nord-est si arriva alla baia di Mandraki, che durante la guerra per l'indipendenza era utilizzata come porto militare.\nVerso sud-ovest, pi\u00f9 lontano si trova l'insediamento di Molos, raggiungibile solo dal mare, e nell'interno quello di Episkopi.\nMonasteri.\nNell'interno si trovano numerosi monasteri. Non lontano dalla cittadina di Idra:\nSul lato sud-orientale dell'isola si trova il monastero della Vergine Maria di Zoubras, del 1814 e all'estremit\u00e0 sud-occidentale il monastero di san Nicola, del XVII secolo.\nLe spiagge.\nA partire dal porto di Idra, in direzione sud-ovest, si susseguono\nAll'estremit\u00e0 sud-orientale dell'isola si trova la spiaggia di ciottoli di \"San Nicola\".\nSempre a partire dal porto di Idra e in direzione nord-est, troviamo via via:\nFolklore.\nDi particolare rilevanza i festeggiamenti della Settimana Santa durante la Pasqua ortodossa\nIl venerd\u00ec santo si tiene la processione degli \"Epitaffi\", baldacchini fioriti che simboleggiano il trasporto del Cristo e realizzati da ciascuna delle parrocchie. Nella spiaggia del villaggio di Kamini i portatori, vestiti dei costumi tradizionali, si spingono nel mare, immersi fino al petto, per la benedizione dell'\"Epitaffio\".\nIl sabato santo a mezzanotte si festeggia la Resurrezione di Cristo con grandi botti e la domenica di Pasqua alla sera si ha il tradizionale rogo di Giuda: sul porto un pupazzo raffigurante il traditore viene acceso sparandogli contro con i vecchi fucili.\nNel fine settimana vicino al 21 giugno si tiene la rievocazione storica della \"Miaoulia\", in onore dell'ammiraglio Miaoulis, un importante personaggio della rivolta contro i Turchi del 1821.\nIl 14 novembre si tiene la festa di san Costantino di Idra, martire, nella chiesa costruita sulla casa di Kiafa dove aveva abitato il santo."}
{"id": "439785", "revid": "547034", "url": "https://it.wikipedia.org/wiki?curid=439785", "title": "Castiglione Marittimo", "text": "Castiglione Marittimo \u00e8 una frazione del comune di Falerna, in provincia di Catanzaro.\nNacque in epoca normanna come borgo adiacente al castello normanno di cui oggi esistono solamente alcuni ruderi.\nFu feudo della famiglia D'Aquino fino all'avventura napoleonica. Il feudo comprendeva numerosi centri della zona, escludeva tuttavia i comuni limitrofi di Gizzeria, Nocera Terinese e Sant'Eufemia governati dai Cavalieri di Malta.\nNel 1811 Castiglione Marittimo fu assorbito nel comune di Falerna pur mantenendo il capoluogo fino al 1816.\nStoria.\nCastiglione, primo grosso nucleo dell'attuale comune di Falerna, come centro abitato \u00e8 nato intorno al Mille.\nAll'epoca, la decadenza delle citt\u00e0 costiere che orbitavano attorno al territorio era generale, e ne erano testimonianza i destini di Terina e Temesa, con centri urbani desolati o distrutti, vie abbandonate e porti in disuso. A causa delle incursioni saracene, la popolazione era fuggita sui monti e nelle alture, andando a vivere nelle zone interne, in luoghi protetti da barriere naturali come strapiombi, corsi d'acqua e fossatti, sfruttando la morfologia del terreno per resistere agli attacchi esterni.\nLa zona era interessata da una vivace attivit\u00e0 agricola, come testimoniano, fra l'altro, gli avanzi di una villa romana ed una via che era un diverticolo dell'importante strada consolare romana Popilia Annia.\nCastiglione deve la sua nascita proprio all'attivit\u00e0 agricola ed alla facilit\u00e0 delle comunicazioni.\nSorto in origine come villaggio rurale che raccolse le genti sparse nei campi, il nuovo centro mise i contadini al servizio della signoria fondiaria che anche in epoca bizantina dovette sovrintendere all'economia della zona, sulla scia delle numerose ville romane che avevano operato sul territorio.\nCastiglione dava cos\u00ec una risposta concreta all'esigenza di reperire e mantenere manodopera necessaria ai proprietari terrieri per la lavorazione nei campi, in un periodo di crisi demografica, di nomadismo e di spopolamento; ma contribuiva pure a soddisfare il bisogno di sicurezza e di stabilit\u00e0 avvertito dai contadini stanchi di vivere giorni di paura e di precariet\u00e0.\nFu cos\u00ec che sulla collina a 200 metri di altezza sul livello del mare sorse un agglomerato di case che divennero sempre pi\u00f9 numerose, e man mano che nuove genti vi affluivano, il pianoro si popolava e si sviluppava, favorito dalle varie sorgenti d'acqua, utilizzate per lo sfruttamento della campagna fin dall'antichit\u00e0.\nI Normanni nel 1062 vi edificarono una fortezza, chiamata Castel Leone: questo castello divenne una delle pi\u00f9 importanti opere di difesa del circondario, a difesa del golfo di Sant'Eufemia e dell'omonima abbazia. Nel 1214 il castello resistette ad un'incursione saracena.\nIl pi\u00f9 antico riferimento storico su Castiglione (fino ad oggi conosciuto) \u00e8 contenuto dall'abate Orazio Lupis in un libro scritto nel 1795, e si riferisce ad una rivolta dei Calabresi contro i due fratelli Altavilla, Roberto e Ruggero. In quell'occasione i rivoltosi assalirono il castello presidiato dai Normanni e \"fecero a pezzi\" i 70 cavalieri della guarnigione. Si era nell'anno 1091.\nNel 1303 il re di Napoli Roberto d'Angi\u00f2 concesse il feudo ad Atenolfo d'Aquino, ed il dominio della famiglia d'Aquino sulle terre di Castiglione dur\u00f2 fino all'eversione della feudalit\u00e0.\nI d'Aquino sono stati una delle pi\u00f9 illustri famiglie nobili italiane, e costituivano una delle sette grandi Case del Regno di Napoli."}
{"id": "439794", "revid": "287204", "url": "https://it.wikipedia.org/wiki?curid=439794", "title": "Ateneo di scienze lettere ed arti di Bergamo", "text": "LAteneo di scienze lettere ed arti di Bergamo, costituito con decreto napoleonico il 25 dicembre 1810, nacque dalla fusione di due antiche istituzioni bergamasche: l\"Accademia degli Eccitati\" (fondata nel 1642) e l\"Accademia d'Agricoltura o degli Arvali\" (fondata nel 1769). Si struttura in tre classi: scienze morali e storiche, scienze fisiche ed economiche, lettere e arti, ed ha come finalit\u00e0 statutarie la promozione di attivit\u00e0 culturali e la custodia delle memorie di Bergamo.\nNel 1818 venne assegnata la sede sopra il Fontanone visconteo nella piazza dietro Piazza del Duomo.\nEretto ente morale nel 1869, l'Ateneo \u00e8 sottoposto alla vigilanza del Ministero per i Beni e le Attivit\u00e0 Culturali. Pubblica periodicamente gli \"Atti\" delle attivit\u00e0 accademiche, la prima edizione dei quali risale al 1874. Ha sede in Bergamo, in via Torquato Tasso n. 4.\nAccademia degli Eccitati.\nL'accademia degli eccitati era una associazione letteraria nata al solo scopo di riunire persone interessate alla letteratura e alla poesia. L'accademia venne istituita nel 1642 da dodici affiliati tra questi vi erano: Donato Calvi priore del monastero di Sant'Agostino, Bonifacio Agliardi chierico teatino predicatore e vescovo di Adria e Clemente Rivola che lasci\u00f2 la sua professione legale per dedicarsi alla poesia.\nDagli incontri degli accademici, che si riunivano ogni gioved\u00ec, venne pubblicato nel 1645 un volumetto: \"I gioved\u00ec estivi\" che conteneva le composizioni liriche e gli argomenti trattati durante le riunioni. La pubblicazione del testo favor\u00ec l'adesione a pi\u00f9 partecipanti, tanto da dover occupare per gli incontri, vari palazzi della citt\u00e0, fino al 7 febbraio 1647 quando fu ufficialmente istituita l'Accademia nella sede del monastero di Sant'Agostino, raffigurandone lo stemma nel sorgere del sole con il motto \"Jacentes excitat\". Essendo il monastero sorretto dalle pi\u00f9 importanti famiglie di Bergamo, l'accademia divenne un potere tanto da condizionare elezioni e feste patronali. Nel 1664 con la morte di alcuni adepti inizi\u00f2 il declino dell'accademia. Scarsa \u00e8 la documentazione degli eventi dell'accademia ma del Calvi rimane il testo \"Scena letteraria\", dove descrive la biografia dei diversi affiliati.\nAccademia degli Arvali.\nL'accademia venne fondata nel 1769 ma si conosce poco della sua attivit\u00e0 che fu inattiva per un ventennio e che termin\u00f2 nel 1797, si conservano i verbali delle assemblee presso la Biblioteca civica Angelo Mai. Il segretario dell'accademia Maironi da Ponte scrisse nel verbale del 1788 che molti documenti erano andati dispersi e il nipote Giovanni Maironi da Ponte scriver\u00e0 nel 1815 \"ho ricuperato tutto il poco che ci resta\u2026 come sarebbero carte e ritratti di benemeriti nostri concittadini accademici ecc. E tutto custodisco nella stanza ex libraria in S. Francesco occupata dall\u2019Accademia Economico Arvale\". Le due accademie verranno unificate e l'archivio verr\u00e0 conservato presso la biblioteca il 17 novembre 1807 con una lettera che riporta \" \u201canche gli atti manoscritti di Accademie cittadine ora estinte e i quali formano un materiale storico per la cultura della nostra citt\u00e0 che dovrebbe essere esso pure posto a disposizione del pubblico\u201d\"."}
{"id": "439795", "revid": "1543377", "url": "https://it.wikipedia.org/wiki?curid=439795", "title": "Tripoli (Libano)", "text": "Tripoli, detta anche \"Tripoli di Siria\" () \u00e8 la seconda citt\u00e0 del Libano per popolazione e importanza, situata 85 chilometri a nord della capitale Beirut. Ha circa 500.000 abitanti come agglomerato urbano, in prevalenza musulmani sunniti (circa l'80%), con una minoranza cristiana e musulmana alauita.\nStoria.\nLe prime testimonianze su un insediamento nell'area dell'attuale Tripoli risalgono al XIII secolo a.C., ma fu solo nell'VIII secolo a.C. che si svilupp\u00f2 un emporio commerciale fenicio popolato da mercanti provenienti da Tiro, Sidone e Arados (l'attuale isola di Arwad, in Siria), i quali costituirono tre distinte comunit\u00e0 urbane cinte da mura, che vennero quindi identificate nel bacino culturale greco con il toponimo \u03a4\u03c1\u03af\u03c0\u03bf\u03bb\u03b9\u03c2, ossia \"triplice citt\u00e0\".\nTripoli rimase uno snodo commerciale di minore importanza durante i periodi persiano, seleucide (333 a.C.-64 a.C.), romano e bizantino.\nNel 635 il sovrano omayyade Mu\u02bf\u0101wiya ibn Ab\u012b Sufy\u0101n (661-680) cinse d'assedio la citt\u00e0, i cui abitanti fuggirono via mare grazie all'aiuto della flotta bizantina, la quale riusc\u00ec per\u00f2 a reimpossessarsi di Tripoli tra il 685 e il 705. La citt\u00e0 fu successivamente ripresa dalle truppe omayyadi e, dopo il 750, fu incorporata nel regno abbaside.\nSul finire del X secolo, con la graduale perdita di autorit\u00e0 della dinastia abbaside, Tripoli entr\u00f2 nella sfera di influenza fatimide fino al 1070, quando la famiglia di notabili locali Ban\u016b \u02bfAmm\u0101r proclam\u00f2 l'indipendenza della citt\u00e0. Sotto la guida di questa dinastia locale, Tripoli prosper\u00f2 sia dal punto di vista economico, diventando il principale sbocco marittimo di Aleppo e delle direttrici commerciali che da l\u00ec si dipartivano verso Baghdad, sia dal punto di vista culturale, giacch\u00e9 vennero istituite numerose scuole, tra cui la D\u0101r al-\u02bfIlm (\u062f\u0627\u0631 \u0627\u0644\u0639\u0644\u0645, letteralmente \"luogo della conoscenza\") con una rinomata biblioteca.\nNel 1099, durante la prima crociata, Tripoli fu assediata dalle truppe guidate da Raimondo di Saint-Gilles, che tuttavia negozi\u00f2 una tregua con il q\u0101\u1e0d\u012b Fa\u1e2br al-Mulk Ban\u016b \u02bfAmm\u0101r per non rallentare la propria marcia alla conquista di Gerusalemme.\nNel 1102, tuttavia, Raimondo di Saint-Gilles riprese la campagna per conquistare Tripoli, non tanto in funzione anti-islamica, quanto per impedire a Boemondo di Taranto di estendere il territorio del Principato d'Antiochia, facendone una roccaforte normanna contro il Regno di Gerusalemme. In questa campagna, Raimondo fu sostenuto sia dall'imperatore bizantino Alessio I Comneno (1081-1118), che era un acerrimo nemico di Boemondo di Taranto, sia dalla flotta della citt\u00e0 di Genova, che ambiva a consolidare la propria egemonia sul Mediterraneo orientale.\nDopo la morte di Raimondo, la campagna militare fu proseguita dal nipote Guglielmo Giordano e dal figlio Bertrando di Tolosa, che, nonostante i rinforzi militari giunti da Damasco, riuscirono infine a prendere Tripoli nel 1109, dopo un assedio durato sette anni.\nLa citt\u00e0 divenne la capitale della Contea di Tripoli, uno degli stati feudali latini d'Oriente, per 180 anni. In questo periodo si svilupparono l'industria del vetro e della seta, prosperarono i commerci con l'Europa e venne portata a termine la costruzione della Cittadella oggi nota come \"Qal\u02bfah San\u01e7\u012bl\".\nNel 1287 i mercanti genovesi si ribellarono a Lucia, ultima esponente della dinastia regnante, e, sostenuti dall'ammiraglio Benedetto Zaccaria, cercarono di far eleggere un podest\u00e0 di loro gradimento alla guida della citt\u00e0, mentre i nobili proclamarono la fine della dinastia ed istituirono il libero comune, eleggendo Bartolomeo Embriaco come sindaco. Temendo che Tripoli diventasse definitivamente una colonia genovese, gli emissari veneziani e pisani chiesero l'intervento del sultano mamelucco Sa\u012bf al-D\u012bn Qalaw\u016bn al-\u0100lf\u012b al-Man\u1e63\u016br, il quale conquist\u00f2 la citt\u00e0 nel 1289.\nSotto il governo mamelucco la citt\u00e0 visse un periodo di incredibile fioritura economica, culturale e architettonica, riflessa nella costruzione della Grande Moschea (edificata sulle fondamenta della chiesa crociata di Santa Maria della Torre), di numerose scuole coraniche, caravanserragli e mercati.\nDopo il 1516, la citt\u00e0 entr\u00f2 a far parte dell'Impero Ottomano, diventando il capoluogo dell\"'eyalet\" di Trablus-i \u015eam. Il definitivo tracollo delle reti commerciali intermediterranee segn\u00f2 una lenta, ma inesorabile decadenza.\nEpoca contemporanea.\nNel 1920, nonostante l'opposizione della popolazione locale, Tripoli venne accorpata al mandato francese del Grande Libano, divenendo capoluogo del Governatorato del Nord Libano.\nAbitata in maggioranza da musulmani sunniti, la citt\u00e0 divenne un epicentro dell'opposizione agli assetti politici e istituzionali scaturiti dal cosiddetto \"patto nazionale\" del 1943, che aveva sancito l'egemonia della comunit\u00e0 religiosa cristiana maronita.\nNel 1958 la citt\u00e0 fu la sede di prolungati scontri armati tra l'esercito, fedele al presidente filo-occidentale Camille Chamoun, e le milizie nasseriste di ispirazione ideologica nazionalista panaraba, sostenute dal primo ministro Rashid Karame.\nDurante la guerra civile libanese (1975-1990) Tripoli fu il teatro di aspri scontri, soprattutto nel 1983, quando contrapposte fazioni palestinesi si scontrarono tra loro e, in seguito, quando le truppe siriane intervennero contro le milizie dell'OLP, costringendo infine Yasser Arafat a fuggire via mare alla volta di Tunisi.\nL'intervento siriano fu motivato anche dal fatto che Tripoli era ritenuta una roccaforte del gruppo radicale islamico dei Fratelli Musulmani, che nel 1982 aveva organizzato una violenta insurrezione nella citt\u00e0 siriana di \u1e24am\u0101h.\nDopo il termine della guerra civile, Tripoli ha assistito a una ripresa delle attivit\u00e0 industriali e commerciali e ad un rapido incremento della popolazione (anche per l'afflusso di rifugiati palestinesi alle porte della citt\u00e0), creando una conurbazione di circa mezzo milione di abitanti con il vicino nucleo urbano di Al-M\u012bn\u0101'.\nUn grande stadio \u00e8 stato costruito per ospitare la partita inaugurale e le partite del gruppo B della Coppa AFC d'Asia di calcio del 2000.\nRimane invece desolatamente vuoto il grande spazio fieristico alle porte della citt\u00e0, progettato dall'architetto brasiliano Oscar Niemeyer, ma rimasto incompiuto prima a causa della guerra civile e poi a causa della mancanza di investimenti.\nNell'estate del 2007 nei campi profughi palestinesi alla periferia di Tripoli si insediarono delle cellule armate di al-Qa'ida, che presero il nome di Fatah al-Islam. Gli scontri tra l'esercito regolare libanese e i miliziani avvennero attorno e dentro il campo di Nahr al-B\u0101red, nei pressi della citt\u00e0. \nA partire dal 2008 Tripoli \u00e8 stata teatro di scontri molto violenti tra una parte della popolazione sunnita e una parte della comunit\u00e0 alawita. Questi scontri periodici, in particolare nei pressi dei quartieri di Bab el-Tabbaneh e Jabal Mohsen, hanno provocato decine di morti e una spirale di violenza che ha portato spesso al dispiegamento dell'esercito governativo libanese e alla proclamazione dello stato d'emergenza. Gli scontri tra sunniti e alawiti sono causati dalle precarie condizioni economiche nei quartieri poveri interessati dagli scontri e soprattutto dalla diversa collocazione politica delle due comunit\u00e0 relativamente alle vicende libanesi e al conflitto civile in corso in Siria.\nNote.\nPer maggiori riferimenti bibliografici si rimanda alla voce Libano."}
{"id": "439796", "revid": "986213", "url": "https://it.wikipedia.org/wiki?curid=439796", "title": "Walter Kasper", "text": "Biografia.\nDopo la maturit\u00e0 al \"gymnasium\" di Ehingen sul Danubio nel 1952, intraprese gli studi di filosofia all'Universit\u00e0 di Tubinga e all'Universit\u00e0 di Monaco di Baviera, studi che concluse nel 1956.\nFu ordinato presbitero il 6 aprile 1957 nella diocesi di Rottenburg.\nNel 1961 ottenne il dottorato presso la Facolt\u00e0 Teologica di Tubinga. Per tre anni fu assistente di Leo Scheffczyk e di Hans K\u00fcng. Nel 1964 ricevette l'abilitazione all'insegnamento e nello stesso anno la cattedra di teologia dogmatica all'universit\u00e0 di M\u00fcnster e dal 1970 alla Eberhard-Karls-Universit\u00e4t di Tubinga. Fu nominato pure preside, sia della Facolt\u00e0 Teologica di M\u00fcnster, sia poi di quella di Tubinga. Nel 1983 divent\u00f2 professore ospite della Catholic University of America a Washington.\nKasper \u00e8 allievo del teologo tedesco Karl Rahner.\nNel 1985 Kasper fu segretario speciale del sinodo straordinario dei vescovi. Divenne inoltre membro della commissione teologica internazionale.\nNominato vescovo di Rottenburg-Stoccarda il 17 aprile 1989, fu ordinato il 17 giugno dello stesso anno. Co-consacratori furono il vescovo di Magonza, Karl Lehmann, e Franz Josef Kuhnle, vescovo ausiliare di Rottenburg-Stoccarda. Kasper assunse il motto \"Veritatem in caritate\". Divent\u00f2 quindi presidente della commissione per la Chiesa universale e vicepresidente della commissione per la fede della Conferenza episcopale tedesca.\nNel 1994 Kasper fu nominato copresidente della Commissione Internazionale per il Dialogo Luterano/Cattolico e, il 16 marzo 1999, segretario del Pontificio consiglio per la promozione dell'unit\u00e0 dei cristiani. Conseguentemente, il 31 maggio 1999 rinunci\u00f2 al governo della diocesi di Rottenburg-Stoccarda.\nIl 21 febbraio 2001 fu elevato alla porpora cardinalizia, con il titolo di Ognissanti in Via Appia Nuova (diaconia).\nTeologo molto colto e profondo, Kasper ha scritto molti libri. Nel 1993 e 2001 Kasper pubblic\u00f2 la terza edizione del \"Lessico per la teologia e la Chiesa\".\nIl 3 marzo 2001 divenne presidente del Pontificio consiglio per la promozione dell'unit\u00e0 dei cristiani, nonch\u00e9 presidente della Commissione per le Relazioni Religiose con gli Ebrei. Papa Benedetto XVI accett\u00f2 la sua rinuncia per motivi d'et\u00e0 il 1\u00ba luglio 2010, chiamando alla successione l'arcivescovo Kurt Koch.\nAttualmente \u00e8 membro della Congregazione per la dottrina della fede, di quella per le Chiese orientali, della Segnatura Apostolica, del Pontificio consiglio per i testi legislativi e del Pontificio consiglio della cultura.\nDa tali incarichi \u00e8 stato sospeso il 2 aprile 2005, come d'uso, per la morte di papa Giovanni Paolo II e riconfermato il giorno 21 dello stesso mese dal nuovo papa Benedetto XVI, del quale peraltro Kasper \u00e8, da decenni, amico e fu, inoltre, in passato pure collega di insegnamento universitario (nonostante diverse divergenze di vedute, come sul tema della comunione ai divorziati risposati, sul quale Kasper ebbe un acceso dibattito con Ratzinger nel 1992 ai tempi in cui quest'ultimo era prefetto della Congregazione per la dottrina della fede, per conto di Papa Giovanni Paolo II).\nIl 21 febbraio 2011 ha optato per l'ordine dei cardinali presbiteri, mantenendo invariata la diaconia elevata \"pro hac vice\" a titolo presbiterale.\nSebbene alla data di inizio del Conclave, 12 marzo 2013, avesse gi\u00e0 compiuto ottant'anni (il giorno 5 marzo), non \u00e8 diventato un cardinale non elettore; come attestano le liste ufficiali divulgate dal Vaticano, il suo diritto di voto venne prorogato per tutta la durata del conclave. Questo \u00e8 potuto accadere poich\u00e9 il pontificato di Benedetto XVI \u00e8 effettivamente terminato il 28 febbraio, giorno in cui in Vaticano si \u00e8 istituita la Apostolica Sedes Vacans, e a quel giorno il cardinale Kasper era ancora un cardinale elettore.\nDal 13 marzo 2013, giorno in cui si \u00e8 chiuso il conclave in cui \u00e8 stato eletto papa Francesco, \u00e8 diventato ufficialmente un cardinale non elettore.\nPrimo e grande elettore di Bergoglio in conclave, il libro \"Misericordia\" fu citato dal neoeletto pontefice nel suo primo \"Angelus\", trasmesso in mondovisione.\nQuale presidente emerito del Pontificio Consiglio per l'Unit\u00e0 dei Cristiani, \u00e8 stato scelto da papa Bergoglio per aprire i lavori del Concistoro straordinario del 20 e 21 febbraio 2014 sul tema dei divorziati risposati e dell'eucaristia, proponendo un fondamento teologico per il dibattito con la relazione introduttiva sul \"Vangelo della Famiglia\".\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "439799", "revid": "1993636", "url": "https://it.wikipedia.org/wiki?curid=439799", "title": "Provincia di Hatay", "text": "La provincia di Hatay (in turco Hatay ili) \u00e8 una provincia della Turchia. Il capoluogo della provincia \u00e8 la citt\u00e0 di Antiochia.\nDal 2012 il suo territorio coincide con quello del comune metropolitano di Hatay (\"Hatay B\u00fcy\u00fck\u015fehir Belediyesi\").\nStoria.\nHa costituito un sangiaccato autonomo nell'ambito del mandato francese sulla Siria fino al 1938 e poi, per pochi mesi, una repubblica indipendente, fino all'incorporazione all'interno della Turchia, avvenuta nel 1939 e mai riconosciuta ufficialmente dal governo siriano.\nSuddivisione amministrativa.\nLa provincia \u00e8 divisa in 15 distretti: \nNel 2012 \u00e8 stato abolito il distretto centrale e scisso nei distretti di Antiochia e di Defne. Inoltre sono stati creati il distretto di Arsuz e il distretto di Payas staccandone il territorio rispettivamente dal distretto di Alessandretta e dal distretto di D\u00f6rtyol.\nFanno parte della provincia 76 comuni e 360 villaggi."}
{"id": "439800", "revid": "124960490", "url": "https://it.wikipedia.org/wiki?curid=439800", "title": "Armadillidium vulgare", "text": "Armadillidium vulgare (Latreille 1804) \u00e8 un crostaceo dell'ordine degli Isopoda. \u00c8 conosciuto con numerosi nomi comuni: porcellino di terra, porcellino di Sant'Antonio o onisco. Il suo aspetto lo rende confondibile con \"Glomeris marginata\", ma i due animali sono molto differenti, poich\u00e9 appartengono a due subphylum diversi degli Artropodi.\nPer sopravvivere, questo animale necessita di umidit\u00e0, in quanto il suo tegumento non gli consente di preservarla efficacemente. Per tale motivo, questi animali si muovono soprattutto di notte per andare alla ricerca di cibo: vegetali ed animali morti. Alle volte, \u00e8 possibile vederli deambulare sotto il sole: in quei casi, probabilmente, l'animale \u00e8 alla ricerca di un rifugio umido, in quanto il vecchio si \u00e8 disseccato. \u00c8 possibile trovarli in montagna come in pianura; di giorno, si nascondono sotto terra, al di sotto di sassi o in tronchi marcescenti. Quando riposano o quando sono disturbati, si appallottolano formando una sfera che non offre appigli all'aggressore. Le uova frutto dell'accoppiamento vengono trasportate in una sacca umida sotto l'addome. Quando cresce troppo per il proprio esoscheletro, l'animale effettua delle mute in cui il vecchio tegumento viene abbandonato. Questo avviene in due tempi, poich\u00e9 il crostaceo effettua prima la muta della parte posteriore e poi di quella anteriore; il vecchio tegumento viene mangiato. Gli onischi rappresentano un esempio di Crostacei che sono riusciti a colonizzare l'ambiente terrestre.\nPu\u00f2 raggiungere una lunghezza massima di 18 mm e durante l'inverno entra in uno stato di dormienza che rende possibile all'isopode di sopportare temperature che altrimenti gli sarebbero letali (risultano letali per \"A. vulgare\" temperature al di sotto dei -2 \u00b0C e superiori ai 36 \u00b0C).\nDistribuzione.\n\"A. vulgare\" \u00e8 ampiamente presente nei terreni calcarei e nelle zone costiere dell'Europa. In particolar modo esso \u00e8 diffuso nella regione mediterranea, nella meridionale ed orientale dell'Inghilterra e dell'Irlanda (la sua presenza \u00e8 molto limitata, se non rara, nelle zone costiere settentrionali ed occidentali).\nRapporti con gli esseri umani.\nNonostante siano visti (anche se innocui) come infestanti, in alcune parti del mondo (specialmente negli Stati Uniti) gli onischi sono tenuti come animali domestici. Gli isopodi in tal caso dovranno essere tenuti in un habitat umido e ricco di materiale vegetale in stato di decomposizione. Essi possono vivere fino a 3 anni.\nRiferimenti nella cultura.\n\"Armadillidium vulgare\" \u00e8 il protagonista del racconto di Tommaso Landolfi \"Porcellino di terra\".\nTuck e Roll, due personaggi del film di animazione, prodotto dalla Pixar Animation Studios, A Bug's Life sono due onischi.\nIl gioco da tavolo Hive, caratterizzato da pedine raffiguranti insetti, prevede un'espansione dedicata all'onisco."}
{"id": "439801", "revid": "15756", "url": "https://it.wikipedia.org/wiki?curid=439801", "title": "Phoca vitulina", "text": "La foca comune (Phoca vitulina ) \u00e8 un mammifero carnivoro appartenente alla famiglia dei Phocidae.\nDescrizione.\nLunga 160\u2013200\u00a0cm, pesa circa 75\u00a0kg; il maschio \u00e8 pi\u00f9 grosso della femmina. Il pelo \u00e8 formato da setole rigide e lucenti, sotto le quali si stende una incerta lanugine; \u00e8 di colore prevalentemente grigio-giallino con macchie marroncine o nerastre sul dorso. I piccoli appena nati sono coperti da una lanugine bianca, ma perdono questo loro pelo di giovent\u00f9 gi\u00e0 durante o poco dopo la nascita. Il corpo si assottiglia gradualmente dalle spalle alla coda, \u00e8 tondo e affusolato. Anche la testa \u00e8 decisamente tonda e ricorda pi\u00f9 quella di un gatto che quella di un cane. Il muso \u00e8 corto, dal labbro superiore si dipartono delle vibrisse formate da dure setole un po' ondulate. Gli occhi sono grandi, scuri e vivaci. Il canale uditivo, privo di padiglione, \u00e8 rivelato da una piccola protuberanza triangolare nell'orbita.\nBiologia.\nLa foca comune \u00e8 una specie costiera, non si allontana generalmente pi\u00f9 di 20\u00a0km dalla riva; si riunisce in branchi poco numerosi rispetto ad altri pinnipedi, di solito su coste rocciose, ma anche su spiagge sabbiose o fangose e su lastre di ghiaccio. Su questi luoghi avvengono i parti (che iniziano a febbraio nelle zone meridionali dell'areale, a luglio nelle zone sub-artiche), mentre corteggiamento e accoppiamento avvengono sott'acqua. Le femmine si accoppiano nuovamente dopo il parto; adulti e giovani si trattengono a riva anche durante il periodo della muta, che segue quello riproduttivo. La vita media \u00e8 di circa 30-35 anni per i maschi, 20-25 per le femmine.\nAlimentazione.\nLa foca comune caccia pesci come acciughe, branzini, aringhe, sgrombri e merluzzi; mangia anche granchi, gamberetti, calamari e altri molluschi. Occasionalmente cattura e uccide uccelli marini.\n. Pur mantenendosi nei pressi della costa, la foca comune pu\u00f2 immergersi fino a 500 metri di profondit\u00e0 durante la caccia.\nRiproduzione.\nLa gestazione dura 9 mesi e nasce solitamente un solo cucciolo, che pu\u00f2 pesare fino a 16\u00a0kg. In caso di parto gemellare, la madre allatta un solo cucciolo alla volta. Al contrario di altre specie di foche, a poche ore dopo la nascita la foca comune \u00e8 gi\u00e0 in grado di nuotare e, in caso di pericolo, anche di seguire il branco in fuga. Senza essere spinta o incitata dalla madre entra subito nell'acqua con cui prende immediatamente confidenza e dove la segue la madre. Il piccolo viene svezzato dopo 4-6 settimane.\nI cuccioli che hanno perso la madre vengono chiamati \u00abstrilloni\u00bb perch\u00e9 lanciano inutili richiami verso di essa; nessun'altra foca \u00e8 disposta ad allattarli a meno che non abbia perduto il proprio cucciolo.\nPredatori.\nIn mare la foca comune \u00e8 preda di orche, squali bianchi e altri grandi squali. Sulla terraferma cani randagi, volpi e aquile possono talvolta attaccare i cuccioli; l'orso polare, principale predatore terrestre delle foche, vive solo al margine pi\u00f9 settentrionale dell'areale di questa specie.\nSensi e intelligenza.\nLe foche sono considerate animali molto intelligenti. Sanno adattarsi a varie situazioni e sono attente ai segnali di pericolo, quali ad esempio le vocalizzazioni delle orche, loro predatrici. Alcune foche nel branco fungono da sentinelle; la loro prontezza di riflessi contrasta tuttavia con la flemma che dimostrano durante il giorno, quando riposano o prendono bagni di sole. Le foche hanno una buona vista sia dentro che fuori dall'acqua e possono vedere in condizioni di luce scarsa. Le vibrisse hanno funzione tattile.\nDistribuzione e habitat.\nVive nelle acque costiere dell'Atlantico settentrionale dalla costa di Murmansk e dall'Islanda fino alla Francia e al Portogallo e dalla Groenlandia e dal Labrador fino al New Jersey; \u00e8 presente anche nel Mare del Nord, nel Mar Baltico e nel Golfo del Messico; \u00e8 diffusa nel Pacifico settentrionale dal Messico alla California meridionale fino al Mare di Bering e al mare di Okhotsk. Pu\u00f2 penetrare nei porti (da cui deriva il nome inglese \"harbor seal\") e nelle foci dei fiumi.\nTassonomia.\nSono note le seguenti sottospecie:\nStato di conservazione.\nLa popolazione totale di foche comuni \u00e8 stimata in circa 5-6 milioni di esemplari e non \u00e8 considerata in pericolo di estinzione. Alcune popolazioni locali che vivono in Groenlandia, Mar Baltico e sull'isola di Hokkaido in Giappone sono per\u00f2 in declino a causa di epidemie di cimurro e all'interferenza con le attivit\u00e0 umane.\nRapporti con l'uomo.\nLa foca comune non \u00e8 in genere cacciata per la pelliccia, (pratica che coinvolge soprattutto i cuccioli della foca della Groenlandia), mentre lo era in passato; \u00e8 tuttavia in competizione con i pescatori. In alcuni Stati, come Regno Unito e Norvegia, \u00e8 vietato uccidere le foche per difendere l'attivit\u00e0 di pesca, ed \u00e8 vietata anche la caccia a scopi commerciali. \u00c8 inoltre soggetta a catture accidentali nelle reti da pesca: in Canada \u00e8 stata rilevata una mortalit\u00e0 del 48% nei cuccioli, che rimangono impigliati nelle reti e affogano.\nCome altri pinnipedi, pu\u00f2 essere addomesticata (in Italia vi sono ad esempio alcune foche comuni nell'acquario di Genova).\nIn televisione, le foche comuni hanno un ruolo di comparse nella serie \"La nostra amica Robbie\", ambientata in un centro in cui vengono soccorse le foche del Mar Baltico; la protagonista \u00e8 invece una femmina di otaria."}
{"id": "439802", "revid": "63078", "url": "https://it.wikipedia.org/wiki?curid=439802", "title": "Hunger Site", "text": ""}
{"id": "439805", "revid": "729019", "url": "https://it.wikipedia.org/wiki?curid=439805", "title": "Sindrome di Cushing", "text": "La sindrome di Cushing (o ipercortisolismo) \u00e8 un insieme di segni e sintomi dovuti a un'esposizione prolungata al cortisolo. Questi possono includere l'ipertensione, un'obesit\u00e0 addominale ma braccia e gambe sottili, smagliature rossastre, un viso rosso tondo, una massa grassa tra le spalle (il cosiddetto \"gibbo di bufalo\"), debolezza muscolare, osteoporosi, acne e pelle fragile che guarisce male. Le donne possono avere pi\u00f9 capelli e mestruazioni irregolari. Occasionalmente si possono riscontrare anche cambiamenti di umore, mal di testa e una sensazione cronica di stanchezza.\nLa sindrome di Cushing pu\u00f2 essere causata da un eccesso di alcuni farmaci, come il cortisolo o il prednisone, o da una eccessiva produzione di cortisolo da parte delle ghiandole surrenali, talvolta in seguito a una neoplasia. I casi conseguenti a un adenoma pituitario ACTH-secernente sono noti come malattia di Cushing che rappresenta la seconda causa pi\u00f9 comune della sindrome dopo i farmaci. Vi sono anche diversi altri tipi di tumori che possono causare questa sindrome e alcuni di questi sono associati a malattie ereditarie come la neoplasia endocrina multipla di tipo 1 e il complesso di Carney. La diagnosi richiede una serie di passaggi: il primo consiste nel controllare i farmaci che il paziente assume e, successivamente, misurare i livelli di cortisolo nelle urine, nella saliva o nel sangue dopo l'assunzione di desametasone. Se i risultati di questo esame appaiono anormali, il cortisolo pu\u00f2 essere misurato a tarda notte. Se anche cos\u00ec i livelli rimangono alti, pu\u00f2 essere eseguito un esame del sangue per valutare i valori di ACTH al fine di determinare se l'ipofisi \u00e8 coinvolta.\nLa maggior parte dei casi pu\u00f2 essere trattato e curato. Se la causa \u00e8 ascrivibile all'assunzione di determinati farmaci, questi possono essere lentamente sospesi. Se invece \u00e8 un tumore a causare la sindrome, esso pu\u00f2 essere trattato con una combinazione di chirurgia, chemioterapia e/o radioterapia. Nel caso che l'ipofisi sia coinvolta, potrebbero essere necessari altri farmaci in grado di sostituire la sua funzionalit\u00e0. Grazie al trattamento, l'aspettativa di vita solitamente appare normale. Tuttavia i pazienti nei quali la chirurgia non \u00e8 in grado di rimuovere l'intero tumore si registra un aumento del rischio di un esito infausto.\nOgni anno, circa due o tre persone per milione, sperimentano la sindrome. Pi\u00f9 comunemente essa interessa persone tra i 20 e i 50 anni con le donne che risultano colpite tre volte pi\u00f9 spesso rispetto agli uomini. Una lieve sovrapproduzione di cortisolo senza evidenti sintomi, tuttavia, \u00e8 una condizione pi\u00f9 frequente. La sindrome di Cushing fu descritta per la prima volta da Harvey Cushing nel 1932. Essa pu\u00f2 riscontrarsi anche in altri animali inclusi gatti, cani e cavalli.\nFisiopatologia.\nLa ghiandola ipofisaria produce tra gli altri anche l'ormone adrenocorticotropo o ACTH. Questo ormone agisce sulla zona fascicolata della corticale del surrene ove stimola la produzione degli ormoni glucocorticoidi (il pi\u00f9 importante \u00e8 il cortisolo).\nSulla base del processo patogenetico, distinguiamo forme primarie o secondarie:\n- Forme primarie: in primis, la presenza di tumori, in genere benigni, a carico dell'ipofisi, che pu\u00f2 determinare un aumento della produzione di ACTH con conseguente iperattivit\u00e0 della corteccia surrenale e iperincrezione di ormoni glucocorticoidi, ma anche i tumori benigni o maligni che colpiscono direttamente la corteccia surrenale o neoplasie dislocate in sedi diverse (microcitoma polmonare, tumori pancreatici, tumori della tiroide, e tantissimi altri) e capaci di produrre ACTH, finiscono col determinare un analogo aumento di secrezione di glucocorticoidi.\n- Forme secondarie: di origine iatrogena, conseguenti a eccessiva e prolungata somministrazione di cortisonici.\nSono situazioni eziologiche diverse che hanno indotto a contraddistinguere due quadri:\nSintomatologia.\nIl quadro sintomatologico include una svariata serie di sintomi:\nDiagnosi di laboratorio e radiologica.\nIn ogni soggetto \u00e8 presente un ritmo circadiano di produzione di ACTH e conseguente cortisolemia che massima al mattino va calando progressivamente fino alla sera per poi rialzarsi nuovamente. Nelle forme cushingoidi pi\u00f9 gravi questa tendenza scompare e la presenza di cortisolo ematico \u00e8 costantemente su valori alti. Ne consegue un aumento della eliminazione dello stesso ormone e dei suoi derivati con le urine, aumento che valutato nell'arco delle 24 ore contribuisce alla diagnosi. Molto importanti sono gli esami ematici a varie ore del giorno o i test di soppressione del cortisolo con desametasone e metirapone a basse dosi (1\u00a0mg). Quest'ultima indagine serve a diagnosticare non tanto la malattia in s\u00e9 ma la causa che la determina.\nPer distinguere la malattia di Cushing dalla sindrome da produzione ectopica di ACTH \u00e8 importante riuscire a identificare la fonte della secrezione di ACTH. Per fare questo, dal momento che il sangue da ciascuna met\u00e0 della ghiandola pituitaria drena nel rispettivo seno petroso inferiore, si ricorre alla cateterizzazione di entrambi i seni (il catetere viene inserito nella vene femorali di destra e sinistra) e alla raccolta simultanea di campioni di sangue venoso, che aiutano a distinguere una sorgente pituitaria di ACTH, da una sorgente ectopica.\nNei pazienti con sindrome da ACTH ectopico, di solito non si riscontra alcun gradiente di ACTH tra i campioni raccolti a livello del seno petroso inferiore e quelli raccolti simultaneamente nei distretti venosi periferici.\nNella malattia di Cushing il rapporto tra ACTH di un lato e del controlaterale normalmente \u00e8 superiore a 1,4. \nIn ogni caso, considerando che la secrezione di ACTH avviene in modo intermittente, \u00e8 utile effettuare delle determinazioni di tale rapporto sia prima, sia a intervalli (ad es. 2, 5, 10 e 15 minuti) successivi all'iniezione endovenosa di 100\u00a0mg di CRH (ormone di rilascio della corticotropina) sintetico.\nIl ricorso a questo approccio diagnostico permette di distinguere con relativa facilit\u00e0 tra pazienti affetti da malattia di Cushing con rapporto di ACTH bilaterale del seno petroso inferiore a 1,4 e soggetti con secrezione ectopica di ACTH.\nTuttavia non vi \u00e8 ancora chiaro consenso sul rapporto pi\u00f9 corretto da utilizzare e diversi autori preferiscono utilizzare un rapporto di 2 piuttosto che uno di 1,4.\nIn ogni caso la cateterizzazione dei seni petrosi inferiori dovrebbe essere riservata a quei pazienti nei quali, nonostante l'esecuzione del test ad alte dosi di desametasone e il test CRH (corticotropin-releasing hormone), permangono ancora dubbi di diagnosi differenziale.\nContributi di diversa importanza possono dare, a seconda dei casi, gli esami ecografici e quelli radiologici, che si avvalgono della TAC, della PET, o tramite RMN (per l'indagine di microadenomi ipofisari di 1-2 mm invisibili con altre tecniche), delle arteriografie selettive (comunque rischiose).\nTerapia chirurgica.\nLa terapia chirurgica solitamente prevede diversi passi:\nTerapia farmacologica.\nLa terapia farmacologica \u00e8 ancora nelle fasi iniziali anche perch\u00e9 sia la sindrome di Cushing sia la malattia di Cushing sono considerate malattie rare.\nEsistono per\u00f2 ospedali che trattano i surreni con Lysodren (Mitotane), un farmaco che ha la peculiarit\u00e0 di distruggere le ghiandole surrenali chimicamente, terapia utile se un intervento di surrenectomia non \u00e8 possibile o se i surreni sono ricresciuti.\nAttualmente in Italia e in Europa \u00e8 in sperimentazione un nuovo farmaco che riduce la produzione di ACTH da parte dell'ipofisi, farmaco analogo della somatostatina: pasireotide."}
{"id": "439807", "revid": "287204", "url": "https://it.wikipedia.org/wiki?curid=439807", "title": "Farmacodinamica", "text": "La farmacodinamica \u00e8 lo studio degli effetti biochimici e fisiologici dei farmaci sull'organismo, ed il loro meccanismo d'azione.\nLa farmacocinetica, al contrario, studia gli effetti che i processi dell'organismo hanno sul farmaco (assorbimento, distribuzione, metabolismo, eliminazione).\nDescrizione.\nIn particolare, la farmacodinamica studia l'interazione tra farmaci e recettori. Un farmaco ha due principali tipi di interazione con un recettore, potendo agire da agonista, se attiva il recettore e la risposta biochimico-metabolica ad esso connessa, o antagonista se blocca il recettore, non permettendo al ligando endogeno la sua attivazione.\nL'interazione di un farmaco e del suo recettore \u00e8 regolata da leggi chimiche molto simili a quelle dell'enzimologia, come per esempio la legge di Michaelis-Menten.\nLa farmacodinamica studia anche le interazioni tra farmaci rispetto al loro meccanismo d'azione ed alla loro affinit\u00e0 per un recettore. In particolare, \u00e8 bene ricordare che un farmaco pu\u00f2 legarsi al recettore in maniera reversibile, e quindi competitiva con altri farmaci affini allo stesso recettore, o in maniera irreversibile con un legame non-competitivo.\nAltri concetti importanti in farmacodinamica sono:"}
{"id": "439808", "revid": "729019", "url": "https://it.wikipedia.org/wiki?curid=439808", "title": "Battaglia di Culqualber", "text": "La battaglia di Culqualber \u00e8 stata combattuta in Abissinia (l'attuale Etiopia) dal 6 agosto al 21 novembre 1941 fra italiani e britannici.\nIn quella battaglia il 1\u00ba Gruppo Mobilitato dei Carabinieri e il CCXL Battaglione Camicie Nere si immolarono quasi al completo con tale valore che ai pochi sopravvissuti gli avversari tributarono l'onore delle armi. Oltre a numerose menzioni e decorazioni individuali, per il comportamento tenuto dall'intero reparto alla bandiera dell'Arma dei Carabinieri \u00e8 stata concessa una medaglia d'oro al valor militare. Nel 1949, la ricorrenza della Patrona dell'Arma dei Carabinieri, Virgo Fidelis, \u00e8 stata fissata dal papa Pio XII per il 21 novembre, giorno in cui cade la Presentazione della Beata Vergine Maria e la ricorrenza della battaglia di Culqualber.\nSituazione.\nNel 1941, dopo la caduta di Cheren e dell'Amba Alagi, le operazioni militari in Africa Orientale Italiana si spostarono verso l'Amhara, dove il generale Guglielmo Nasi si era attestato nel sistema difensivo costituito dal ridotto centrale di Gondar e da una serie di capisaldi intorno ad esso. Gondar era l'ultimo baluardo dell'Africa orientale su cui sventolasse ancora la bandiera italiana.\nIl terreno circostante era caratterizzato da una serie di alture ad andamento irregolare, con sommit\u00e0 a cono o piatta (amba), intersecate da profondi burroni di difficile percorribilit\u00e0. Qui fu individuata la posizione chiave per la difesa di tutto il sistema nella Sella di Culqualber, attraverso la quale passava una rotabile a tornanti che era l'unica via di transito utilizzabile dal nemico per raggiungere Gondar con le artiglierie e i reparti corazzati.\nIl 6 agosto 1941 il generale Nasi invi\u00f2 a custodire quel caposaldo i veterani del 1\u00ba Gruppo Mobilitato dei Carabinieri, articolato su due compagnie nazionali (200 uomini italiani) e una di zapti\u00e9 (160 uomini indigeni), al comando del colonnello Augusto Ugolini e del maggiore Alfredo Serranti, del capitano Dagoberto Azzari e del tenente Sante Mantarro. Il seniore Alberto Cassoli comandante del CCXL Battaglione Camicie Nere dell MVSN, forte di 675 legionari.\nPresa visione della situazione, i Carabinieri decisero di attestarsi sul \"Costone dei Roccioni\" (che con i suoi ciglioni a strapiombo si protendeva ad ovest della rotabile per Gondar) e lungo il retrostante \"Sperone del km 39\", il pi\u00f9 avanzato a sud dal lato di Dessi\u00e9-Debra Tabor. Il comando fu invece posto in posizione baricentrica.\nPer meglio prepararsi alla inevitabile battaglia, nelle settimane successive essi si impegnarono nella fortificazione delle loro posizioni utilizzando i tronchi degli alberi che nascevano nei burroni. Per assicurare continuit\u00e0 di fuoco in tutte le direzioni, nella roccia del costone scavarono anche posti a scoglio a feritoie multiple.\nIl 4 settembre, alcune compagnie di \u00e0scari di Camicie Nere effettuarono una sortita notturna assaltando l'accampamento abissino e conquistando molte armi e munizioni. Gli inglesi reagirono con un pesante bombardamento sulle posizioni italiane.\nA settembre gli inglesi, per prepararsi all'attacco finale, si attestarono lungo il vicino fiume Guarn\u00f2 e sulle alture del Danguri\u00e8 minacciando direttamente le posizioni dello \"Sperone del km 39\". A quel punto l'apprestamento difensivo dei Carabinieri era ormai completo ma il contemporaneo afflusso di forze nemiche anche nella vallata del Gumer\u00e0 isol\u00f2 i Carabinieri di Culqualber dal resto dell'apprestamento difensivo italiano dando inizio ad un lungo assedio.\nL'assedio.\nL'accerchiamento degli italiani sulla \"Sella di Culqualber\" era completo e cos\u00ec le linee di rifornimento con le retrovie erano tagliate. Inizi\u00f2, cos\u00ec, un periodo degli stenti. I viveri furono subito razionati e spesso il loro unico pasto era costituito dalla bargutta, una farina molto grossolana ottenuta macinando con delle pietre granaglie, biade e mangime per quadrupedi, poi impastata con acqua e cotta tra sassi roventi e braci.\nMa pi\u00f9 della fame, le sofferenze e le preoccupazioni maggiori venivano dalla mancanza d'acqua. L'unica fonte di approvvigionamento sicura, infatti, era costituita da una sorgente la cui portata era per\u00f2 troppo scarsa per soddisfare i bisogni mentre l'Arno-Guarn\u00f2 e il Gumer\u00e0, i due fiumiciattoli a cui fino a quel momento avevano attinto, erano ormai dominati delle forze assedianti. I carabinieri, dimostrando grande spirito di adattamento, di notte usavano stendere i loro asciugamani per terra che al mattino raccoglievano bagnati dall'elevata umidit\u00e0 notturna, cos\u00ec potevano almeno curare l'igiene personale. Per il resto dovevano spingersi fino ai fiumi dove erano facile bersaglio del tiro nemico, cosa che provocava uno stillicidio di perdite.\nGli assediati erano per\u00f2 coscienti che il tempo giocava a favore degli inglesi, cos\u00ec da met\u00e0 ottobre iniziarono una serie di sortite con il duplice scopo di allentare la pressione del nemico sul caposaldo e sottrargli armi e vettovagliamenti.\nNel corso degli scontri di Culqualber si distinse in particolare il muntaz Unat\u00f9 Endisciau che rifiutando di arrendersi agli inglesi, in seguito alla capitolazione del ridotto avanzato di Debra Tabor, oltrepassate le linee nemiche raggiunse le linee italiane per portare in salvo il gagliardetto del battaglione. Ferito a morte nell'adempimento della missione, primo soldato indigeno, fu decorato con la medaglia d'oro al valor militare.\nLa sortita del 18 ottobre.\nLa prima sortita ebbe inizio il 18 ottobre e fu diretta contro una posizione sull'altura di Lamb\u00e0-Mariam, 15 chilometri a nord del caposaldo. Questa fu anche la pi\u00f9 importante e cruenta fra le molte che caratterizzarono la resistenza di Culqualber dal momento che caus\u00f2 molte perdite al nemico e consent\u00ec di sottrargli un sostanzioso bottino di armi, munizioni e vettovagliamento.\nVisto il successo della loro iniziativa, i Carabinieri continuarono la loro azione con un attacco frontale che, per risparmiare munizioni e secondo gli ordini dati, fu portato all'arma bianca. I britannici ne furono travolti e abbandonarono lasciando in mano dei Carabinieri l'intero complesso di Lamb\u00e0-Mariam. A quel punto il colonnello Augusto Ugolini, comandante della difesa, ordin\u00f2 al maggiore Alfredo Serranti di difendere la posizione con i carabinieri che avevano partecipato all'attacco mentre lui, con i reparti coloniali, inseguiva l'avversario ricacciandolo oltre il Gumer\u00e0.\nI carabinieri del maggiore Serranti riuscirono a resistere fino al rientro degli zapti\u00e9 di Ugolini, nonostante un contrattacco inglese da est. Incalzati dai britannici, tutti insieme iniziarono una lunga e pericolosa marcia in formazione di combattimento, resa pi\u00f9 difficile dai feriti barellati e dalla necessit\u00e0 di portare il ricco bottino in armi, munizioni e viveri.\nL'operazione consent\u00ec agli italiani un temporaneo respiro dalla pressione avversaria e, grazie al bottino di vettovaglie e materiali vari, un alleggerimento nel razionamento e le risorse necessarie a permettere il proseguimento della resistenza.\nPer l'operazione di Lamb\u00e0-Mariam (che agli italiani era costata 36 morti contro gli oltre 150 britannici) i Carabinieri ottennero la Menzione Onorevole nel \"bollettino del Quartier Generale delle FF.AA. n. 505\".\nLa controffensiva inglese.\nNei giorni seguenti il Comando britannico fece affluire nella zona reparti corazzati e rinforzi di ogni genere, incluse decine di migliaia di irregolari al comando di ufficiali britannici. Contemporaneamente avviarono una guerra psicologica, con lanci di manifestini e intimazioni di resa intervallati da martellamenti di artiglierie e bombardamenti aerei. Mandarono anche dei sacerdoti copti per indurre i difensori alla resa, inutilmente. Pi\u00f9 volte inviarono una camionetta con la bandiera bianca, che fu sempre respinta. A quel punto il comandante Serranti rinvi\u00f2 i messaggeri, avvertendoli che la sua risposta sarebbe stata portata dalle armi.\nDal 21 ottobre la pressione esercitata dagli attaccanti si fece sempre pi\u00f9 asfissiante con continui attacchi di terra e aerei.\nNovembre.\nA novembre inizi\u00f2 una serie di attacchi britannici che avrebbe portato alla loro vittoria finale:\nLa sera del 21 novembre 1941 si spense l'ultima resistenza del caposaldo di Culqualber.\nRiconoscimento ai caduti.\nLa caduta del caposaldo di Culqualber fu citata nel Bollettino delle FF.AA. n. 539 del 23 novembre 1941 in questi termini:\nPer l'eroismo dimostrato nella difesa di Culqualber, la bandiera dell'Arma dei Carabinieri \u00e8 stata insignita della sua seconda medaglia d'oro al valor militare con la seguente motivazione:\nAlla difesa del caposaldo partecip\u00f2 invece il LXVII Btg. Coloniale (Magg. Carlo Garbieri poi caduto nelle ultime fasi della difesa), distintosi poi nell'attacco a sorpresa a Lamb\u00e0-Mariam. I Reali Carabinieri arrivarono dopo che il passo era gi\u00e0 presidiato e furono accolti dalla 4\u00aa Cp. del LXVII Btg. Col. comandata dal S/Ten. Giovanni PINAT. Si ricordano anche gli artiglieri che, con pezzi antiquati, fecero il loro dovere, unitamente a chi oper\u00f2 nell'ospedale da campo e nei servizi di Culqualber.\nAlla vicenda e agli eroi caduti Filippo Tommaso Marinetti dedica un capitolo (\"simultaneit\u00e0\") del poema \"Canto eroi e macchine della guerra mussoliniana\".\nRiferimenti.\n\u2022 Vincenzo Meleca, \"La battaglia di Culqualber\", in http://www.ilcornodafrica.it/st-melecaculqualber.pdf"}
{"id": "439809", "revid": "1318658", "url": "https://it.wikipedia.org/wiki?curid=439809", "title": "Enisejsk", "text": "Enisejsk () \u00e8 una citt\u00e0 della Russia in Siberia. Fu la prima citt\u00e0 fondata dai russi sul fiume Enisej nel 1618 come fortezza, e fu una base per la colonizzazione della Siberia. \u00c8 inclusa nell'elenco delle candidature a Patrimoni dell'umanit\u00e0 dell'UNESCO.\nSi trova sul riva sinistra dello Enisej, a da Krasnojarsk; \u00e8 il capoluogo della omonima regione rurale nel Territorio di Krasnojarsk.\nStoria.\nAll'inizio del diciassettesimo secolo si svilupp\u00f2 velocemente, e divent\u00f2 il centro amministrativo ed economico della Siberia Orientale.\nFino al 1629 fu subordinata a Tobol'sk, poi entr\u00f2 nell'oblast' di Tomsk. Nel 1676 divent\u00f2 capoluogo della propria Oblast, che comprendeva il territorio intorno alla citt\u00e0 e tutto quello ad est dello Enisej. Dal 1724 fino al 1796 fu il capoluogo della Provincia di Enisejsk.\nIn seguito, le principali vie di comunicazione nella direzione est-ovest si spostarono pi\u00f9 a sud, e si svilupp\u00f2 la citt\u00e0 di Krasnojarsk; l'importanza di Enisejsk si ridusse. La Transiberiana pass\u00f2 molto pi\u00f9 a sud, ma una sua diramazione termina nella citt\u00e0 di Lesosibirsk, a a sud di Enisejsk; questa citt\u00e0 crebbe poi per lo sviluppo dell'industria del legno.\nInfrastrutture e trasporti.\nAereo.\nLa citt\u00e0 di Enisejsk \u00e8 servita dall'Aeroporto di Enisejsk. L'aeroporto locale \u00e8 uno scalo civile regionale collegato con i voli di linea giornalieri con l'aeroporto di Krasnojarsk. I voli sono effettuati dalla compagnia aerea russa KrasAir.\nL'aeroporto \u00e8 inoltre servito dagli elicotteri che raggiungono le altre cittadine locali. L'Aeroporto di Enisejsk \u00e8 lo scalo d'emergenza per l'Aeroporto di Krasnojarsk.\nSociet\u00e0.\nEvoluzione demografica.\n\"Fonte: Mojgorod.ru\""}
{"id": "439811", "revid": "77358", "url": "https://it.wikipedia.org/wiki?curid=439811", "title": "Jeniseisk", "text": ""}
{"id": "439814", "revid": "1632387", "url": "https://it.wikipedia.org/wiki?curid=439814", "title": "Songs from the Wood", "text": "Songs from the Wood \u00e8 il decimo album della band progressive rock inglese Jethro Tull, pubblicato nel 1977.\nIl disco.\n\"Songs from the Wood\" \u00e8 considerato il primo album di una trilogia di folk rock, completata da \"Heavy Horses\" e \"Stormwatch\" e caratterizzata dalla presenza di temi del folklore britannico.\nEsso si distanzia moderatamente dal rock progressivo degli album precedenti ed ebbe un ottimo impatto sia sui fan sia sulla critica.\nCon \"Songs from the Wood\" Anderson intraprender\u00e0 una sorta di opera di sensibilizzazione riguardo ai problemi ambientali, intento che toccher\u00e0 il suo apice con \"Stormwatch\".\nTracce.\nTutte le canzoni sono state scritte da Ian Anderson.\nSongs from the Wood.\nL'album si apre con la \"title track\". Si tratta di un invito a tutti gli esseri umani a vivere come un tempo, in armonia con la Natura (rappresentata dal bosco), anzich\u00e9 tentare di distruggerla a tutti i costi. Particolarmente significativo a questo proposito \u00e8 il verso \"Let me [...] show you how the garden grows\" (\"Lascia/lasciate che ti/vi mostri come cresce il giardino\"), segno che gli uomini si sono talmente staccati dal mondo naturale che non sanno nemmeno come nascano e crescano le piante e l'erba.\nJack-in-the-Green.\nLa seconda canzone dell'album si rif\u00e0 a Jack in the Green, una figura del folklore inglese nata fra il XVI e XVII secolo ed associata a diversi riti di fertilit\u00e0 e responsabile del rifiorire degli alberi e della natura in generale dopo il periodo invernale. Nel pezzo in questione Anderson sostituisce l'inverno con il progresso tecnologico e il conseguente inquinamento ambientale, ma sottolinea come ci sia ancora speranza.\nCup of Wonder.\nSi tratta di un esplicito richiamo a considerare quanto la tradizione ha da offrire. Il testo presenta diverse immagini della tradizione celtica e riferimenti pagani precristiani fra cui la \"cup of crimson wonder\" a cui si rif\u00e0 il titolo, che si riferisce in particolare ad un sacrificio umano druido. Per il grande ricorso a immagini e riferimenti al folklore celtico la canzone risulta di non facile comprensione per chiunque fosse poco esperto in materia.\nHunting Girl.\nLa quarta traccia dell'album presenta allusioni di tipo sessuale, in particolare il testo narra di una ragazza aristocratica che seduce un contadino attraverso pratiche poco usuali. In essa \u00e8 ben dipinta la condizione della donna nel mondo celtico dove, contrariamente a molte altre zone del mondo, aveva un ruolo privilegiato. Peraltro godeva anche di una certa libert\u00e0 sessuale in quanto prima dell'invasione cattolica il concetto di peccato non esisteva per cui capitava spesso di imbattersi in \"donne cacciatrici\".\nRing Out, Solstice Bells.\nSi tratta di una danza per celebrare il solstizio d'inverno. Anticamente per molti popoli europei, tra cui Celti e Germani, questa festa era una delle principali nel corso dell'anno, fino all'avvento del Cristianesimo che la rimpiazz\u00f2 con il Natale.\nVelvet Green.\n\u00c8 una delle canzoni pi\u00f9 apprezzate dell'album con un inizio strumentale molto \"medievale\". Il narratore \u00e8 un giovane uomo innamorato che chiede alla sua amata di uscire con lui. Il pezzo descrive l'amore negli spazi aperti (non solo a livello sentimentale ma anche carnale) e sottolinea il bisogno dell'uomo, nonostante l'avanzare della \"civilization\", di avere sempre e comunque una donna al suo fianco.\nLa struttura della canzone \u00e8 molto complessa: il tempo cambia in continuazione risultando a volte stentato, aumentando la \"suspense\" nel pubblico, ed altre volte una dolce ma ritmata e spensierata danza.\nPer le immagini che evoca, la traccia in questione presenta certe analogie con \"Sweet Dream\".\nThe Whistler.\nAncora una canzone d'amore, ma che illustra anche una delle idee chiave dell'intero album: una vita felice per essere tale dev'essere priva di preoccupazioni. Lo stesso titolo (intraducibile letteralmente in italiano ma che potrebbe essere reso con \"Il fischiettatore\") rende quest'idea, infatti il fischiettare \u00e8 sintomo di assenza di preoccupazioni o timori. Il tutto \u00e8 accompagnato dalla musica, con una massiccia presenza di un tin whistle.\nPibroch (Cap in Hand).\nLa canzone \u00e8 anche nota semplicemente come \"Pibroch\" (dal gaelico \"pi\u00f2baireached\", un genere di musica triste, funerea) e anch'essa ha come tema l'amore. Al contrario delle precedenti per\u00f2 narra di un amore irrequieto, un uomo che viaggia fra i boschi verso la casa della propria amata alla quale non \u00e8 mai riuscito a dichiarare i propri sentimenti. \u00c8 per\u00f2 ormai troppo tardi, quando arriva a destinazione c'\u00e8 un altro uomo accanto a lei.\nFire at Midnight.\nL'album si conclude con una quarta canzone d'amore che descrive la gioia di ritornare a casa dalla propria moglie dopo un duro giorno di lavoro. Il pezzo traspira un'atmosfera di relax, armonia e pace.\nBeltane.\nLa traccia \u00e8 stata aggiunta nella versione rimasterizzata su CD nel 2003, anche se registrata durante le sessioni di \"Heavy Horses\" salvo poi essere edita nella raccolta \"20 Years of Jethro Tull\" (1988). Anderson ancora evoca un immaginario rurale, estrapolando immagini dall'antico festival celtico di Beltane.\nSongs from the Wood - 40th Anniversary Edition 'The Country Set'.\nIl 19 maggio 2017 \u00e8 stato pubblicato il box set \"Songs from the Wood - 40th Anniversary Edition 'The Country Set\"'. Il disco venne riproposto in un cofanetto comprendente 3 CD e 2 DVD, contenenti tutti i brani remixati da Steven Wilson, brani extra e dal vivo del 1977.\nL'album in vinile e il CD singolo verranno pubblicati nel luglio 2017.\nDVD 2.\nLive at The Capital Centre, Landover, Maryland, 21st November 1977"}
{"id": "439815", "revid": "47767", "url": "https://it.wikipedia.org/wiki?curid=439815", "title": "Ariele", "text": "Origine e diffusione.\nDeriva dal nome ebraico \u05d0\u05b2\u05e8\u05b4\u05d9\u05d0\u05b5\u05dc (\"'Ari'el\"), il cui significato \u00e8 dibattuto: viene interpretato come \"leone di Dio\" (lo stesso di Othniel), \"dono di Dio\", \"potente\", \"altare di Dio\", \"cuore dell'altare\" o solo \"altare\". \u00c8 presente diverse volte nell'Antico Testamento, dov'\u00e8 usato sia come nome di persona (2Sam e 1Cr , Esd ), sia per indicare la citt\u00e0 di Gerusalemme (Is ). Viene portato anche da un arcangelo della tradizione apocrifa giudaico-cristiana, Ariel.\nNella forma \"Ariel\", venne utilizzato da Shakespeare per il personaggio di Ariel ne \"La tempesta\", uno \"spirito dell'aria\" (dal quale prende il nome Ariel, un satellite di Urano), e poi da Milton per il suo \"Paradiso perduto\", opere che contribuirono alla sua diffusione in Italia. Qui risulta distribuito nel centro-nord per tutte le varianti ed \u00e8 particolarmente accentrato in Lazio e Lombardia per la forma Ariel (che \u00e8 usata sia al maschile, sia al femminile, ed \u00e8 pronunciata sia \"\u00c0riel\", sia \"Ari\u00e8l\"), mentre la forma femminile Ariella, di gran lunga la pi\u00f9 diffusa, risulta accentrata in Veneto ed Emilia-Romagna.\nIn inglese, il nome \"Ariel\" \u00e8 attestato dal XVI secolo al maschile; il suo uso al femminile \u00e8 documentato a partire dal XIX secolo, soprattutto dagli anni ottanta, dopo che venne chiamata cos\u00ec la protagonista del film Disney \"La sirenetta\"; in effetti, almeno negli ambienti anglofoni, il nome viene maggiormente associato proprio a questo personaggio.\nOnomastico.\nNessun santo porta questo nome, che quindi \u00e8 adespota; l'onomastico si pu\u00f2 eventualmente festeggiare il 1\u00ba novembre, in occasione di Ognissanti."}
{"id": "439817", "revid": "287204", "url": "https://it.wikipedia.org/wiki?curid=439817", "title": "Lago Bodom", "text": "Il lago Bodom (\"Bodominj\u00e4rvi\" in finlandese, \"Bodom tr\u00e4sk\" in svedese) \u00e8 un lago finlandese di circa 3\u00a0km2 situato nelle vicinanze di Espoo, a circa 22\u00a0km dalla capitale Helsinki.\nNel lago ci sono due piccole isole, Stor\u00f6ren e Lill\u00f6ren. Vicino a quest'ultima isola vi \u00e8 il punto pi\u00f9 profondo del lago, a circa 13\u00a0m. L'emissario del lago Bodom \u00e8 l'Espoonjoki, che a sua volta sfocia nel golfo di Finlandia.\nNella parte sud-orientale del lago \u00e8 situato Oittaa, centro di attivit\u00e0 all'aperto con spiaggia sabbiosa.\nIl lago \u00e8 stato oggetto di notoriet\u00e0 a causa del massacro del lago Bodom che ebbe luogo il 4 giugno 1960, in cui quattro adolescenti furono attaccati mentre accampati sulle sue sponde in circostanze mai del tutto chiarite, e tre di loro persero la vita.\nIl gruppo dei Children of Bodom, i cui componenti sono originari proprio di Espoo, prende il nome proprio da questo lago."}
{"id": "439821", "revid": "484362", "url": "https://it.wikipedia.org/wiki?curid=439821", "title": "Bursting Out - Live", "text": ""}
{"id": "439822", "revid": "484362", "url": "https://it.wikipedia.org/wiki?curid=439822", "title": "Live - Bursting Out", "text": ""}
{"id": "439835", "revid": "438678", "url": "https://it.wikipedia.org/wiki?curid=439835", "title": "Too Old to Rock 'n' Roll", "text": ""}
{"id": "439836", "revid": "438678", "url": "https://it.wikipedia.org/wiki?curid=439836", "title": "Too Old to Rock and Roll", "text": ""}
{"id": "439841", "revid": "3167338", "url": "https://it.wikipedia.org/wiki?curid=439841", "title": "La Divina Commedia", "text": ""}
{"id": "439842", "revid": "34862", "url": "https://it.wikipedia.org/wiki?curid=439842", "title": "Warchild", "text": ""}
{"id": "439844", "revid": "34862", "url": "https://it.wikipedia.org/wiki?curid=439844", "title": "Passion play", "text": ""}
{"id": "439847", "revid": "1342360", "url": "https://it.wikipedia.org/wiki?curid=439847", "title": "Maurizio Rossi (calciatore 1970)", "text": "Carriera.\nGiocatore.\nEsord\u00ec fra i professionisti nel campionato di Serie C2 del 1988-89 con la Rondinella Firenze, squadra con cui rimase fino al 1993 mettendosi in luce fra i dilettanti del Campionato Nazionale Dilettanti. Fu quindi acquistato dal Valle d'Aosta Aosta-Sarre, in C2 tanto, e nel 1994 pass\u00f2 al in Serie B.\nCon i biancorossi gioc\u00f2 prima un campionato giocando molte partite, sebbene spesso partisse dalla panchina, poi due anni in massima serie, arrivando a segnare forse il gol pi\u00f9 importante della storia della squadra. Sua infatti la realizzazione decisiva nei tempi supplementari di -Napoli, finale di Coppa Italia del 1997. A Vicenza nel settembre 1995 ebbe modo di segnare anche il primo gol del Vicenza in Serie A dopo sedici anni, contro la Fiorentina.\nPassato al Lecce in quell'anno e al in quello successivo, si scopr\u00ec anche un discreto realizzatore arrivando a segnare 9 reti nel campionato 1999-2000 col .\nTornato a Vicenza, gioc\u00f2 15 partite nel campionato in cui i biancorossi sono retrocessi. Anche Rossi torn\u00f2 a giocare in Serie B, prima col e poi due anni col Venezia, disputando in laguna il campionato 2002-2003.\nNel 2004 pass\u00f2 al Padova in Serie C1 giocando 6 partite di campionato, per passare alla Viterbese nel 2005-2006 giocando 16 volte con 2 gol. Svincolato, nel novembre 2006 viene ingaggiato dal Citt\u00e0 di Jesolo, militante in Serie D, disputando 15 partite con un gol.\nQuindi \u00e8 passato all'Union Borso, militante in Terza Categoria, con cui nella stagione 2008-2009 ha vinto il campionato con due partite di anticipo.\nAllenatore.\nIl 7 agosto 2009 firma un contratto biennale col Sandon\u00e0 1922 di cui diventa il nuovo allenatore della prima squadra. Successivamente guida la Miranese in Eccellenza.\nDa agosto 2014 \u00e8 l'allenatore della formazione Berretti dell'Unione Venezia; il 19 ottobre 2014, per quattro giorni, \u00e8 stato l'allenatore della prima squadra in sostituzione dell'esonerato Alessandro Dal Canto in attesa della nomina di Michele Serena, guidando la prima squadra nella sconfitta di Coppa Italia Lega Pro contro la Spal.\nNel giugno del 2015 diventa il nuovo allenatore della Clodiense in Serie D. Il 19 ottobre viene sollevato dall'incarico.\nNel giugno del 2016 torna nel settore giovanile del Venezia come allenatore degli Allievi per la stagione 2016-2017."}
{"id": "439848", "revid": "104265", "url": "https://it.wikipedia.org/wiki?curid=439848", "title": "Bolesatina", "text": "La Bolesatina \u00e8 una glicoproteina isolata dal fungo Boletus satanas che provoca nell'uomo gastroenteriti. Questa lectina, a concentrazioni molto basse, ha attivit\u00e0 mitogenica sui linfociti umani, mentre a concentrazioni pi\u00f9 alte inibisce la sintesi proteica.\nTossicit\u00e0.\nLD50 orale 3,3\u00a0mg/kg in ratto"}
{"id": "439852", "revid": "1061716", "url": "https://it.wikipedia.org/wiki?curid=439852", "title": "Lunar Strain", "text": "Lunar Strain \u00e8 l'album di debutto degli In Flames, pubblicato in Europa dalla Wrong Again Records nel 1994 e in Giappone nel 1995 con le tracce dell'EP Subterranean e la cover degli Iron Maiden e dei Metallica\nNel 2000 viene ristampato con le tracce dell'EP Subterranean e due tracce bonus: \"Dead Eternity\" \"(demo version)\", e \"The Inborn Lifeless\", versione demo di \"Dead God In Me\".\nNel 2004 viene ristampato, in una edizione che vede Clad in Shadow come traccia 2, e nel 2005 questa ristampa viene riproposta aggiungendo come tracce bonus le tracce della demo \"Demo '93\", pubblicata nel 1993.\nN.B. : in queste edizioni vi \u00e8 un grave errore: la tracklist non \u00e8 stata aggiornata, di conseguenza le canzoni sono nominate con un titolo sbagliato (\"Clad in Shadow\" viene chiamata \"Lunar Strain\", \"Lunar Strain\" diviene \"Starforsaken\" e cos\u00ec via).\nIl disco.\nLe musiche sono composte interamente da Jesper Str\u00f6mblad e Glenn Ljungstr\u00f6m, fatta eccezione per H\u00e5rgal\u00e5ten che proviene dalla musica tradizionale svedese. Testi scritti da Mikael Stanne.\nTracce.\n\"*(tracce bonus edizione Giapponese)\"\n\"#(tracce bonus Lunar Strain/Subterranean)\""}
{"id": "439856", "revid": "768068", "url": "https://it.wikipedia.org/wiki?curid=439856", "title": "Lingue turche", "text": "Le lingue turche, dette anche lingue turciche, sono una famiglia di lingue parlate in Europa e Asia.\nDistribuzione geografica.\nSono circa trenta lingue, parlate su un'area che spazia dall'Europa orientale alla Siberia e la Cina occidentale da una comunit\u00e0 stimata di 200 milioni di madrelingua, e decine di milioni di locutori come seconda lingua. La lingua turcofona maggiormente parlata \u00e8 il turco, lingua ufficiale della Turchia.\nClassificazioni.\nPoich\u00e9 le lingue turciche condividono alcune caratteristiche con le lingue mongoliche, le lingue tunguse, le lingue coreane e le lingue nipponiche esse furono tradizionalmente considerate un gruppo dell'ipotetica famiglia delle lingue altaiche. Comunque la gran parte dei glottologi contemporanei rifiuta questa classificazione e considera le lingue turciche una famiglia a s\u00e9 stante, e non un gruppo. Una somiglianza apparente con le lingue uraliche spinse alcuni linguisti a considerarle parte di una famiglia addirittura pi\u00f9 estesa, e altrettanto inverosimile, di lingue uralo-altaiche, famiglia la cui esistenza oggi \u00e8 totalmente confutata.\nLa classificazione genetica delle lingue turche maggiormente accettata \u00e8 quella di Aleksandr Samojlovi\u010d, importante studioso delle lingue turche, che ha ricoperto prestigiosi incarichi in diverse istituzioni scientifiche e culturali dell'Unione Sovietica, fra le quali l'Istituto di Studi Orientali dell'Accademia delle Scienze, della quale fu direttore sino al 1937.\nGeograficamente e linguisticamente, le lingue dei sottogruppi del sud-ovest, nord-ovest, e sud-est appartengono alle lingue turche centrali, mentre il sottogruppo del nord-est, il \"khalaj\", \u00e8 definito lingua periferica.\nSecondo \"Ethnologue\", la classificazione delle lingue turche \u00e8 la seguente:\nStoria.\nPer secoli i popoli di lingue turche si sono spostati e mescolati per gran parte dell'Eurasia e le loro lingue sono state influenzate sia dai mutui contatti sia dalle lingue con cui entrarono in contatto, particolarmente le lingue iraniche, le lingue slave e le lingue mongole. Questo fatto ha in qualche modo oscurato gli sviluppi storici di ciascuna lingua e sottogruppo linguistico della famiglia turca, e come conseguenza sono stati proposte diverse classificazioni delle lingue turche.\nVari elementi delle lingue turche sono passati nell'ungherese, persiano, russo, nel bulgaro, e in misura minore nell'arabo.\nGrammatica.\nLa famiglia delle lingue turche manifesta armonia vocalica, \u00e8 composta da lingue agglutinanti, e la struttura della frase \u00e8 di tipo SOV."}
{"id": "439860", "revid": "11959", "url": "https://it.wikipedia.org/wiki?curid=439860", "title": "Al-Hakam I", "text": ""}
{"id": "439862", "revid": "767487", "url": "https://it.wikipedia.org/wiki?curid=439862", "title": "Materia (album)", "text": "Materia \u00e8 il sesto album della Progressive death metal/gothic metal band Novembre.\nIl disco.\nUn album certamente diverso dalle altre produzioni della band romana, un disco molto introspettivo e delicato, che abbandona le tipiche sonorit\u00e0 death metal di \"Dreams d'Azur\" (2002) (ri-registrazione di \"Wish I Could Dream It Again...\", primo LP del gruppo) per orientarsi su un sound pi\u00f9 calmo, fatto di melodie particolari e di stampo decisamente gothic metal.\nCarmelo Orlando abbandona quasi totalmente lo scream (presente solo in 3/4 brani), dando spazio ad una voce pi\u00f9 emozionale ed armoniosa, che meglio si sposa con i suoni melodici ed onirici di questa nuova produzione."}
{"id": "439867", "revid": "120553730", "url": "https://it.wikipedia.org/wiki?curid=439867", "title": "Propilene", "text": "Il propilene (: , nome IUPAC: propene) \u00e8 un idrocarburo alifatico insaturo di formula =- appartenente alla categoria degli alcheni lineari. A temperatura e pressione ambiente si presenta come un gas incolore, altamente infiammabile e quasi inodore, poco solubile in acqua ma ben miscibile con solventi organici come l'etanolo (1250 mL/100 mL), l'acido acetico (524,5\u00a0mL/100\u00a0mL) ed il dietiletere. Brucia con fiamma fuligginosa di colore giallo ed \u00e8 altamente reattivo, tanto da essere largamente utilizzato nell'industria chimica per la sintesi di svariati composti organici, tra cui l'acetone, l'isopropilbenzene, il 2-propanolo, l'ossido di propilene, l'acrilonitrile e gli isopropilalogenuri. Costituisce inoltre il monomero strutturale del polipropilene, che \u00e8 polimero termoplastico di vastissimo impiego.\nStoria.\nIl propilene \u00e8 stato il primo reagente petrolchimico ad essere stato impiegato su scala industriale. Fino al 1920 veniva utilizzato esclusivamente per produrre alcol isopropilico, che era a sua volta utilizzato per produrre acetone. Tale processo era stato messo a punto da Marcellin Berthelot nel 1855.\nNel 1944 H. Hock e S. Lang scoprirono un'altra via per la sintesi indiretta dell'acetone dal propilene, che passava attraverso la formazione del cumene (processo al cumene).\nStruttura.\nLo scheletro carbonioso del propilene \u00e8 costituito da tre atomi di carbonio, uno in stato di ibridazione \"sp3\" e gli altri due, impegnati nella formazione del doppio legame, in stato di ibridazione \"sp2\".\nIl legame \u03c3 C-C misura 154 pm mentre il doppio legame C=C misura 134,1 pm.\nOrbitale molecolare.\nLa nube elettronica della molecola risulta dislocata prevalentemente sull'atomo di carbonio in posizione 1, dal momento che il gruppo metilico - in posizione 3 si comporta da elettron-donatore, ovvero esplica le sue propriet\u00e0 elettrorepellenti \"spostando\" l'orbitale molecolare verso l'atomo di carbonio pi\u00f9 distante. Ci\u00f2 fa s\u00ec che il carbonio in posizione 1 presenti una carica parziale negativa, a fronte della carica parziale positiva che si disloca invece sul carbonio centrale (in posizione 2). L'assetto elettronico cos\u00ec definito pu\u00f2 essere reso graficamente nel seguente modo:\ndove con \u03b4- \u00e8 indicata la carica parziale negativa in corrispondenza dell'atomo di carbonio in posizione 1, mentre con \u03b4+ \u00e8 indicata la carica parziale positiva in corrispondenza dell'atomo di carbonio in posizione 2. La presenza di tali cariche parziali determina un momento di dipolo della molecola di propilene pari a 0,35 D.\nTale separazione delle cariche concorre in modo significativo alla caratterizzazione della reattivit\u00e0 del propilene, in particolare per quanto riguarda il meccanismo di reazione delle addizioni sul doppio legame, che in virt\u00f9 della polarit\u00e0 di quest'ultimo rispettano la regola di Markovnikov sull'orientamento preferenziale dei gruppi elettrofili (con carica positiva totale o parziale), che nel caso specifico si addizionano al carbonio con carica parziale negativa (in posizione 1).\nConformazione.\nIl legame tra l'atomo di carbonio in stato di ibridazione \"sp3\" e l'atomo di carbonio in \"sp2\" \u00e8 un legame semplice di tipo sigma, ed \u00e8 quindi in grado di ruotare sul proprio asse. Ci\u00f2 determina il fatto che tale sostanza si pu\u00f2 presentare in diversi isomeri conformazionali, in particolare nei due rotameri \"eclissato\" e \"sfalsato\".\nIl conformero eclissato (prima figura in alto) ha maggiore stabilit\u00e0 rispetto al conformero sfalsato (seconda figura in alto), propriet\u00e0 ancora una volta riconducibile all'assetto elettronico dell'orbitale molecolare. Come \u00e8 noto, sul gruppo del carbonio in posizione 1 si trova dislocata una carica parziale negativa \" \u03b4\u2212\", mentre sul gruppo del carbonio in posizione 2 una carica parziale positiva \" \u03b4+\". I tre legami C-H del carbonio in posizione 3, sebbene in misura minore, sono anch'essi polarizzati, per via della differenza di elettronegativit\u00e0 tra il carbonio e l'idrogeno, pari a 0,45 circa, fattore che orienta l'orbitale del legame verso l'atomo di carbonio, dislocando sui tre atomi di idrogeno una debole carica parziale positiva \" \u03b4+\". Date tali premesse, risulta evidente che la conformazione eclissata risulta pi\u00f9 stabile di quella sfalsata, dal momento che la distanza tra i tre H in posizione 3 con carica parziale positiva H\u03b4+ ed il gruppo C2 con carica parziale positiva \u00e8 massima (forza repulsiva), mentre la distanza tra H\u03b4+ in 3 ed il gruppo C1 con carica parziale negativa (tra i quali si instaura quindi una debole attrazione intramolecolare) \u00e8 minima. Da considerare infine che l'assetto elettronico cos\u00ec caratterizzato fa s\u00ec che tutti i legami, fatta eccezione per i due legami \u03c3 C-H del carbonio in posizione 3, giacciano sullo stesso piano geometrico.\nDisponibilit\u00e0 in natura.\nIl propilene \u00e8 presente in piccole percentuali nell'atmosfera sia in zone metropolitane (2,6-23,3 parti per miliardo) sia in zone rurali (0,007-4,8 parti per miliardo). Ci\u00f2 \u00e8 dovuto al fatto che viene prodotto naturalmente dalla vegetazione, come prodotto della combustione di biomassa, dagli scarichi delle automobili e nel fumo di tabacco.\nNel 2007 sono state rilevate tracce di propano nel gas interstellare attraverso un radiotelescopio IRAM installato in Andalusia.\nNel 2013 la sonda Cassini \u00e8 riuscita a rilevare la presenza del propilene nell'atmosfera di Titano, il pi\u00f9 grande dei satelliti che orbitano attorno a Saturno.\nProduzione industriale.\nNon essendo un componente del gas fossile o del grezzo, ed essendo relativamente raro in natura, per ottenere il propilene \u00e8 necessario ricorrere a processi di sintesi chimica.\nLa produzione annuale di propilene a livello mondiale calcolata per il 2012 \u00e8 di circa 80 milioni di tonnellate.\nIl propilene, assieme a molti altri composti a basso peso molecolare, si forma spontaneamente in seguito al cracking di miscele di idrocarburi, con una resa che va dal 3% al 20% a seconda del tipo di miscela, della pressione e della temperatura impiegate nel processo. Il propilene viene poi facilmente purificato sfruttando la sua differente temperatura di ebollizione rispetto agli altri componenti della miscela ottenuta dal cracking.\nI metodi di produzione industriale pi\u00f9 utilizzati sono:\nTra questi metodi, lo steam cracking \u00e8 il pi\u00f9 utilizzato (56%), seguito dal cracking catalitico (33%).\nIn questi processi in realt\u00e0 il propilene figura come prodotto secondario, per cui il quantitativo di propilene disponibile nel mercato dipende anzitutto dalla richiesta dei prodotti principali (in particolare dalla richiesta di etilene).\nLa produzione di propilene da cracking del propano avviene attraverso la seguente reazione:\nEsistono inoltre altre reazioni chimiche che danno come prodotto il propilene, generalmente divisibili in eliminazioni ed ossidoriduzioni.\nEliminazioni.\nUna reazione di sintesi del propilene per eliminazione \u00e8 la deidratazione del propanolo o dell'isopropanolo. La reazione prevede il trattamento a caldo dell'alcole, con consecutivo allontanamento di acqua e formazione del doppio legame:\nOssidoriduzioni.\nUna reazione di sintesi del propilene per eliminazione \u00e8 la deidrogenazione catalitica del propano. In presenza di un opportuno catalizzatore metallico, il propano si ossida a propilene, con allontanamento di idrogeno molecolare in forma gassosa:\nTale reazione \u00e8 endotermica e viene svolta generalmente a pressione atmosferica e a valori di temperatura intorno a 500-700\u00a0\u00b0C. I catalizzatori utilizzati sono in genere a base di metalli nobili o metalli pesanti, tra cui platino o cromo.\nReattivit\u00e0.\nA causa della presenza di un doppio legame C=C, il propilene presenta una spiccata reattivit\u00e0 chimica. La tipologia di reazioni chimiche che vedono protagonista il propilene sono per la maggior parte simili a quelle che possono coinvolgere l'etilene, ma a differenza di quest'ultimo, il propilene pu\u00f2 anche dare luogo a reazioni di sostituzione nelle quali a reagire \u00e8 il gruppo metile (CH3). Inoltre il propilene risulta pi\u00f9 stabile rispetto all'etilene in quanto presenta risonanza allilica.\nPu\u00f2 dare luogo a reazioni violente in presenza di sostanze con potere ossidante (ad esempio ossigeno), diossido di azoto, tetraossido di diazoto e ossido di diazoto. Inoltre pu\u00f2 esplodere se \u00e8 conservato all'interno di recipienti in vetro sotto pressione o se viene a contatto con acqua a temperature intorno a 42-75\u00a0\u00b0C.\nAddizioni.\nLa quasi totalit\u00e0 delle reazioni alle quali partecipa il propilene interessa il suo doppio legame, sul quale avvengono in genere addizioni elettrofile, di cui il meccanismo di reazione generale \u00e8 il seguente:\nE rappresenta la specie elettrofila, mentre Nu la specie nucleofila. In un primo momento (stadio \"lento\"), sotto l'azione di E, il legame \u03c0 C2\u03b4+C1\u03b4\u2212 si spezza, ed il doppietto elettronico che lo costituiva va a formare l'orbitale del nuovo legame C1-E, cosa che prevede la rottura contemporanea del legame E-Nu (se non gi\u00e0 avvenuta prima, come nel caso dell'addizione di sostanze acide), dove il doppietto elettronico si va a stabilizzare sull'orbitale ibrido \"sp3\" di Nu, conferendogli carica negativa netta ('). In conseguenza a ci\u00f2, su C2 si stabilizza una carica positiva netta, con formazione di un carbocatione stabile. A questo punto l'anione ' cede il proprio doppietto elettronico a (stadio \"veloce\") ed instaura il legame C2-Nu, concludendo la reazione.\nAlogenazione per trattamento con un acido alogenidrico di formula generale HX. Il meccanismo di reazione prevede la dissociazione dell'acido in ioni e ioni , rispettivamente la specie elettrofila e la specie nucleofila, che spezzano il legame \u03c0 ed instaurano i legami semplici C-H e C-X, addizionandosi cos\u00ec alla molecola di propilene con consecutiva formazione dell'alogenoderivato corrispondente. La reazione segue la regola di Markovnikov:\nIdratazione in ambiente acquoso. Una molecola di acqua spezza il legame \u03c0 addizionandosi al propilene con formazione di isopropanolo. La reazione \u00e8 catalizzata da un pH acido e segue la regola di Markovnikov:\nSolfatazione per trattamento con acido solforico. La meccanica di reazione \u00e8 analoga a quella dell'addizione di acidi alogenidrici: l'acido si dissocia in ioni e ioni che vanno a spezzare il legame \u03c0 per formare i legami \u03c3 C-H e C-, con conseguente formazione dell'idrogenosolfato di isopropile. Per avere una buona resa, la reazione dovrebbe avvenire in ambiente anidro, o comunque a basso contenuto di , in presenza della quale l'idrogenosolfato di isopropile reagirebbe dando la formazione di isopropanolo, che presenta maggiore stabilit\u00e0. Anche in questo caso la reazione \u00e8 secondo Marcovnikov.\nOssidoriduzioni.\nBromurazione per trattamento con bromo molecolare. La reazione \u00e8 un'ossidoriduzione in cui il bromo agisce da ossidante, accettando elettroni dal propilene e passando dallo stato di ossidazione 0 a \u22121, con rottura del legame \u03c0 costituente il doppio legame C=C e stabilizzazione di due legami semplici C-Br. Si ottiene cos\u00ec il bromoderivato 1,2-dribromopropano:\nIdrogenazione del doppio legame per trattamento con idrogeno molecolare con formazione di propano. In questo caso il propilene \u00e8 la specie ossidante, mentre l'idrogeno agisce da riducente, cedendo elettroni al propilene e passando dallo stato di ossidazione 0 a +1, con rottura del legame \u03c0 e formazione di due legami C-H. La reazione avviene in presenza di un opportuno catalizzatore, come ad esempio il platino metallico:\nOssidazione con permanganato. La specie ossidante \u00e8 costituita dallo ione permanganato, in genere utilizzato nella forma di sale di potassio (), che sottrae elettroni al doppio legame passando dallo stato di ossidazione +7 agli stati +5 e +4, rispettivamente sotto forma di ione manganato () e diossido di manganese (). Il prodotto dell'ossidazione del propilene \u00e8 il glicole propilenico.\nIdentificazione.\nIl propilene pu\u00f2 essere rilevato attraverso tecniche di spettrofotometria infrarossa, gascromatografia-spettrometria di massa e da misurazioni della chemiluminescenza con ozono o azoto.\nInoltre, essendo un alchene, risulta positivo al saggio di Baeyer ed al saggio con acqua di bromo. Se trattato con d\u00e0 come prodotto l'isopropanolo, che pu\u00f2 essere riconosciuto come alcol secondario dal saggio di Lucas.\nUtilizzo.\nGli utilizzi del propilene variano a seconda del suo grado di purezza. Tra le impurezze presenti compaiono spesso propano, etano e anidride carbonica.\nIl propilene prodotto in raffineria consiste in una miscela con un tenore di propilene intorno al 50-70% e viene utilizzato principalmente come additivo per la benzina (per migliorarne il numero di ottano) e come reagente nella sintesi di cumene e alcol isopropilico.\nPropilene pi\u00f9 puro viene invece utilizzato per la produzione di polipropilene, ossido di propilene e acrilonitrile. In particolare per la produzione di polipropilene e ossido di propilene sono richiesti livelli minimi di impurezze, soprattutto solfuro di carbonile che costituisce un veleno per i catalizzatori.\nTra queste sostanze, la produzione di polipropilene assorbe il maggior quantitativo di propilene. In particolare il 65% della produzione mondiale di propilene \u00e8 destinato alla produzione di polipropilene, seguito da acroleina (7%), cumene (7%) e ossido di propilene (7%).\nIl propilene viene utilizzato inoltre come reagente per la produzione di altre sostanze chimiche, tra cui: acido acrilico, cloruro di allile, butanale, nonene, dodecene, eptene e gomme EPDM.\nTrova inoltre applicazione come refrigerante.\nIn passato veniva utilizzato come anestetico ad effetto temporaneo nell'ambito dell'odontoiatria.\nStoccaggio e trasporto.\nIl propilene viene in genere conservato in forma liquida all'interno di serbatoi raffreddati o come gas ad alta pressione all'interno di serbatoi sferici.\nAl fine di evitare incendi ed esplosioni, il propilene deve essere stoccato a bassa temperatura (minore di 52\u00a0\u00b0C), in serbatoi resistenti al fuoco e lontano da fonti di innesco (quali ad esempio scintille, fiamme e sorgenti di calore).\nOltre all'immagazzinamento nei serbatoio, una pratica molto comune \u00e8 quella di accumulare il propilene nel sottosuolo all'interno di diapiri salini.\nRischi per la salute.\nIl propilene viene assorbito molto lentamente dall'organismo, per cui la maggior parte del propilene eventualmente inalato viene immediatamente rilasciato attraverso la respirazione. Ad elevate concentrazioni, il propilene viene assorbito dall'organismo e una parte di questo viene metabolizzato con produzione di ossido di propilene.\nIn alcuni studi su ratti esposti ad inalazione di propilene per periodi prolungati sono stati osservati degli effetti sull'apparato respiratorio, in particolare metaplasia squamosa (in entrambi i sessi), iperplasia epiteliale (nelle femmine) e infiammazione della cavit\u00e0 nasale (nei maschi).\nTra gli effetti del propilene in caso di inalazione si possono riscontrare effetti sul sistema nervoso centrale (quali: vertigini, sonnolenza e perdita di coscienza) e soffocamento (a causa della diminuzione di ossigeno nell'ambiente).\nIl contatto con propilene liquefatto provoca invece congelamento e ustioni a causa della bassissima temperatura di tale liquido."}
{"id": "439872", "revid": "767487", "url": "https://it.wikipedia.org/wiki?curid=439872", "title": "Paavo L\u00f6tj\u00f6nen", "text": "Biografia.\nPaavo L\u00f6tj\u00f6nen proviene da una famiglia di musicisti e gi\u00e0 all'et\u00e0 di 7 anni aveva deciso di suonare il violoncello. Come gli altri membri della band si \u00e8 diplomato all'accademia Sibelius ed in seguito ha cominciato ad insegnare violoncello in una scuola di musica.\nOltre che per la musica ha uno spiccato interesse per la natura e lo sport, infatti \u00e8 maestro di sci a Yll\u00e4s.\nStile.\nPaavo ama diversi generi musicali, dalla classica, al metal, al rock fino al jazz. \u00c8 un fan dei Rammstein. Della musica classica preferisce i compositori Sibelius, Brahms e Mozart."}
{"id": "439874", "revid": "32658", "url": "https://it.wikipedia.org/wiki?curid=439874", "title": "Arcidiocesi di Reggio Calabria", "text": ""}
{"id": "439878", "revid": "2043609", "url": "https://it.wikipedia.org/wiki?curid=439878", "title": "Ludovico I di Etruria", "text": "Spos\u00f2 sua cugina Maria Luisa di Spagna e fu un accanito sostenitore del Dispotismo illuminato, finch\u00e9 non mor\u00ec sua zia Maria Antonietta d'Asburgo-Lorena, da allora si schier\u00f2 dalla parte dei pi\u00f9 accaniti conservatori.\nDopo aver rinunciato al Ducato di Parma, Piacenza e Guastalla, divenne Re d'Etruria, un regno fondato da Napoleone Bonaparte.\nBiografia.\nInfanzia.\nLudovico era figlio del duca di Parma Ferdinando I di Parma e di sua moglie, l'arciduchessa Maria Amalia d'Asburgo-Lorena, ottava figlia dell'imperatore Francesco I del Sacro Romano Impero e di Maria Teresa d'Asburgo.\nIl suo battesimo si tenne a Parma nel 1774, i suoi padrini furono Maria Luisa di Borbone-Parma, Principessa delle Asturie, sorella di suo padre, Carlo di Borbone-Spagna, marito di Maria Luisa e principe delle Asturie, e Luigi di Borbone-Francia, cugino di suo padre. \nQuando la zia materna di Ludovico, Cristina, visit\u00f2 Parma nel 1774, descrisse cos\u00ec la famiglia di Ludovico alla madre Maria Teresa d'Austria: \"Amalia \u00e8 rimasta bella come quando lasci\u00f2 Vienna sei anni fa, ma il suo fisico \u00e8 stato appesantito dalle tre gravidanze, suo marito Ferdinando \u00e8 un uomo bello e alto, i suoi ventitr\u00e9 anni non si notano, sembra pi\u00f9 giovane, i deliziosi figli di questa coppia sono uno pi\u00f9 bello dell'altro, Carolina, la pi\u00f9 grande, \u00e8 bella, alta e bionda, il suo sguardo malinconico \u00e8 illuminato dai suoi occhi blu, Ludovico, il secondogenito, \u00e8 allegro e spensierato, gioca spesso con la sorella Antonia, che dire di lei, \u00e8 allegra, felice e serena, dei tre \u00e8 la pi\u00f9 vivace, ma il suo sguardo sereno nasconde profonda sensibilit\u00e0.\"\nLudovico e sua sorella Carolina erano i preferiti dei loro genitori. Essi furono personalmente istruiti in religione da parte di loro padre, nonostante il fatto che i loro figli minori fossero davvero pi\u00f9 interessati alla materia di quanto non lo fossero i maggiori.Nel 1778, Ludovico colp\u00ec la testa su un tavolo di marmo mentre giocava con Carolina, e da allora soffr\u00ec di epilessia.\nLa sua restante educazione fu abbastanza rigida e severa, per volere del padre, il duca Ferdinando I, e della madre, Maria Amalia d'Austria, inizialmente l'educazione di Ludovico fu affidata alla Contessa Aurelia Ariani Canossa, e al religioso Adeodato Turchi, per poi passare, nel 1779, al Marchese Prospero Manara. Passando dalle cure delle donne a quelle degli uomini, ebbe diritto ad un suo appartamento, gli fu permesso di pranzare con i genitori e la Corte tre volte alla settimana e gli fu vietato di uscire senza guardie del corpo.\nMatrimonio.\nNel 1794 Ludovico part\u00ed per la Spagna, per completare i suoi studi, proprio mentre si trovava in Spagna, sua madre Maria Amalia e sua zia la regina di Spagna Maria Luisa di Borbone-Parma decisero di cominciare trattative matrimoniali per Ludovico, decisero di farlo sposare con una delle infante di Spagna figlie di Maria Luisa, Maria Amalia o Maria Luisa.\nContro la sua volont\u00e0 Ludovico venne fidanzato con Maria Amalia, che era molto timida e riservata, non bella, intelligente ma molto brusca nel parlare. Nel 1795 Ludovico chiese alla zia Luisa Maria di rompere il fidanzamento, e di venir fatto fidanzare con Maria Luisa, che era molto bella, pia, gentile, intelligente e divertente. La regina di Spagna rimase stupita ma promise di accettare il cambiamento della sposa, i due si amavano e passarono molto tempo insieme, il matrimonio venne fissato per il 25 agosto 1795, si sposarono e Maria Luisa venne creata Principessa di Parma, Piacenza e Guastalla.\nRegno d'Etruria.\nQuando Napoleone Bonaparte conquist\u00f2 il ducato di Parma nel 1800, compens\u00f2 la casa di Borbone con l'Etruria, un nuovo regno creato dal Granducato di Toscana (21 marzo 1801). L'accordo fu noto come Trattato di Aranjuez. Come fedele suddito dell'impero, Ludovico doveva per\u00f2 ottenere il beneplacito di Napoleone prima di occupare il proprio nuovo trono e per questo viaggi\u00f2 in incognito attraverso la Francia con il nome di \"Conte di Livorno\", venendo quindi incoronato a Parigi. Il 12 aprile 1801 fece ritorno nella sua nuova capitale, Firenze. Nell'occasione, i Fratelli Amoretti gli dedicarono l'edizione dei \"Sonetti su l'Armonia\" del poeta parmigiano Angelo Mazza.\nNel 1802 Ludovico, con la moglie incinta, si rec\u00f2 in Spagna per presenziare al doppio matrimonio del fratello di Maria Luisa, Ferdinando, e la principessa Maria Isabella. A Barcellona Maria Luisa diede alla luce sua figlia Maria Luisa Carlotta. La coppia fece ritorno nel dicembre di quello stesso anno dopo aver saputo della morte del padre di Ludovico.\nMorte.\nIl regno di Ludovico fu di breve durata poich\u00e9 mor\u00ec nel 1803 a soli 30 anni: la sua salute era sempre stata debole e probabilmente soffriva di epilessia. Gli successe come re il figlio Carlo Ludovico, sotto la reggenza della madre.\nDiscendenza.\nLudovico I e Maria Luisa di Spagna ebbero:"}
{"id": "439879", "revid": "1632387", "url": "https://it.wikipedia.org/wiki?curid=439879", "title": "Flash (DC Comics)", "text": "Flash (\"The Flash\") \u00e8 un personaggio immaginario dei fumetti creato da Gardner Fox e dal disegnatore Harry Lampert nel 1940, pubblicato dalla DC Comics. Sono state realizzate trasposizioni televisive e cinematografiche del personaggio.\nStoria editoriale.\nIl personaggio esord\u00ec come alter ego di Jay Garrick sulla testata \"Flash Comics\", una serie antologica pubblicata dalla All-American Publications poi acquisita dalla DC Comics. La serie, nonostante la testata, ospitava anche altri personaggi che si alternavano a Flash come Hawkman, Hawkgirl, Black Canary e Johnny Thunder; venne edita per 104 numeri fra il gennaio 1940 e il febbraio 1949; successivamente al personaggio venne dedicata una propria serie, \"All-Flash\", di cui vennero pubblicati 32 numeri tra l'estate 1941 e il dicembre 1947. La serie si interrompe durante la crisi del mercato dei fumetti negli USA per poi tornare nel 1956 rinnovato come tutti gli altri personaggi dell'editore. La nuova incarnazione si chiamava Barry Allen e la rappresentazione grafica del personaggio sar\u00e0 quella definitiva; la nuova testata esord\u00ec nel 1959 riprendendo la numerazione di \"Flash Comics\" e venendo pubblicata fino a ottobre 1985 per 246 numeri, fino al n. 350. Negli anni ottanta, durante la saga della Crisi sulle Terre infinite, Barry Allen muore e il costume passa a Wally West, terza incarnazione del personaggio. La nuova serie esordisce nel 1987 e verr\u00e0 pubblicata per 247 numeri fino a ottobre 2009. La seconda serie, al fine di rilanciare il personaggio durante l'evento denominato \"Un anno dopo\", venne sospesa temporaneamente a marzo 2006 con il n. 230 e le storie del personaggio continuarono su una miniserie di 13 numeri edita da agosto 2006 fino a agosto 2007, \"Flash: the man fastest alive\". A ottobre 2007 la seconda serie riprese dal n. 231 proseguendo fino a ottobre 2009 quando chiuse definitivamente con il n. 247; le storie del personaggio continuarono su una miniserie di sei numeri, \"Flash: Rebirth\", a conclusione della quale, nel 2010, esord\u00ec la terza serie, \"Flash\" (vol. 3), edita per dodici numeri da giugno 2010 a luglio 2011, per poi fare continuare le storie del personaggio nel ciclo di storie Flashpoint in seguito al quale si azzer\u00f2 la continuity facendo ripartire da capo tutte le serie. Successivamente, all'interno del rilancio editoriale del 2011 denominato \"The New 52\", al personaggio venne dedicata una quarta serie omonima, Flash (vol. 4), pubblicata da novembre 2011 a luglio 2016 per 52 numeri. L'obiettivo era di creare un nuovo universo dove le storie dei vari personaggi sarebbero state raccontate in 52 nuove serie mensili che ripartirono dal n. 1 e legate da una rinnovata e azzerata continuity interna. Dopo il successo iniziale del progetto, nel 2015 le vendite entrarono in crisi e si decise quindi un nuovo rilancio che and\u00f2 sotto il nome di \"Rinascita\" (\"Rebirth\") e il nuovo universo di personaggi che si venne a creare, noto come DC Universe Rebirth, costituisce il rilancio dell'universo supereroistico della DC Comics dopo la chiusura delle serie nate con il reboot The New 52; e si decise di riprendere in gran parte la continuity anteriore al 2011 e di ripristinare il background narrativo. All'interno di questo rilancio editoriale nel 2016 al personaggio viene dedicata una quinta serie omonima, Flash (vol. 5) esordita ad agosto 2016. Oltre a vivere avventure in solitario, spesso ha fatto parte del gruppo della Justice League of America.\nBiografia del personaggio.\n\u00c8 un supereroe con il potere di muoversi a una velocit\u00e0 che supera sette volte quella della luce, violando le leggi della fisica. La prima incarnazione del personaggio \u00e8 l'alter ego di Jay Garrick che, dopo avere inalato i vapori dell'acqua pesante, diventa l'uomo pi\u00f9 veloce del mondo, indossando un costume rosso, blu e giallo, con stivaletti ed elmetto ornato ai lati da due ali come il dio Mercurio. Negli anni cinquanta si ha una nuova incarnazione del personaggio, Barry Allen, un chimico che viene colpito da un fulmine mentre \u00e8 intento a testare alcune sostanze chimiche, trasformandolo in un supereroe con un nuovo costume tutto rosso e senza elmetto sostituita da una maschera.\nFra i suoi avversari ci sono i vari \"rogue\" e i vari psicopatici \"velocisti\" (\"speedsters\"), conosciuti con il nome di Reverse-Flash; altri personaggi secondari sono la moglie di Barry, Iris West, la moglie di Wally, Linda Park, l'amico velocista Max Mercury e i membri del dipartimento di polizia di Central City David Singh a Patty Spivot.\nAlter ego del personaggio.\nSoprannominato lo Scarlet Speedster (velocista scarlatto), la sua identit\u00e0 \u00e8 stata assunta da quattro differenti personaggi: Jay Garrick, Barry Allen, Wally West e Bart Allen.\nJay Garrick (1940 - 1955), Golden Age.\nJay Garrick \u00e8 un personaggio della \"Golden Age\", l'era dei \"comic\" in cui agisce la prima generazione di supereroi nata negli anni quaranta. Mentre studiava gli effetti dell'acqua pesante questo brillante studente fa cadere una provetta contenente la sostanza, assorbendone i gas per tutta la notte. Dopo varie settimane di coma, il giovane si svegli\u00f2 con il potere di raggiungere velocit\u00e0 irraggiungibili per un uomo normale. Subito Jay diventa un asso del football americano e conquista la ragazza pi\u00f9 bella della scuola, Joan Williams, con cui si sposer\u00e0 pochi anni pi\u00f9 tardi. Membro fondatore della Justice Society of America, quando dovette svelare la propria identit\u00e0 al mondo intero si ritir\u00f2 a vita privata. Rientr\u00f2 in azione solo dopo la comparsa degli eroi della \"Silver Age\" e in special modo quando il Flash di Terra 1 (Barry Allen) lo and\u00f2 a trovare per sbaglio nella sua dimensione introducendo cos\u00ec il tema del multiverso nell'universo DC.\nBarry Allen (1956 - 1986, 2008 - oggi), Silver Age.\nBarry Allen, il secondo Flash, \u00e8 generalmente considerato il primo supereroe della \"Silver Age\" ed \u00e8 tuttora uno dei personaggi DC pi\u00f9 amati e popolari di sempre. Anche in Italia il personaggio ha un discreto seguito e le sue avventure sono state tradotte su varie testate, pubblicate da diversi editori nel corso degli anni. Attualmente \u00e8 anche il protagonista della serie DC \"The Flash\", che ha avuto il suo debutto grazie alla serie basata su Freccia Verde \"Arrow\".\nWally West (1987 - 2006), Modern Age.\nWally West nasce come Kid Flash, la \"spalla\" adolescente di Flash. \u00c8 uno dei membri fondatori dei Teen Titans di cui fa parte sino alla morte di Barry Allen avvenuta in \"Crisi sulle Terre infinite\". Da quel momento il giovane Wally raccoglie l'eredit\u00e0 dello zio Barry e diviene il nuovo \"velocista scarlatto\".\nBart Allen (2006 - 2007).\nBart Allen \u00e8 conosciuto all'inizio come Impulso, personaggio che dal XXX secolo arriva nel XX secolo per normalizzare il suo metabolismo iper-accelerato. Diventer\u00e0 Kid Flash in un volume dei Giovani Titani, e Flash dopo gli eventi di Crisi infinita.\nLe prime tre versioni di Flash hanno fatto parte della Justice Society of America o della\nJustice League of America, con un ruolo spesso preminente all'interno del gruppo. Solo Bart Allen non ha fatto parte di uno di questi due gruppi, ma \u00e8 stato un membro della Young Justice e dei Giovani Titani.\nAltri personaggi.\nJesse Chambers.\nJesse Chambers, figlia di Johnny Chambers (il primo Johnny Quick), divent\u00f2 una supereroina velocista proprio come il padre. Incontr\u00f2 Wally West, che le chiese di diventare la sua sostituta nel caso gli fosse successo qualcosa. Seppur per poco tempo assunse il costume di Flash, dopo che Wally entr\u00f2 nella \"forza della velocit\u00e0\".\nDiscendente della famiglia Allen del XXIII secolo.\nPadre di Sela Allen. Sua moglie e sua figlia vennero rapiti da Cobalt Blue e fu costretto a guardare la moglie morire e la figlia soffrire. Dopo che lui e Max Mercury riuscirono a uccidere Cobalt Blue, un bambino prese la gemma precedentemente incastonata nel corpo di Cobalt Blue e, consumato dalla forza dell'oggetto, uccise Allen.\nPoteri e abilit\u00e0.\nLe capacit\u00e0 dei vari Flash derivano dalla loro connessione alla Forza della velocit\u00e0, una fonte di energia extra-dimensionale infinita. Il colore delle saette che emanano mentre corrono determina questa connessione: rosso=negativa (Anti-Flash, Black Flash), giallo=novizia (Kid Flash) e arancione=normale (Flash). Ci possono essere anche altri colori delle saette come il Bianco di Savitar e GodSpeed della serie TV \"The Flash\" o il Blu (se si assume il Velocity-9). Questa connessione concede ai Flash la capacit\u00e0 di controllare l'energia cinetica e muoversi a velocit\u00e0 che superano quella della luce senza subire e provocare danni a se stesso o all'ambiente circostante.\nFlash \u00e8 in grado di muoversi a velocit\u00e0 supersonica e a una velocit\u00e0 che supera sette volte quella della luce. Quando Flash \u00e8 in movimento risulta invisibile perfino ad esseri super-veloci come Superman. Oltre alla velocit\u00e0 di movimento Flash ha anche un'incredibile velocit\u00e0 di pensiero (1 attosecondo = 10^-18 secondi) e riflessi di combattimento elevatissimi. \u00c8 riuscito a fare un intero combattimento in un picosecondo e percepisce il mondo come se fosse fermo. La sua velocit\u00e0 gli consente di camminare sull'acqua, sui soffitti o addirittura sulle nuvole.\nLa sua abilit\u00e0 gli consente inoltre di velocizzare i processi di guarigione del proprio corpo, i suoi riflessi, ed anche i suoi processi mentali; cosa che lo porta per\u00f2 ad annoiarsi facilmente, dal momento che le azioni altrui appaiono ai suoi occhi estremamente lente.\nMuovendosi a velocit\u00e0 luminali Flash \u00e8 in grado di sferrare pugni dal potere devastante che gli hanno consentito di sconfiggere con un solo colpo Zoom. Inoltre per le leggi della fisica, un colpo di Flash sferrato ad una velocit\u00e0 pari o addirittura superiore alla luce causa un danno infinito con una possibile apertura di un buco nero o di un varco spazio-temporale, in quanto a tale velocit\u00e0 il corpo di Flash acquista massa infinita.\nFacendo vibrare le molecole del proprio corpo a super-velocit\u00e0, i Flash possono attraversare gli oggetti solidi o farsi attraversare, senza conseguenze, da corpi contundenti o proiettili. Tra l'altro Flash pu\u00f2 anche utilizzare l'energia vibrazionale facendo vibrare gli atomi di un corpo vivente o semplicemente della materia inanimata, o qualunque altra cosa composta da atomi in modo tale da poterli disintegrare.\nInoltre, grazie a speciali apparecchiature, sono in grado di viaggiare nel tempo (il tapis roulant cosmico) o di accedere in altre dimensioni (come si vede ad esempio in \"Vendicatori/JLA\"). Tuttavia, come mostrato in diverse occasioni, ma soprattutto nel film d'animazione: \"\" i vari Flash possono accedere a momenti del tempo passati e futuri, ovvero effettuare un viaggio nel tempo o in altre dimensioni attraverso la loro incredibile velocit\u00e0, pari a diverse volte quella della luce e a causa anche della Speed-Force, pur non usando specifiche apparecchiature o strumenti ad elevata tecnologia.\nOltre a questo, a seconda del collegamento di Flash con la forza della velocit\u00e0, i Flash possono controllare l'energia cinetica a livello molecolare, prestando o rubando la velocit\u00e0 di un corpo, facendo esplodere oggetti scuotendo le loro molecole, o addirittura controllare le proprie molecole per camminare sulle nuvole. Inoltre, Wally West pu\u00f2 creare costrutti di forza della velocit\u00e0. I vari Flash non hanno di fatto punti deboli, tuttavia, nella saga \"Torre di Babele\" della Justice League, Batman cre\u00f2 dei proiettili vibranti in grado di paralizzarne il corpo, facendolo correre in un punto fermo, ad una velocit\u00e0 superiore a quella del suono. Quel tipo di dispositivo utilizzava il potere della Forza della velocit\u00e0 come arma contro il soggetto stesso. Se Flash non fosse fermato, questi morirebbe per l'estremo sforzo.\nL'abilit\u00e0 di Flash di pensare velocemente (Barry Allen, Flash II, il suo cervello processa informazioni alla velocit\u00e0 di un attosecondo, cio\u00e8 1x10\u221218 secondi) gli permette di essere immune alla telepatia, i suoi pensieri sono processati ad una velocit\u00e0 troppo elevata perch\u00e9 questi vengano letti o influenzati da telepatici come Martian Manhunter o Gorilla Grodd.\nFlash e gli altri \"super-velocisti\" hanno anche l'abilit\u00e0 di parlare tra loro in modo molto accelerato. Questo \u00e8 spesso usato per parlare davanti a persone \"non-veloci\" (ad esempio, quando Flash discute con Superman sulla possibilit\u00e0 di lavorare sia nei Giovani Titani sia nella JLA in \"The Titans\" n. 2). La \"Speed-talking\" viene anche usato talvolta come effetto comico quando Flash diventa cos\u00ec agitato che inizia a parlare sempre pi\u00f9 velocemente fino a che le sue parole diventano incomprensibili. Ha anche la capacit\u00e0 di modificare le vibrazioni delle sue corde vocali, potendo quindi cambiare la sua voce.\nAlcuni Flash hanno anche l'abilit\u00e0 di creare degli \"speed avatars\" (residui temporali), questi vengono mandati in altre linee temporali per completare delle missioni particolari (Barry Allen dimostra di avere questa capacit\u00e0 nella serie televisiva The Flash).\nPorta costume.\nIl porta costume di Flash \u00e8 costruito con uno speciale materiale, il costume di Flash poteva essere trasportato con un particolare anello e si poteva estrarre azionando una piccola molla. A contatto con l'aria il costume si espandeva.\nTapis roulant cosmico.\nSe azionato a massima velocit\u00e0 pu\u00f2 permettere a Flash e a tutti i \"velocisti\" di viaggiare nel tempo o in altre dimensioni. Wally West lo us\u00f2 per ingannare l'Anti Flash per rimandarlo nel suo anno, cio\u00e8 nel 2460.\nNemici.\nI vari Flash hanno avuto vari avversari. Di seguito sono indicati i pi\u00f9 famosi.\nAltri media.\nDurante i suoi 80 anni di storia, Flash \u00e8 apparso in numerosi media; ha avuto molte versioni animate, come in Superfriends e in Justice League ed ha anche avuto diverse trasposizioni televisive live-action ed \u00e8 apparso anche, come guest-star, nel serial TV Smallville."}
{"id": "439883", "revid": "78273", "url": "https://it.wikipedia.org/wiki?curid=439883", "title": "Malin Beg", "text": ""}
{"id": "439884", "revid": "56970", "url": "https://it.wikipedia.org/wiki?curid=439884", "title": "Ingegneria Gestionale", "text": ""}
{"id": "439885", "revid": "78273", "url": "https://it.wikipedia.org/wiki?curid=439885", "title": "Malinmore", "text": ""}
{"id": "439886", "revid": "78273", "url": "https://it.wikipedia.org/wiki?curid=439886", "title": "Malin More", "text": ""}
{"id": "439889", "revid": "73843", "url": "https://it.wikipedia.org/wiki?curid=439889", "title": "Barnaul", "text": "Barna\u00fal () \u00e8 una citt\u00e0 della Russia nel sud-ovest della Siberia, capoluogo e maggiore citt\u00e0 del Territorio dell'Altaj. \u00c8 un centro industriale e nodo di trasporto stradale, ferroviario e fluviale.\nGeografia e clima.\nSi trova sulla riva sinistra dell'Ob', qui ricco di meandri e bracci morti, alla confluenza con il fiume Barnaulka. Sorge a 3419\u00a0km a sudest di Mosca e a 193\u00a0km al sud di Novosibirsk.\nIl clima continentale presenta temperatura media annuale \u00e8 di 2\u00a0\u00b0C, a gennaio -17,5\u00a0\u00b0C, a luglio +19,8\u00a0\u00b0C. La temperatura minima mai registrata \u00e8 stata di -47\u00a0\u00b0C (2001), la massima +38\u00a0\u00b0C (2002). Le precipitazioni medie annue ammontano a circa 500\u00a0mm.\nStoria.\nIl toponimo \"Barnaul\" proviene dal nome del fiume Barnaulka che fu chiamato dai ket \"fiume di lupo\" (\"boruan\" \u00e8 \"lupo\", \"ul\", \"ulj\" \u2014 \"fiume\").\nLa cittadina di Barnaulskij fu fondata nel 1730 accanto al villaggio di \"Ust'-Barnaulskaja\" (\"\u0423\u0441\u0442\u044c-\u0411\u0430\u0440\u043d\u0430\u0443\u043b\u0441\u043a\u0430\u044f\"), in seguito alla costruzione di alcuni forni per la fusione dell'argento da Akinfij Demidov; 200 contadini servi della gleba furono trasferiti come manodopera nel 1730 dallo stesso Demidov. Nel 1739 fu costruita una diga e la fabbrica. Il villaggio Ust'-Barnaulskaja, che sorgeva a 2\u00a0km dalla diga, fu incorporato alla cittadina nel 1742. Nel 1749 l'amministrazione di Gornij okrug (\"distretto montagnoso\") fu spostata da Kolivan' alla fabbrica di Barnaul. Nel 1750 alla fabbrica funzionavano 17 forni di fusione dell'argento. Nel 1771 ricevette lo \"status\" di citt\u00e0, e nel 1846 fu approvato lo stemma comunale, che raffigurava un cavallo bianco (il simbolo del Governatorato di Tomsk) e un forno (il simbolo della ricchezza pi\u00f9 importante della citt\u00e0).\nNel XIX secolo la citt\u00e0 fu visitata da viaggiatori famosi: Alexander von Humboldt, F. Ledenbur, Alfred Edmund Brehm, P\u00ebtr Sem\u00ebnov-Tjan-\u0160anskij, che lasciarono nei loro diari le impressioni della citt\u00e0 che li affascin\u00f2 con la sua magnificenza e la sua intensa vita culturale (teatri, musei, biblioteche). A Barnaul lavorarono architetti laureati all'Accademia delle Arti di Mosca: A.\u00a0I.\u00a0Mol\u010danov, L.\u00a0I.\u00a0Ivanov, J.\u00a0N.\u00a0Popov, uno studente del famoso Carlo Rossi. Grazie al loro talento, nella citt\u00e0 apparirono begli edifici sulla via Petropavlovskaja; nella prima met\u00e0 del XIX secolo fu costruito un complesso architettonico con un obelisco in onore del centenario dello sviluppo dell'industria mineraria nella regione dell'Altaj. Nel XVIII secolo e nella prima met\u00e0 del XIX nella regione dell'Altaj venne prodotto all'incirca il 90% dell'argento nella Russia (circa 16 tonnellate all'anno). Questo fiorire dell'industria dell'argento port\u00f2 Barnaul a divenire una delle pi\u00f9 grandi citt\u00e0 siberiane.\nL'abolizione della servit\u00f9 della gleba e l'esaurimento delle risorse minerali portarono alla chiusura della fabbrica nel 1893. Come risposta, Barnaul si \"ricicl\u00f2\" come mercato agricolo; nella zona si cominci\u00f2 anche lo sfruttamento di nuove colture che riuscirono anche a trovare uno sbocco sul mercato internazionale. Nel 1915 Barnaul fu collegata a Novosibirsk (allora chiamata ancora \"Novonikolaevsk\") e alla Transiberiana tramite la Ferrovia dell'Altaj. Il 15 giugno 1918 fu presa dalla Legione Ceca che stermina la guarnigione di ex-prigionieri di guerra di etnia ungherese che si erano schierati coi bolscevichi; fu poi ripresa dai sovietici alla fine del 1919. Il periodo immediatamente successivo alla rivoluzione russa vide la decadenza della citt\u00e0 e della zona circostante, che accentu\u00f2 il carattere rurale: molti cittadini cominciarono coltivare terreni nei dintorni e ad allevare bestiame. Successivamente, a partire dall'inizio degli anni trenta, inizio la tumultuosa industrializzazione della Siberia, e a Barnaul fu costruita quella che \u00e8 ancora al giorno d'oggi la pi\u00f9 grande fabbrica di munizioni siberiana; furono costruite anche case e scuole per i lavoratori e le loro famiglie, che ingrandirono ulteriormente la citt\u00e0.\nNel 1937 fu istituito il territorio dell'Altaj e Barnaul divent\u00f2 il suo capoluogo. Durante la Seconda guerra mondiale ci fu la ormai storica evacuazione di fabbriche di importanza strategica dalle zone europee della Russia, soggette all'avanzata della Wehrmacht; tutto ci\u00f2 diede un ulteriore impulso allo sviluppo di Barnaul, che vide la costruzione di impianti per la costruzione di macchinari pesanti, caldaie, motori, apparecchi radio. Risale al dopoguerra lo sviluppo dell'industria chimica; furono costruiti fabbriche di fibra sintetica, di pneumatici, di prodotti derivanti dall'amianto. A questo intenso ingrandimento della struttura produttiva non poteva non seguire una crescita delle zone residenziali: sempre a questo periodo risale la costruzione di una grande quantit\u00e0 di edifici residenziali popolari, detti \"chru\u0161\u010d\u00ebvka\".\nSociet\u00e0.\nEvoluzione demografica.\n\"Vedi anche il () della popolazione delle pi\u00f9 grandi citt\u00e0 siberiane.\"\nNell'anno dell'ultimo censimento, 2002, la natalit\u00e0 risult\u00f2 pari a 10,3 per 1000 abitanti, la mortalit\u00e0 14, dunque il saldo naturale risultante \u00e8 negativo nella misura dello 0,37% annuo.\nL'area abitabile pro capite era di circa 19\u00a0m\u00b2.\nGeografia antropica.\nSuddivisioni amministrative.\nBarnaul \u00e8 suddivisa in 5 distretti (fra parentesi la popolazione stimata al 2005):\nNell'area urbana amministrativa sono incluse anche alcune cittadine immediatamente adiacenti, la pi\u00f9 grande delle quali ha circa 19.000 abitanti.\nEconomia.\nDopo l'evacuazione delle fabbriche nella guerra, Barnaul divent\u00f2 una grande citt\u00e0 industriale, allorquando vi furono impiantati stabilimenti meccanici, chimici, tessili, radiotecnici. La maggioranza delle imprese si orientarono al comparto bellico, ma questa branca dell'industria russa si esaur\u00ec nel corso degli anni novanta. Molte imprese dovettero chiudere, dato che poche riuscirono adattarsi alle nuove condizioni di crisi durata all'incirca fino al 2000.\nUna siffatta situazione si \u00e8 rivelata tipica per le citt\u00e0 siberiane prive di grosse risorse naturali, come ad esempio il petrolio e il gas naturale (si parla, ad esempio, di citt\u00e0 come Omsk, Novosibirsk, Tomsk).\nAttualmente si sta assistendo ad un nuovo sviluppo, che coinvolge sia nuove imprese che imprese sopravvissute alla crisi degli anni '90.\nComunicazioni.\nTreno.\nBarnaul \u00e8 raggiunta da ferrovie, che la collegano a diverse zone:\nAereo.\nA 17 chilometri ad ovest si trova l'Aeroporto di Barnaul. La compagnia aerea russa regionale Altaj Airlines ha la base all'Aeroporto di Barnaul.\nNave.\nSul fiume Ob c'\u00e8 il porto fluviale.\nAuto.\nLa citt\u00e0 sorge su un tronco della strada M52 Novosibirsk \u2014 Mongolia; inoltre, da Barnaul parte la strada A349 Barnaul \u2014 Rubtsovsk \u2014 Kazakistan.\nNella citt\u00e0 c'\u00e8 un'autostazione, la rete di itinerari collega Barnaul con tutti i 60 distretti del Territorio dell'Altaj e con le regioni vicine: Repubblica dell'Altaj, Novosibirsk, Kemerovo, Tomsk, Pavlodar, Semipalatinsk, Ust'-Kamenogorsk.\nTrasporto pubblico.\nI trasporti urbani nella citt\u00e0 comprendono autobus, filobus e tram.\nCultura.\nBarnaul ha dato i natali a Julia Neigel.\nTra i luoghi d'interesse architettonico della citt\u00e0 vi sono la cattedrale dell'Intercessione, la chiesa di San Nicola e la chiesa della Madonna del Segno.\nSport.\nLa Squadra di calcio locale \u00e8 la Futbol'nyj Klub Dinamo-Barnaul che attualmente milita nella Seconda Divisione Russa gruppo est."}
{"id": "439890", "revid": "729019", "url": "https://it.wikipedia.org/wiki?curid=439890", "title": "Ificrate", "text": "Biografia.\nGuerra di Corinto.\nNulla \u00e8 noto della sua infanzia salvo il fatto che suo padre era calzolaio e si chiamava Timoteo.\nAnche se non si hanno prove certe, \u00e8 probabile che abbia combattuto nella Battaglia di Cnido e che in seguito, quando aveva solo 25 anni, abbia ricevuto il comando delle truppe inviate in rinforzo dagli Ateniesi ai Tebani dopo la battaglia di Coronea.\nNel 393 a.C. \u00e8 generale di una forza di mercenari al servizio di Atene stanziata a Corinto ed in questa veste prese parte alla battaglia del Lecheo, uno dei porti di Corinto, che era caduto sotto il controllo spartano da quando lo stratego Prassita, chiamato dalla fazione oligarchica, entr\u00f2 nella citt\u00e0 e sconfisse le truppe beote, argive e ateniesi che, invece, appoggiavano la fazione democratica.\nIficrate, consapevole della maggiore esperienza delle truppe spartane in campo aperto, decise di adottare una tattica diversa basata su incursioni continue e pressanti allo scopo di sfinire l'avversario. Tale tattica, tuttavia, richiedeva l'impiego di un corpo di fanteria pi\u00f9\nmobile degli opliti tradizionali e pertanto Ificrate sostitu\u00ec l'armatura completa in bronzo e lo scudo lungo con una corazza in lino ed uno scudo pi\u00f9 maneggevole ed arm\u00f2 tale unit\u00e0 con una lancia pi\u00f9 lunga e giavellotti.\nCon queste truppe, chiamati \"peltasti\" (\"\u03c0\u03b5\u03bb\u03c4\u03b1\u03c3\u03c4\u03b1\u03af\"), Ificrate invase il territorio di Fliunte inducendo un reggimento spartano (mora) di 600 uomini ad accorrervi e, approfittando del fatto che gli Spartani procedevano senza il supporto di cavalleria e truppe leggere di sostegno, nei pressi del Lecheo, li attacc\u00f2 con i giavellotti.\nAllora, il comandante spartano ordin\u00f2 ad alcuni dei suoi uomini di caricare gli Ateniesi ma senza esito poich\u00e9 i peltasti, privi dell'armatura pesante, potevano fuggire pi\u00f9 velocemente degli opliti per poi voltarsi e lanciare giavellotti sul nemico, infliggendogli cos\u00ec forti perdite. Tale tattica, ripetuta per numerose volte con simili risultati, spinse gli spartani a ritirarsi su una collina per attendere rinforzi che, per\u00f2, furono ostacolati dagli opliti ateniesi guidati da Callia.\nLa battaglia del Lecheo cost\u00f2 agli spartani 250 uomini su 600 ed indusse Agesilao II a tornare a Sparta.\nNei mesi successivi alla partenza di Agesilao Ificrate annull\u00f2 molti dei progressi che gli Spartani avevano fatto nei pressi di Corinto, recuperando Sidus, Crommione ed Oenoe riducendo il controllo spartano alla sola roccaforte del Lecheo.\nTuttavia, nonostante la vittoria, Ificrate fu rimosso dal comando a seguito delle forti pressioni degli Argivi che mal tolleravano l'influenza ateniese su Corinto e fu sostituito da Cabria.\nNel 389 a.C. Ificrate fu quindi inviato da Atene nell'Ellesponto ove, sebbene fosse riuscito a sconfiggere Anassibio, non pot\u00e9 prevalere contro Antalcida. Tenne il comando fino alla fine della guerra, avvenuta due anni dopo.\nTracia ed Egitto.\nDopo i successi ateniesi, If\u00eccrate si mise al servizio di Seute II, re degli Odrisi e del suo successore Cotys I il quale, per consolidare il proprio potere, concesse la figlia in matrimonio ad Ificrate.\nIficrate rimase in Tracia fino al 377 a.C. quando gli Ateniesi decisero, su pressante sollecitazione di Farnabazo II, di metterlo a capo del contingente di ventimila mercenari greci che avrebbe dovuto cooperare con le truppe persiane, guidate dallo stesso Farnabazo, nella campagna di riconquista dell'Egitto, guidato da Nectanebo I.\nDopo quattro anni di preparazione e di piccole scaramucce, l'esercito persiano penetr\u00f2 nel territorio egiziano fino ad arrivare a poca distanza dalla capitale Menfi ma, a quel punto, scoppi\u00f2 un forte dissidio tra Ificrate ed i comandanti persiani i quali non volevano impegnare il contingente in un pericoloso assalto alla capitale nemica.\nCi\u00f2 provoc\u00f2 una stagnazione delle operazioni militari che furono definitivamente interrotte con le piene del Nilo che, tagliando i rifornimenti, sancirono il fallimento completo della spedizione. A tal punto, Ificrate, memore del destino di Conone e timoroso per la propria sicurezza, fugg\u00ec ad Atene inseguito dai messi di Farnabazo che lo denunziarono agli Ateniesi senza che per\u00f2 questi condannassero il generale.\nGuerra beotica.\nIn effetti, si pu\u00f2 dire che l'esito della spedizione in Egitto non oscur\u00f2 la fama di Ificrate che, tra il 373 ed il 372 a.C., ottenne dagli Ateniesi il comando, insieme a Callistrato e Cabria, di una spedizione contro l'isola di Corcira, all'epoca alleata di Sparta.\nIn tale spedizione, tuttavia, fece mostra di una certa temerariet\u00e0 dal momento che indusse gli ateniesi ad affidargli l'intera marina militare per la spedizione, anche per il non eccelso stato degli equipaggi, inesperti e non coesi. In ogni caso, conquistata l'isola di Cefallenia, sbarc\u00f2 a Corcira dove sconfisse i peloponnesiaci e respinse l'esercito che Dionigi I di Siracusa aveva inviato in appoggio agli Spartani. Rimase a Corcira fino al 371 a.C. quando fu nuovamente chiamato ad Atene.\nQuando, nel 369 a.C., Epaminonda invase il Peloponneso, gli Ateniesi, timorosi che all'egemonia spartana potesse succedere quella tebana, inviarono Ificrate affinch\u00e9 ostacolasse la marcia delle truppe tebane che, tuttavia, poterono fare ritorno in patria senza subire alcun danno.\nDue anni dopo, Ificrate ottenne il comando di una piccola forza militare contro la citt\u00e0 di Anfipoli e ben presto fu invischiato nelle lotte di potere che travagliavano il Regno di Macedonia: infatti, la regina Euridice, vedova di Aminta III, chiese l'intervento di Ificrate per consolidare il trono del figlio, Alessandro II, mentre il reggente, Tolomeo di Aloro, appoggiava le pretese di Anfipoli contro Ificrate ed Euridice.\nIn un primo momento, anche per l'aiuto tebano offerto a Tolomeo, prevalse costui che pot\u00e9 sbarazzarsi di Alessandro II e sostituirlo con il fratello minore Perdicca III. Tuttavia, dopo tre anni di scontri, Perdicca, stancatosi della tutela di Tolomeo, lo elimin\u00f2 e tolse ogni appoggio ad Anfipoli che, priva di alleati, si arrese ed invi\u00f2 ostaggi ad Atene mentre Ificrate veniva richiamato in patria lasciando gli incarichi a Timoteo.\nGuerra sociale.\nDopo alcuni anni di inattivit\u00e0, forse trascorsi in Tracia presso il suocero, nel 358 a.C., If\u00eccrate affianc\u00f2 Carete e Timoteo come stratega nella guerra sociale contro i confederati di Atene.\nDopo la morte di Cabria, gli Ateniesi nominarono come comandanti supremi Ificrate, suo figlio Menesteo, Timoteo, Carete.\nA seguito della ribellione di Bisanzio, Menesteo decise di radunare le flotte presso l'isola di Samo e invi\u00f2 la comunicazione anche agli altri colleghi che, tuttavia, sorpresi da una tempesta e memori di ci\u00f2 che era accaduto alle Arginuse, decisero di attendere il bel tempo. Carete, al contrario, decise di proseguire ma, sorpreso dai nemici presso Embata, sub\u00ec una cocente disfatta.\nPer discolparsi Carete accus\u00f2 di codardia Ificrate, Menesteo e Timoteo. Ificrate, per salvare il figlio, si assunse la piena responsabilit\u00e0 dell'azione e, grazie all'aiuto di Lisia, si difese con tale perizia che venne prosciolto da ogni accusa mentre Timoteo fu condannato, nel 354 a.C., a pagare una forte ammenda.\nDopo il processo Ificrate visse tranquillamente ad Atene. Non \u00e8 nota la data del decesso ma Demostene, nella \"Contro Midia\", datata 348 a.C., si riferisce a lui come se non fosse in vita; convenzionalmente si riporta come anno di morte il 353 a.C..\nGiudizio.\nLa fama di Ificrate fu ed \u00e8 tuttora legata alle importanti innovazioni da lui introdotte nell'armamento della fanteria oplitica che, dopo una prima sperimentazione nella Battaglia del Lecheo, furono definitivamente approntate al suo ritorno dalle spedizioni in Egitto per conto dell'Impero Persiano. In merito, cos\u00ec si espresse lo storico Diodoro Siculo:"}
{"id": "439894", "revid": "2216088", "url": "https://it.wikipedia.org/wiki?curid=439894", "title": "Istituto nazionale della previdenza sociale", "text": "L'Istituto nazionale della previdenza sociale (INPS) \u00e8 il principale ente previdenziale del sistema pensionistico pubblico italiano, presso cui debbono essere obbligatoriamente iscritti tutti i lavoratori dipendenti pubblici o privati e la maggior parte dei lavoratori autonomi, che non abbiano una propria cassa previdenziale autonoma. L'INPS \u00e8 sottoposto alla vigilanza del Ministero del lavoro e delle politiche sociali.\nIl primo sistema di garanzie pensionistiche\u00a0\u2013 destinato ai soli impiegati del pubblico e ai militari \u2013 \u00e8 del 1895, del quarto governo Crispi. Tre anni dopo il primo governo Pelloux estender\u00e0 le coperture a una serie di categorie lavorative e fonder\u00e0 il primo istituto antenato dell'INPS. Infine nel 1919, con il governo liberale di Vittorio Emanuele Orlando, il sistema viene \"imposto a tutte le aziende come obbligatorio\" anche se divenne legge solo nel 1923.\nStoria.\nLa previdenza sociale italiana nacque alla fine del 1800. Nel 1889, dopo un dibattito pluridecennale, si introdussero le prime pensioni di invalidit\u00e0 e di vecchiaia. La legge costitu\u00ec la Cassa nazionale di previdenza per l\u2019invalidit\u00e0 e la vecchiaia. L\u2019iscrizione era volontaria ed aperta a chiunque praticasse un impiego manuale regolare. I diritti di pensione sarebbero maturati a 60 anni dopo 25 anni di contribuzione; la pensione era determinata su base contributiva. Lo stato finanziava una contribuzione complementare.\nNel 1919 l'assicurazione di vecchiaia venne resa obbligatoria tramite il decreto legge del 21 aprile 1919, n. 603, presentato alla Camera il 28 novembre 1918; il decreto fu emanato il 21 aprile 1919, ma rimase in attesa di conversione in legge dalla Camera; il 5 febbraio 1920 fu ripresentato dal ministro Dante Ferraris e il 25 giugno successivo fu presentato nuovamente dal ministro Arturo Labriola. Il decreto fu convertito in legge nel 1923 con il Regio decreto 30 dicembre 1923, n. 3184 dal governo Mussolini che conferiva al provvedimento valore di legge. Esso ridenomin\u00f2 la cassa in Cassa nazionale per le assicurazioni sociali. Con il regio decreto 7 dicembre 1924, n. 2270 veniva approvato il regolamento che disciplinava l'assicurazione obbligatoria contro la disoccupazione involontaria.\nCon il regio decreto legge 27 marzo 1933, n. 371, si trasforma la Cassa nazionale in Istituto nazionale fascista della previdenza sociale (INFPS) come ente di diritto pubblico dotato di personalit\u00e0 giuridica e a gestione autonoma, con lo scopo di garantire la previdenza. Successivi interventi del legislatore ampliarono in modo significativo i compiti dell'Istituto, cui gi\u00e0 nel 1939 fu attribuita la gestione dei primi interventi a sostegno del reddito (assicurazione contro la disoccupazione, assegni familiari, integrazioni salariali per i lavoratori sospesi o ad orario ridotto). \nPrimo presidente fu Giuseppe Bottai a cui successe nel 1935 Bruno Biagi della Cassa medesima (legge 30 maggio 1907, n. 376). Nel 1943 con l'articolo 3 del Regio Decreto Legge 2 Agosto 1943 n.704 la denominazione diviene quella di Istituto nazionale della previdenza sociale.\nA seguito di numerose riforme previdenziali nel corso di pi\u00f9 di settanta anni dalla fondazione, opera secondo due modelli previdenziali e precisamente, dal lato delle entrate e della gestione finanziaria, secondo il modello previdenziale universale, dal lato delle uscite, attraverso una moltitudine di gestioni (ad esempio lavoratori dipendenti, artigiani, commercianti ecc.).\nNel 1968 nasce la pensione sociale e la Cassa Integrazione Guadagni Straordinaria (CIGS).\nNel 1980 fu affidato all'INPS anche il compito, in precedenza assolto dall'ex INAM, di riscuotere i contributi di malattia e corrispondere ai lavoratori dipendenti la relativa indennit\u00e0.\nNel 1989 entra in vigore la legge 9 marzo 1989, n. 88 di ristrutturazione dell'INPS che introduce i criteri di economicit\u00e0 e separa finanziariamente, l'assistenza dalla previdenza. Dagli anni '90 una serie di istituti previdenziali di categoria, dei dirigenti e di alcuni ordini professionali, sono confluiti nell'INPS, con accollo su quest'ultimo dei relativi debiti e risparmi sui costi amministrativi, derivanti da una gestione pensionistica in capo ad un unico ente.\nDal 1992 le riforme previdenziali sono state orientate a contenere la bolla previdenziale causate dalle generose riforme previdenziali degli anni '70 a partire dalle baby pensioni, dalle pensioni di anzianit\u00e0 fino alle pensioni gonfiate.\nL'attivit\u00e0 principale \u00e8 quella di garantire il servizio pubblico consistente nelle prestazioni previdenziali contemplate nell' e definite dalle specifiche leggi speciali relative alle assicurazioni sociali obbligatorie gestite. Nel 1995 \u00e8 stata introdotta la gestione separata, obbligatoria per i lavoratori autonomi e parasubordinati.\nLa gestione finanziaria dei vari fondi \u00e8 quella del sistema pensionistico senza copertura patrimoniale del debito pensionistico latente associato a uno schema pensionistico con formula delle rendite predefinita per la determinazione delle prestazioni previdenziali, che contempla da parte dello Stato un costante monitoraggio della spesa pensionistica e a ricorrenti riforme previdenziali, al fine di garantire la sostenibilit\u00e0 fiscale dei sistemi pensionistici obbligatori.\nSignifica che la gestione finanziaria non avviene nel rispetto del principio della capitalizzazione integrale, e anzi che il patrimonio di previdenza \u00e8 inesistente.\nRientra quindi nei sistemi pensionistici pubblici che la Banca Mondiale chiama previdenza di primo pilastro (un sistema obbligatorio pubblico finanziato con le tasse con gestione pubblica) dove l'indice di patrimonializzazione \u00e8 nullo.\nDescrizione.\nSistema di finanziamento.\nL'INPS paga le pensioni e le altre prestazioni previdenziali con le imposte che derivano, per circa il 70% dai contributi obbligatori per le assicurazioni obbligatorie mediante l'applicazione di aliquote di scopo chiamate aliquota contributiva pensionistica di finanziamento (l'Agenzia delle Entrate classifica l'INPS tra gli enti impositori al pari di comuni, regioni ecc.) e, per il restante 30%, mediante trasferimenti da parte dello Stato direttamente dalla fiscalit\u00e0 generale, che va a finanziare le attivit\u00e0 di assistenza sociale.\nLe pensioni erogate dall'INPS vengono quindi pagate con le imposte; ne discende che la spesa pensionistica, che rappresenta il 16% del PIL ed il 40% della spesa corrente primaria sia computata nel bilancio dello Stato nel conto economico consolidato delle amministrazioni pubbliche.\nIl decreto legge 6 dicembre 2011, n. 201 detto \"Salva Italia\" che contiene anche la riforma delle pensioni Fornero, ha disposto la incorporazione dell'INPDAP e dell'ENPALS, trasferendo all'INPS le relative funzioni portando gli iscritti ai vari fondi gestiti dall'INPS al 95% dei lavoratori italiani, confermando il percorso iniziato con la riforma Dini di transizione dal modello previdenziale corporativo al modello previdenziale universale.\nAmministrazione.\nDal 1\u00ba febbraio 2014 la carica di presidente dell'INPS \u00e8 stata assunta da Vittorio Conti in qualit\u00e0 di commissario a seguito delle dimissioni di Antonio Mastrapasqua. \nDal 1\u00ba ottobre 2014 la carica di presidente dell'INPS \u00e8 stata assunta da Tiziano Treu in qualit\u00e0 di commissario straordinario.\nIl 24 dicembre 2014 il Presidente del Consiglio Matteo Renzi ha annunciato la nomina dell'economista Tito Boeri come nuovo presidente dell'INPS. A partire dal 14 marzo 2019, su nomina del Governo Conte I, Pasquale Tridico diventa presidente dell'INPS.\nDenominazione nelle lingue minoritarie d'Italia.\nNelle regioni italiane che beneficiano di un regime di bilinguismo, la denominazione \"INPS\" \u00e8 stata resa:\nLe attivit\u00e0.\nAmministrazione e gestione previdenziale.\nLa principale attivit\u00e0 dell'INPS \u00e8 ovviamente quella previdenziale, consistente nell'erogazione delle pensioni e delle altre prestazioni previdenziali agli aventi diritto. Accanto ad essa, per finanziare le prestazioni medesime, l'Istituto svolge anche un'attivit\u00e0 contributiva (riscossione dei contributi).\nLe prestazioni previdenziali traggono il loro fondamento da un rapporto assicurativo obbligatorio, e sono quindi finanziate con i contributi dei lavoratori dipendenti, calcolati in misura percentuale sulla retribuzione. In particolare, l'INPS si occupa della liquidazione delle seguenti pensioni:\nLa gestione delle prestazioni a sostegno del reddito.\nAccanto alle pensioni, l'Istituto si occupa anche di corrispondere tutte le prestazioni a sostegno del reddito, fra le quali:\nReddito di cittadinanza \nAssistenziale.\nLe pensioni \u201cassistenziali\u201d (invalidit\u00e0 civile, integrazione delle pensioni al trattamento minimo, assegno sociale) si configurano invece come interventi dello stato sociale, e sono quindi gestite dall'Istituto al di fuori di un rapporto assicurativo, e vengono finanziate per la maggior parte tramite finanziamenti dello Stato stesso all'INPS.\nIspettiva.\nL'attivit\u00e0 di vigilanza dell'INPS \u00e8 diretta a controllare l'esatto versamento dei contributi in riferimento ad obblighi di legge, nonch\u00e9 il rispetto della norme inderogabili a tutela del lavoro subordinato.\nGi\u00e0 prevista dalla legge 14 novembre 1992, n. 483, \u00e8 stata oggetto di apposita regolamentazione interna da parte dell'INPS stessa, che ha valorizzato l'attivit\u00e0 di vigilanza, valorizzando, per le individuazioni delle aree a rischio, anche l'importanza dei controlli incrociati. Lo scopo \u00e8 quello di intraprendere attivit\u00e0 di contrasto dell'evasione contributiva, dell'impiego irregolare di manodopera (cosiddetto \"lavoro nero\"), nonch\u00e9 dell'indebita percezione di prestazioni previdenziali. Quest'ultima ha portato significativi risultati, permettendo di fermare numerose truffe di vasta portata a danno delle finanze pubbliche e dei contribuenti.\nOgni anno viene predisposto dall'INPS un piano operativo tendente alla lotta al lavoro nero e al controllo sistematico della correntezza (regolare versamento) e correttezza (nella fruizione dei benefici) contributiva da parte dei diversi soggetti tenuti al versamento dei contributi. Tale piano presuppone un'attenta analisi del territorio sia per individuare le aree di intervento e la tipologia delle aziende a pi\u00f9 alto rischio di evasione, sia per definire i settori merceologici da prendere in considerazione ai fini ispettivi.\nSono stati di recente introdotti alcuni elementi innovativi nella predisposizione di tale piano operativo, attinenti propriamente al processo di pianificazione, al fine di incrementare nel tempo l'efficacia dell'azione ispettiva svolta dall'Istituto.\nIl nuovo processo di programmazione del Piano di vigilanza, che tiene conto dei pi\u00f9 elevati coefficienti di risultato registrati negli anni precedenti, prevede una forte interazione con le Sedi regionali, che possono proporre specifiche ipotesi di azione ispettiva di propria competenza, sulla base delle peculiarit\u00e0 del territorio di riferimento.\nIl programma cos\u00ec definito sar\u00e0 poi articolato in linee operative per le Sedi provinciali con fissazione di tempi e modalit\u00e0, perch\u00e9 gli interventi siano rapportati al numero di ispettori disponibili. Il conseguimento degli obiettivi di vigilanza programmati viene periodicamente monitorato al fine di garantirne la realizzazione.\nL'INPS, spesso, svolge la sua attivit\u00e0 ispettiva, oltre che autonomamente, anche congiuntamente agli Ispettori del Lavoro delle Direzioni territoriali del lavoro - DTL e delle Direzioni regionali del lavoro - DRL, nonch\u00e9 col Comando Carabinieri per la tutela del lavoro sempre delle DTL e DRL, oltre che con l'INAIL, col Servizio per la prevenzione e la sicurezza negli ambienti di lavoro delle ASL e la Guardia di finanza, per sviluppare azioni sinergiche, come prevede la legislazione in vigore.\nAltre attivit\u00e0.\nL'Istituto si occupa anche di altre attivit\u00e0, in massima parte collegate all'esercizio delle sue funzioni fondamentali. Tra le attivit\u00e0 \u201ccomplementari\u201d si possono annoverare:\nPubblicazioni.\nL'INPS pubblica la rivista trimestrale \"Informazione previdenziale\", curata dall'avvocatura dell'Istituto e dedicata alle problematiche del diritto del lavoro e della previdenza sociale.\nIl registro delle imprese e l'INPS.\nTutti coloro che intendono svolgere un'attivit\u00e0 imprenditoriale (esclusi quindi i professionisti come medici, avvocati ecc.), destinata alla produzione o alla vendita di merci e servizi (anche i ristoranti e i bar), entro 30 giorni dall'inizio dell'attivit\u00e0 devono iscriversi al Registro delle Imprese, tenuto presso la Camera di commercio del capoluogo di provincia nel quale si trova l'attivit\u00e0 commerciale, allo scopo di renderne pubblica l'esistenza. Sempre entro 30 giorni dall'inizio dell'attivit\u00e0, il commerciante deve regolarizzare la propria posizione presso l'INPS, iscrivendosi alla Gestione speciale dei commercianti. Questo adempimento \u00e8 necessario per poter usufruire delle prestazioni sanitarie e previdenziali.\nI bilanci.\nBilancio 2011.\nINPS ha erogato 14,8 milioni di pensioni previdenziali (vecchiaia/anzianit\u00e0, invalidit\u00e0/inabilit\u00e0 e pensioni ai superstiti) per 170,51 miliardi di euro e 3,56 milioni di pensioni assistenziali (indennit\u00e0 civili e relativo accompagnamento ecc.) per 25,31 miliardi di euro.\nCi\u00f2 ha portato la spesa pensionistica a un totale di 195,82 miliardi di euro e 18,36 milioni di beneficiari, ovvero un terzo della popolazione residente in Italia.\nLa pensione previdenziale media era mediamente pari a 859 euro/mese, il trattamento pensionistico assistenziale ammontava mediamente a 399 euro/mese.\nLa spesa occorsa per garantire gli interventi di Cassa integrazione guadagni ordinaria \u00e8 stata pari a 796 milioni di euro, 498 milioni erogati per la contribuzione figurativa (ove previsto dalla legge, garantisce la piena copertura previdenziale ai fini della maturazione dei requisiti previsti per il trattamento pensionistico in caso di sospensione e interruzione del rapporto di lavoro).\nLa Cassa integrazione guadagni straordinaria ha richiesto 1,31 miliardi di euro e la relativa contribuzione figurativa 1,05 miliardi.\nLa CIGS in deroga \u00e8 stata finanziata con 678 milioni di euro e 677 milioni per la contribuzione figurativa.\nRelativamente alle indennit\u00e0 per la mobilit\u00e0 erogate, sono stati effettuati interventi per 1,40 miliardi pi\u00f9 1,04 miliardi per la contribuzione figurativa e hanno mediamente coinvolto quasi 149000 lavoratori.\nLe indennit\u00e0 per la disoccupazione invece sono state finanziate con 6,5 miliardi che hanno mediamente coinvolto 494.335 lavoratori non agricoli.\n2,80 miliardi le risorse impiegate per il trattamento economico di maternit\u00e0 (400\u00a0279 donne interessate), per i permessi di allattamento e i congedi parentali.\nIl valore degli assegni familiari erogati ammonta a 5,39 miliardi di euro, 1,97 miliardi la spesa relativa ai trattamenti di malattia per i lavoratori, 207 milioni i versamenti relativi alla Carta acquisti.\nINPS si finanzia principalmente attraverso le entrate contributive per una somma di 151,06 miliardi, trasferimenti statali per 84,32 miliardi e partite di giro per 40 miliardi, per un totale di 287,58 miliardi di euro di entrate a fronte di costi per 286,75 miliardi. Ha avuto un avanzo di amministrazione di 831 milioni di euro e ha un patrimonio netto di 40,1 miliardi di euro.\nBilancio di previsione 2014.\nAd ottobre 2014, secondo l'ultima variazione del bilancio di previsione, si sarebbero avuti 402 miliardi di euro di accertamenti a fronte di 410,3 miliardi di euro di impegni, con un disavanzo previsto in 8,3 miliardi di euro.\nBilancio di previsione 2015.\nA dicembre, secondo l'ultima variazione del bilancio di previsione, si sarebbero avuti 415,12 miliardi di euro di accertamenti a fronte di 415,567 miliardi di euro di impegni, con un disavanzo previsto in 0,447 miliardi di euro.\nAspetti legali.\nL'INPS, quale ente pubblico, non dichiara profitti e si fonda su un patto di solidariet\u00e0 fra generazioni. La finalit\u00e0 solidaristica e l'assenza di lucro non lo configurano come impresa.\nIl fatto che la previdenza sociale sia gestita da un ente pubblico statale \u00e8 imposto direttamente dalla Costituzione italiana, la quale, al comma 4 dell'art. 38, stabilisce espressamente che la realizzazione della tutela previdenziale dei lavoratori debba avvenire ad opera dello Stato. Ci\u00f2 significa che la realizzazione della tutela previdenziale per i lavoratori, secondo la nostra Costituzione, rappresenta un fine fondamentale dello Stato stesso.\nQuesta organizzazione della previdenza sociale basata su enti pubblici, oltre a corrispondere al modello adottato dalla totalit\u00e0 degli altri paesi europei, \u00e8 perfettamente conforme con i principi del diritto comunitario. \nInfatti, la Corte di Giustizia Europea ha affermato che un monopolio legale della previdenza affidato ad enti pubblici non rappresenta affatto un abuso di posizione dominante e quindi non \u00e8 contestabile davanti alle autorit\u00e0 antitrust ai sensi dell'articolo 86 del Trattato UE."}
{"id": "439895", "revid": "854974", "url": "https://it.wikipedia.org/wiki?curid=439895", "title": "INPS", "text": ""}
{"id": "439896", "revid": "767487", "url": "https://it.wikipedia.org/wiki?curid=439896", "title": "Angiologia", "text": "L'angiologia \u00e8 quella branca della medicina che studia l'anatomia e le patologie che colpiscono i vasi sanguigni e quelli linfatici. La parola deriva dal greco \"angios\" (\"vaso\") e \"logos\" (\"studio\").\nTra le patologie che colpiscono i vasi arteriosi ci sono l'aneurisma, l'aterosclerosi e la dissecazione dell'aorta, la trombosi e l'embolia. Tra quelle che colpiscono i vasi venosi ci sono le vene varicose, l'insufficienza venosa cronica e la trombosi venosa, mentre i vasi linfatici sono interessati principalmente da casi di linfedema primario o secondario.\nL'angiologia si occupa anche della modifica dei fattori di rischio nel caso di valori alti di colesterolo e pressione sanguigna. Lo studio del\nsistema venoso si chiama flebologia."}
{"id": "439900", "revid": "767487", "url": "https://it.wikipedia.org/wiki?curid=439900", "title": "The Jester Race", "text": "The Jester Race \u00e8 il secondo album in studio degli In Flames, pubblicato dalla Nuclear Blast nel 1996 e riproposto nel 2002 con il titolo \"The Jester Race / Black-Ash Inheritance\". \u00c8 considerato uno dei maggiori classici del Gothenburg melodic death metal, assieme a \"Slaughter of the Soul\" degli At the Gates e \"The Gallery\" dei Dark Tranquillity.\nIl disco.\nLe parole e i titoli delle canzoni sono scritte da Anders Frid\u00e9n in collaborazione con Niklas Sundin (dei Dark Tranquillity), ad eccezione di Dead Eternity che \u00e8 scritta da Jocke Gotberg e in cui Oscar Dronjak partecipa come cantante.\nL'artwork del disco \u00e8 opera di Andreas Marschall, illustratore ben noto nel campo metal che ha lavorato anche con Blind Guardian, Obituary, Hammerfall, Grave Digger e molti altri.\nTracce.\n\"*Tracce presenti nella riedizione del 2002 provenienti dal MCD Black-Ash Inheritance\""}
{"id": "439901", "revid": "48479", "url": "https://it.wikipedia.org/wiki?curid=439901", "title": "Lao Zi", "text": ""}
{"id": "439902", "revid": "1305772", "url": "https://it.wikipedia.org/wiki?curid=439902", "title": "Collaudo", "text": "Il termine collaudo (dal latino \"cum-laude\", ovvero \"a opera d'arte\"), nell'ambito dell'ingegneria, si riferisce ad una serie di operazioni messe in atto al fine di verificare il corretto funzionamento di un'opera di ingegno prima che questa venga destinata all'utilizzo.\nCaratteristiche.\nIl collaudo \u00e8 una metodologia di controllo qualit\u00e0 come la prova.\nLe operazioni di collaudo differiscono a seconda dell'opera o prodotto da collaudare (che pu\u00f2 essere ad esempio un edificio, un veicolo, una sonda spaziale, un impianto chimico o un circuito elettronico o, banalmente, un rubinetto). Anche la valutazione visiva di un prodotto con caratteristiche estetiche specificate (una scarpa o un profilo verniciato) \u00e8 un collaudo.\nIn genere durante il collaudo si misura la risposta dell'opera progettata a delle condizioni che sono identiche o che simulano le condizioni reali alle quali si prevede che l'opera sar\u00e0 sottoposta durante il suo funzionamento. Anche il software progettato e/o sviluppato pu\u00f2 subire la fase di collaudo, solitamente articolata in test e altre attivit\u00e0 di esame. Pure un nuovo servizio \u00e8 solitamente oggetto di collaudo (validazione) prima che sia erogato in condizioni operative o di larga scala o fornito al committente.\nNon si dovrebbe utilizzare il termine collaudo come sinonimo di una generica verifica: solo operazioni di riscontro della conformit\u00e0 ai fini di rilascio formano un collaudo. Un collaudo potrebbe essere anche costituito da una o pi\u00f9 prove ma comunque seguite da valutazioni. Soprattutto nel campo di opere pubbliche una tipologia di collaudo \u00e8 il collaudo amministrativo che \u00e8 un insieme di riscontri di conformit\u00e0 contabili e documentali.\nIl collaudo \u00e8 un concetto diverso da un audit di prodotto.\nTipologie.\nCollaudo di produzione.\nNella produzione di serie (sia a carattere industriale che artigianale) il collaudo ha l'obiettivo di accertare la rispondenza del prodotto (sistema, apparecchiatura, impianto, materiale, componente, particolare, ecc.) ai requisiti funzionali e prestazionali specificati. Trattasi di un insieme di prove (spesso svolte in laboratorio), misurazioni, accertamenti ed ispezioni, finalizzate a dichiarare la conformit\u00e0 del prodotto alle specifiche tecniche. Il collaudo \u00e8 una tipica attivit\u00e0 di controllo qualit\u00e0.\nIn taluni settori (ad esempio quello automobilistico o quello alimentare) spesso il collaudo \u00e8 di responsabilit\u00e0 di una funzione indipendente dalla produzione (ad esempio il reparto qualit\u00e0).\nVi sono diverse tipologie di collaudo a seconda della fase produttiva o dei diversi processi. Ad esempio:\nPer definizione il collaudo \u00e8 una tipica attivit\u00e0 di controllo qualit\u00e0 a scopo di rilascio.\nCollaudo in entrata.\nIl collaudo in entrata \u00e8 l'insieme di controlli e verifiche svolte in \"accettazione arrivi\". Trattasi di attivit\u00e0 effettuate per accertare la conformit\u00e0 dei prodotti (materie prime, semilavorati da terzisti, componentistica commerciale, ecc.) consegnati dai fornitori.\nPer quelle aziende che svolgono, per loro natura, lavorazioni su prodotti forniti dal cliente (trattamentisti, riparatori, terzisti in genere, ecc.) il collaudo ha lo scopo di valutare che quanto consegnato dal cliente sia compatibile con le lavorazioni definite.\nCollaudo finale.\nSi tratta del collaudo per antonomasia. Prima di rilasciare il prodotto finito per la consegna al cliente, si valuta che esso abbia le caratteristiche in termini di funzioni e prestazioni prestabilite (campione, capitolato, disegno, norma, scheda tecnica, ecc). Pu\u00f2 essere svolto sulla totalit\u00e0 dei pezzi (100%) oppure mediante campionamento per ogni lotto oppure a campione su lotti diversi. Nella produzione di macchine o attrezzature \u00e8 tipico (oppure imposto dalle direttive applicabili) che il collaudo sia per ciascun esemplare (matricola). Vi sono dei prodotti in cui le caratteristiche estetiche del prodotto finito sono aspetti fondamentali e prescritti e pertanto oggetto di collaudo ad hoc.\nCollaudo in linea.\nCon l'espressione \"collaudo in linea\" s'intende che il collaudo \u00e8 svolto \"in process\" ovvero durante l'effettuazione delle varie fasi produttive. \u00c8 tipico dell'industria della grandissima serie, dei processi fortemente automatizzati, della produzione di processo (ad esempio quella della trasformazione petrolifera o di una cementeria). Oppure, all'estremo opposto, \u00e8 il caso delle piccole imprese che non possono disporre di risorse per organizzare un reparto ad hoc di controllo qualit\u00e0 classico (con personale, attrezzature, procedure specifiche e indipendenti da quelle della produzione).\nIl collaudo \"fuori linea\" \u00e8 quello invece classico o tradizionale: fuori dal processo produttivo (nel senso del flusso principale di fabbricazione), il reparto controllo qualit\u00e0, in un ambiente specifico (laboratorio, sala prove o sala collaudo) esegue la procedura di collaudo.\nNel mondo.\nItalia.\nIn italia il collaudo delle opere pubbliche \u00e8 obbligatorio per legge.\nCollaudo statico.\nNel caso di strutture portanti di edifici o infrastrutture, viene svolto il cosiddetto collaudo statico, in cui si possono effettuare delle prove di carico, che hanno lo scopo di verificare la stabilit\u00e0 strutturale dell'opera costruita.\nIn Italia l'obbligatoriet\u00e0 del collaudo statico \u00e8 regolamentata dalla Legge n.1086 del 5/11/1971.\nAllo stato attuale il testo unico in materia edilizia, D.P.R. 380/01, unitamente alla normativa tecnica di cui ai rispettivi Decreti Ministeriali e relative circolari esplicative risultano comprendere l'intera legislazione nazionale per ci\u00f2 che concerne il collaudo statico di strutture edilizie. La legislazione da prendere a riferimento risulta essere la seguente:\nIl collaudo statico come ben definito nelle \"Norme tecniche per le costruzioni\" \u00e8 una parte del collaudo generale tecnico amministrativo dell'opera e riguarda il giudizio sul comportamento e le prestazioni delle parti strutturali dell'opera che svolgono funzione portante.\nEsso ai sensi della legislazione vigente si rende necessario (art. 67 D.P.R. 380/01 ex art.7 L.1086/71) per tutte le costruzioni in conglomerato cementizio e metalliche la cui sicurezza possa comunque interessare la pubblica incolumit\u00e0. Le finalit\u00e0 del collaudo statico dell'opera, la cui obbligatoriet\u00e0 nella legislazione preesistente (art.67 DPR 380/01) riguardava le sole costruzioni in conglomerato cementizio e metalliche, con l'entrata in vigore delle ultime Norme Tecniche delle costruzioni (DM infrastrutture 14.01.2008) vengono di fatto estese a tutte le parti strutturali delle opere che svolgono funzione portante e che interessano la sicurezza dell'opera medesima e di conseguenza la pubblica incolumit\u00e0, indipendentemente dal sistema costruttivo e dal materiale impiegato. \nIl collaudatore, ingegnere o architetto, viene nominato dal committente contestualmente alla denuncia di inizio lavori; la scelta \u00e8 discrezionale e nell'atto di accettazione il collaudatore deve attestare di essere iscritto da non meno di 10 anni al relativo ordine professionale e di non aver preso parte ai lavori oggetto di collaudo in nessuna delle varie fasi di progettazione, direzione ed esecuzione. Il collaudo statico di un edificio consiste in un attento e scrupoloso controllo della struttura con particolare attenzione agli elementi costitutivi di maggiore rilevanza dal punto di vista statico e da una verifica della struttura nel suo comportamento di insieme. \u00c8 facolt\u00e0 del collaudatore in relazione alla propria esperienza ed alla tipologia dell'opera, utilizzare tutti i mezzi di indagine ritenuti pi\u00f9 opportuni a formarsi il convincimento della collaudabilit\u00e0 statica dell'opera stessa. Fermo restando quanto detto, la legislazione vigente fissa per il collaudatore degli obblighi formali e sostanziali, in relazione alle verifiche da svolgersi (art. 67 del DPR 380/01).\nCollaudo tecnico-amministrativo.\nVedi la voce Collaudo tecnico-amministrativo\nCollaudo sismico.\nCoincide di fatto col collaudo statico dell'opera quando questa viene edificata in zona sismica."}
{"id": "439905", "revid": "3167961", "url": "https://it.wikipedia.org/wiki?curid=439905", "title": "Planck (satellite)", "text": ""}
{"id": "439907", "revid": "27767", "url": "https://it.wikipedia.org/wiki?curid=439907", "title": "Seconda Guerra Boera", "text": ""}
{"id": "439911", "revid": "71155", "url": "https://it.wikipedia.org/wiki?curid=439911", "title": "Giurisdizionalisti", "text": ""}
{"id": "439913", "revid": "3115", "url": "https://it.wikipedia.org/wiki?curid=439913", "title": "Cesare Geronzi", "text": "Carriera professionale.\nGeronzi ha ottenuto il titolo di studio di ragioniere.\nBanca d'Italia.\nNel 1960 Cesare Geronzi vince il concorso in Banca d'Italia, entrando a lavorare nel 1961 nel settore cambi e collaborando con il governatore Guido Carli per 15 anni.\nDa dirigente del Centro operativo cambi in Banca d'Italia, Geronzi aveva il compito di gestire le operazioni sulle riserve per arrivare al fixing quotidiano lira-dollaro delle 13.15. Geronzi \u00e8 ricordato come \u00ababilissimo\u00bb in tale ruolo da Carlo Azeglio Ciampi.\nBanco di Napoli.\nNel 1980 diventa vicedirettore generale del Banco di Napoli, seguendo l'allora direttore generale Rinaldo Ossola, gi\u00e0 commissario del Banco. L'esperienza di Napoli non \u00e8 felice: nel 1982 sia lui sia Ossola sono licenziati dal Banco di Napoli.\nDalla Cassa di risparmio di Roma a Capitalia.\nGeronzi passa nel 1982 alla Cassa di Risparmio di Roma come direttore generale. Sotto la sua guida l'istituto di credito inizia a penetrare al di fuori della capitale. Alla fine degli anni Ottanta il Banco di Santo Spirito, storica banca romana controllata dall'IRI presieduto da Romano Prodi, si trova in difficolt\u00e0 economiche. Geronzi vorrebbe acquistare il Banco, ma Cariroma non dispone degli 800 miliardi di lire necessari per farlo. Per ottenere il capitale necessario, Cariroma vende al Banco di Santo Spirito i propri sportelli, diventando una holding, e con il denaro ottenuto rileva il capitale azionario. \nNel 1992 viene aggiunto al gruppo anche il Banco di Roma. \nSuccessivamente la Banca di Roma acquisisce numerose societ\u00e0: compra la Banca Mediterranea, finanzia l'alta velocit\u00e0 delle Ferrovie dello Stato, fonda la holding turistica Ecp. Nel 1995 acquisisce la Banca Nazionale dell'Agricoltura (venduta cinque anni dopo all'Antonveneta a 1,5 volte il prezzo pagato) e il suo gruppo supera un giro d'affari di 10.000 miliardi di lire.\nA fine anni '90 il gruppo Banca di Roma si allarga al sud, con l'acquisizione di Mediocredito Centrale e del Banco di Sicilia; in cambio la regione siciliana e la Fondazione Banco di Sicilia ne divengono due soci importanti. Nel 2002 \u00e8 assorbita la Bipop Carire. \u00c8 questo il percorso che, attraverso l'unione di banche in crisi o pre-crisi, conduce Geronzi alla creazione nel luglio 2002 di un'unica unit\u00e0 bancaria, Capitalia.\nVicende giudiziarie: crac Parmalat, Cirio e Italcase.\nNel 2004 Cesare Geronzi e Capitalia vengono coinvolti nella crisi del sistema finanziario, generata dalla crisi economica argentina e dai crac Parmalat e Cirio. Capitalia per\u00f2 non aveva emesso alcun bond della Parmalat mentre ne emise solo due su 1.100 della Cirio, insieme a Unicredito e JPMorgan. Dopo due anni, il 7 dicembre 2006, il tribunale di Brescia ha condannato in primo grado Geronzi per la vicenda del crac Italcase. Questa accusa \u00e8 stata poi ribaltata nella sentenza d'appello e, l'11 maggio 2009, Cesare Geronzi \u00e8 stato assolto con formula piena \"per non aver commesso il fatto\". Il 4 luglio 2011 \u00e8 stato condannato in primo grado dal Tribunale di Roma a 4 anni di reclusione per concorso in bancarotta per la vicenda Cirio. La sentenza \u00e8 stata confermata in via definitiva dalla Corte di Cassazione il 6 ottobre 2017.\nMediobanca.\nIl 20 maggio 2007, viene deliberata l'approvazione finale della fusione per incorporazione di Capitalia SpA in Unicredit SpA, un'operazione in cui Capitalia viene valutata 22 miliardi di euro. Dopo circa un mese avviene la fusione di Capitalia con Unicredit, e Geronzi viene nominato all'unanimit\u00e0 presidente del consiglio di sorveglianza di Mediobanca, di cui era gi\u00e0 vice presidente. L'assemblea del patto di sindacato di Mediobanca S.p.A. lo nomina presidente. Alla fine del 2008 Cesare Geronzi viene riconfermato nella carica di presidente, dopo che il 28 ottobre 2008 l'Assemblea degli Azionisti di Mediobanca approva l'abbandono del sistema di governance \u201cduale\u201d e il ripristino del \u201ctradizionale\u201d.\nAssicurazioni Generali.\nNel marzo 2010 viene designato da Mediobanca quale presidente delle Assicurazioni Generali, nomina concretizzata il 24 aprile 2010. Il compenso di Geronzi, rivelato a seguito delle sue dimissioni, \u00e8 stato di 3,3 milioni di euro all'anno, contro una media di 600.000 euro per un incarico analogo. Come presidente senza deleghe, Geronzi aveva la responsabilit\u00e0 solo della comunicazione e della gestione del consiglio di amministrazione. La sua presidenza di Generali \u00e8 stata contestata da pi\u00f9 parti:\nSecondo Luigi Zingales, \"nei suoi undici mesi al comando Geronzi aveva fatto molto male, trasformando una delle pi\u00f9 illustri imprese italiane in un caos.\"\nCesare Geronzi mantiene la carica di Presidente della Fondazione Assicurazioni Generali.\nSecondo un report di Kepler Capital Markets, \u00abil prezzo delle azioni Generali non dipende dalla qualit\u00e0 delle operazioni o dalla crescita della societ\u00e0 (che rimane forte), ma piuttosto dall'imbarazzante corporate governance. La soap opera pu\u00f2 essere sintetizzata come segue: il presidente Cesare Geronzi (un manager con esperienza nel settore bancario, ma non in quello delle assicurazioni) continua a disturbare il lavoro di un top management molto capace\u00bb.\nIl 6 aprile 2011, durante la riunione di un consiglio di amministrazione straordinario della compagnia assicurativa, Geronzi si dimette dopo che 10 consiglieri su 17 hanno manifestato l'intenzione di presentare una mozione di sfiducia nei suoi confronti. Gi\u00e0 da tempo, peraltro, uno dei consiglieri, Diego Della Valle, lo aveva fatto oggetto di critiche, esortandolo alle dimissioni.\nEditoria e politica.\nLa sua carriera professionale \u00e8 stata sorretta storicamente da amicizie politiche importanti, partendo da quella con Giulio Andreotti nei primi anni Ottanta fino al sostegno ricevuto da una parte dei vertici di Bankitalia alla fine degli anni novanta. \u00c8 stato definito \"l\u2019unico banchiere non di sinistra d'Italia\".\nAttraverso la sua attivit\u00e0 di importante ed affermato banchiere, Geronzi possiede anche numerose partecipazioni in molti gruppi editoriali, che fanno o hanno fatto capo a diverse testate giornalistiche: \"Risparmio Oggi\" (diretto da Bruno Vespa), \"Il Messaggero\" di Francesco Gaetano Caltagirone, \"Class\" di Paolo Panerai, \"l'Unit\u00e0\", \"il manifesto\" per finire alla tv \"Telemontecarlo\" di Vittorio Cecchi Gori.\nIn seguito \u00e8 fra i primi finanziatori della Omnitel e fonda la Mmp, una concessionaria di pubblicit\u00e0, che si occupa di gran parte della carta stampata, pur essendo perennemente in perdita: \"Topolino\", \"Secolo d'Italia\", \"L'Unione sarda\", \"Qui Touring\", \"Famiglia Cristiana\", \"Osservatore Romano\". La Mmp chiuder\u00e0 nel 1997 con 450 miliardi di perdite, il 70 per cento delle quali sono a carico del partner pubblico. Sono notevoli anche i finanziamenti ai partiti: nel 1996 i Democratici di Sinistra ricevono da Banca di Roma 502 miliardi, secondo quanto riportato dalla Centrale Rischi Interbancaria della Banca d'Italia.\nCalcio.\nDagli anni novanta \u00e8 aumentato notevolmente il suo impegno nel settore calcistico, ed \u00e8 nota in particolare l'influenza economica che ha ed ha avuto dentro alcune societ\u00e0 calcistiche con problemi finanziari. Luciano Gaucci lo ritenne responsabile del fallimento del e gli lanci\u00f2 numerose accuse da Santo Domingo, dov'era all'epoca latitante; sull'argomento Geronzi \u00e8 stato sentito dalla magistratura come persona informata sui fatti.\nNel 2004 ha acquisito tramite Capitalia il 49% di Italpetroli, la societ\u00e0 che controlla l'AS Roma con una quota del 67%, sfruttando la conversione in azioni di crediti per 35 milioni di euro. La banca deteneva inoltre un'opzione a salire al 51% nel caso il piano di risanamento della squadra non avesse avuto successo ma, nel 2008, tale opzione \u00e8 stata cancellata.\nInoltre Capitalia \u00e8 uno dei creditori della Lazio, dopo esserne stata anche azionista e averla salvata con un aumento di capitale."}
{"id": "439916", "revid": "1516566", "url": "https://it.wikipedia.org/wiki?curid=439916", "title": "Mario, Marta, Audiface e Abaco", "text": "Mario, la moglie Marta, e i figli Audiface e Abaco, sono venerati come santi e martiri dalla Chiesa cattolica.\nTradizione agiografica.\nLe notizie su di loro, davvero pochissime e incerte, derivano dalla \"Passio di san Valentino\", del IV secolo.\nSi tramanda che Mario, o Maris, fosse un nobile di origine persiana. Giunse a Roma nel 270, insieme alla moglie Marta e ai due figli Audiface e Abaco, per venerare i sepolcri dei martiri. La famiglia, aiutata dal prete Giovanni, si diede a seppellire lungo la via Salaria i corpi di oltre 260 martiri che giacevano uccisi in aperta campagna.\nScoperti, furono interrogati dal prefetto Flaviano e dal governatore Marciano. Rifiutarono di abiurare e di sacrificare agli idoli e furono dunque condannati a morte: gli uomini furono giustiziati lungo la via Cornelia. Marta, \"in nympha\", cio\u00e8 presso uno stagno poco distante.\nSi riporta che una matrona romana, Felicita, diede loro sepoltura in un suo possedimento, lungo la stessa via, al tredicesimo miglio. Qui sorse una chiesa di cui esistono tuttora i ruderi e che fu meta di pellegrinaggi nel medioevo. Oggi \u00e8 detta Tenuta Boccea. Verso la fine del Settecento, a seguito del graduale aumento degli abitanti delle zone limitrofe, fu presentata all'adunanza Capitolare del 30 agosto 1778 una richiesta di edificare una nuova chiesa capace di ospitare in maniera \"decorosa\" gli \"abitatori\" e i pellegrini devoti alla famiglia dei Santi Martiri Mario, Marta, Audiface e Abaco.\nNel 1789, per volere di papa Pio VI, fu inaugurata la nuova chiesa progettata dall'insigne Architetto Virginio Bracci.\nLe loro reliquie ebbero vicende molto complesse: alcune furono traslate a Roma nelle chiese di sant'Adriano e di santa Prassede. Un'altra parte di fu esse fu inviata a Eginardo nell'828. Questi, biografo di Carlo Magno, le don\u00f2 al monastero di Seligenstadt.\nIl racconto scritto da don Bosco.\nLa tradizione pi\u00f9 nota su vita e martirio di questi santi \u00e8 un racconto leggendario, in cui \u00e8 per\u00f2 possibile individuare un nucleo di storicit\u00e0 che ci pone di fronte alla figura reale di questi martiri. Il racconto fu reso popolare da un libretto del 1861, scritto da don Bosco ma preparato dal conte Carlo Cays. In anni di grandi lavori sul santuario dedicato a sant'Abaco a Caselette (sulle pendici del monte Musin\u00e8) e di devozione molto sentita verso questi santi, il conte Cays sollecit\u00f2 l'amico don Bosco a scrivere qualcosa che ravvivasse ulteriormente la venerazione di sant'Abaco, mettendogli in mano la documentazione per il libro.\nDon Bosco (o meglio, il conte Cays) si era basato su notizie contenute negli \"Acta Sanctorum\", vastissima raccolta di scritti sulla vita dei santi composta a partire da met\u00e0 Seicento dai Bollandisti. La parte dedicata a Abaco e soci era un racconto (\"Atti dei santi Mario e soci\") che risaliva agli inizi del Medioevo, in particolare al VI-VII secolo. Era una \"passio\", un tipo di scritti che raccontavano a fini edificanti il martirio di uno o pi\u00f9 santi, aggiungendo alle notizie che si avevano sui martiri anche delle cose inventate per impressionare e commuovere. Il suo anonimo autore aveva raccolto dei racconti tramandati da tempo, che conservavano memoria dei nostri santi: ricordi legati a un luogo appena fuori Roma lungo la via Cornelia (a nord-ovest della citt\u00e0), dove era sorta una chiesa sul luogo del loro martirio.\nIncertezze sulla datazione e sul racconto tradizionale.\nNon si hanno notizie che durante il regno di Claudio II (268-270) vi sia stata una persecuzione contro i cristiani. In particolare la richiesta di adorare gli idoli \u00e8 una pratica tipica dell'impero di Decio, che successe a Filippo l'Arabo nel 249. Fu Decio, infatti, a ordinare che quanti erano sospettati di cristianesimo dovessero fare atto di adesione al culto pagano, adorando la statua dell'imperatore o bruciando un grano d'incenso davanti al simulacro di un dio. Il rifiuto era passibile di pena capitale.\nIl Martirologio Romano sposta quindi all'inizio del secolo IV la data del loro martirio. Da questo si pu\u00f2 ipotizzare che il gruppo di Mario sia stato ospite in Roma per un certo periodo, probabilmente di alcuni anni. Al termine del suo regno, Diocleziano eman\u00f2 tre editti di persecuzione verso i cristiani (tra 303 e 311). \u00c8 possibile che sia in seguito a questi provvedimenti che furono uccisi i 260 martiri che Mario e i suoi furono scoperti a seppellire.\nDunque, o i martiri furono uccisi durante la persecuzione di Diocleziano oppure furono vittime di un isolato episodio di intolleranza religiosa, e in tal caso si pu\u00f2 anche accettare il periodo di Claudio II.\n\u00c8 inoltre possibile che i quattro facessero parte di un gruppo pi\u00f9 che di una famiglia, perch\u00e9 era uso comune, nelle \"passio\" leggendarie dei primi secoli, considerare gruppi di martiri come gruppi famigliari, specie se provenienti dallo stesso luogo.\nI Santi Mario e Marta vengono invocati durante le Litanie dei Santi nel Rito del Matrimonio come protettori dell'unione famigliare.\nSecondo gli ultimi studi \u00e8 improbabile che i quattro siano stati persiani e si ritiene che fossero un gruppo di cristiani abitanti nella \"villa\" imperiale di Lorium, una grande azienda agricola di propriet\u00e0 degli imperatori romani che sorgeva proprio lungo la via Cornelia a dodici miglia da Roma.\nL'uccisione presso la villa di Lorium al XIII miglio della via Cornelia, cio\u00e8 nel luogo della loro abituale residenza, \u00e8 praticamente sicura.\nIl culto.\nLa festa liturgica ricorre il 19 gennaio.\nI corpi dei Santi Mario e Marta sono conservati in un\u2019unica urna posta sotto l'altare maggiore della chiesa di San Giovanni Calibita nell'isola Tiberina a Roma."}
{"id": "439917", "revid": "237256", "url": "https://it.wikipedia.org/wiki?curid=439917", "title": "Alexander Friedman", "text": ""}
{"id": "439925", "revid": "237256", "url": "https://it.wikipedia.org/wiki?curid=439925", "title": "Alexander Alexandrovich Friedman", "text": ""}
{"id": "439930", "revid": "201394", "url": "https://it.wikipedia.org/wiki?curid=439930", "title": "Ricinus communis", "text": "Il ricino (Ricinus communis ), unica specie del genere Ricinus, \u00e8 una pianta appartenente alla famiglia delle Euphorbiaceae.\nEtimologia.\nIl nome generico \"Ricinus\" in latino significa \"zecca\"; la pianta \u00e8 cos\u00ec chiamata per la somiglianza dei suoi semi con il noto parassita.\nDescrizione.\nIl ricino si presenta sotto forma di una pianta erbacea o arborescente, annua o perenne secondo le condizioni climatiche della regione. Ha un'altezza media di 2-3 metri fino a raggiungere i 10 metri nella sua zona di origine (Africa tropicale).\nDistribuzione e habitat.\n\u00c8 una pianta originaria dell'Africa tropicale, successivamente si \u00e8 sparsa un po' ovunque nel mondo, dove il clima ne permette la sopravvivenza. Lo si pu\u00f2 ritrovare in zone subtropicali e anche in zone con clima temperato.\nColtura.\nLa coltura di questa pianta non presenta grossi problemi, bisogna tuttavia aver cura di fornire un buon ammendante organico in primavera e di modificare la struttura del suolo se questo \u00e8 poco drenato.\nTossicit\u00e0.\nL'olio di ricino contiene l'acido ricinoleico che altera la mucosa intestinale e provoca grosse perdite di acqua ed elettroliti (sali minerali) per cui svolge un'azione purgativa intensa ed irritante.\nLa ricina, presente nella pianta e nei semi, \u00e8 una tossina pericolosa che pu\u00f2 provocare gravi intossicazioni.\nI semi di ricino contengono tra il 40% e il 60% di olio, ricco di trigliceridi, principalmente di ricinoleina.\nNote storiche.\nSemi di ricino sono stati trovati nell'antico Egitto in tombe risalenti al 4000 a.C. Erodoto ed altri antichi viaggiatori hanno annotato l'uso di olio di ricino per le lampade e per ungere il corpo. Anche in India l'uso dell'olio di ricino risale fino al 2000 a.C. per le lampade e come lassativo.\nToponomastica.\n, e \"recinetum\" significa \"luogo delle piante di ricino\".\nAnalogamente nelle vicinanze di Recanati vi sono gli antichi resti di \"Helvia Recina\", e la corrispondente \"Strada Regina\", il cui appellativo deriva da \"recina\".\nProduzione.\nLa produzione mondiale di semi di Ricino ammonta a circa 1 milione di tonnellate all'anno. Le principali zone di produzione sono l'India, la Cina e il Brasile."}
{"id": "439944", "revid": "22356", "url": "https://it.wikipedia.org/wiki?curid=439944", "title": "Tecodontosauridi", "text": ""}
{"id": "439945", "revid": "22356", "url": "https://it.wikipedia.org/wiki?curid=439945", "title": "Plateosauridi", "text": ""}
{"id": "439946", "revid": "547034", "url": "https://it.wikipedia.org/wiki?curid=439946", "title": "Maison de la Radio (Ixelles)", "text": "Il Flagey, l'antica Maison de la Radio \u00e8 stato creato nel 1930 sotto il nome di Istituto Nazionale Belga di Radiodiffusione (\"Institut National Belge de Radiodiffusion\"), e si trova a place Flagey nel comune di Ixelles, in un palazzo in stile dec\u00f2 concepito da Joseph Diongre (1878-1963).\nL'edificio possiede degli angoli smussati che mascherano il volume massiccio di questa costruzione in mattoni giallo-ocra e granito (\"pierre bleu\"). L'orizzontalit\u00e0 \u00e8 sottolineata dalle vetrate a nastro e dalla tettoia a sbalzo lungo tutto il piano terra.\nL'opera \u00e8 paragonata ad un transatlantico con i suoi ponti ed i suoi lunghi corridoi. All'interno \u00e8 stato convervato il mobilio originale in stile Art D\u00e9co. L'idea alla base di questo edificio ha ricevuto il primo premio del concorso organizzato per la costruzione della \"Maison de la Radio\".\nIl cantiere \u00e8 durato dal 1935 al 1938, ed allora era una delle prime \"case della radio\" (\"maisons de la radio\") in Europa.\nSopra un suolo cedevole a causa di una falda freatica, si \u00e8 dovuto installare un sistema di pompaggio permanente. Il palazzo \u00e8 costruito su una piastra di cemento e fogli di rame. Dopo la fine dei lavori nel 1938, l'INR inizi\u00f2 a trasmettere regolarmente dalle 06:45 alle 24:00.\nL'edificio comprende 12 studi di registrazione di pianta trapezoidale fra cui il celebre \"Studio 4\" con un organo da 8000 canne. I locali sono climatizzati e serviti da 13 ascensori, inoltre sono dotati delle pi\u00f9 moderne strumentazioni radiofoniche. La torre d'angolo serve a proteggere il ripetitore televisivo. L'isolamento acustico \u00e8 ottimale.\nRinnovato ed inaugurato nel settembre 2002 col nome di Flagey, ha ritrovato la sua funzione originaria con la creazione di uno spazio musicale con studi di registrazione, sale per concerti e cinema, diventando un luogo con una programmazione eclettica. Vi si svolgono dei fine settimana scoperti, proiezioni d'immagine e suoni, concerti \"trampolino\", sequenze cinema-brunch una domenica al mese... e molto altro ancora.\nDal 2005, la Maison de la Radio \u00e8 la residenza della Brussels Philharmonic. Fondata nel 1935 come \"Orchestra radiofonica delle Fiandre\", \u00e8 ritornata ad utilizzare lo Studio 4 al termine del suo restauro. Anche il Vlaams Radio Koor (\"Coro Radiofonico delle Fiandre\") ha sede alla Maison de la Radio ed utilizza principalmente lo Studio 1.\nInoltre, la Maison de la Radio \u00e8 sede dei principali media fiamminghi di Bruxelles: la radio FM Brussel, il quotidiano 'Brussel Deze Week', TVBrussel e il sito web brusselnieuws.be"}
{"id": "439947", "revid": "22356", "url": "https://it.wikipedia.org/wiki?curid=439947", "title": "Massospondilidi", "text": ""}
{"id": "439948", "revid": "339392", "url": "https://it.wikipedia.org/wiki?curid=439948", "title": "Melanorosauridi", "text": ""}
{"id": "439949", "revid": "16073", "url": "https://it.wikipedia.org/wiki?curid=439949", "title": "Blikanasauridi", "text": ""}
{"id": "439950", "revid": "22356", "url": "https://it.wikipedia.org/wiki?curid=439950", "title": "Sauropodomorfi", "text": ""}
{"id": "439952", "revid": "6923", "url": "https://it.wikipedia.org/wiki?curid=439952", "title": "Flagey (Bruxelles)", "text": "Flagey \u00e8 un'istituzione culturale di Ixelles, con sede in place Flagey.\nCostituitasi come societ\u00e0 anonima (come Maison de la Radio Flagey) il 30 giugno 1998, e in ONLUS (con l'attuale nome), ha come missione:\nIl Flagey \u00e8 anche spazio per la creazione di musica con studi di registrazione e sale da concerto, sede della Brussels Philharmonic. Si colloca fra l'altro ai confini dei quartieri bene degli stagni d'Ixelles e del mondo delle culture dell'immigrazione."}
{"id": "439954", "revid": "827882", "url": "https://it.wikipedia.org/wiki?curid=439954", "title": "Place Flagey", "text": "La Place Flagey, situata al centro del comune di Ixelles, con i suoi 9.000 m\u00b2 \u00e8 la pi\u00f9 grande piazza di Bruxelles. Prende il suo nome da \"Eug\u00e8ne Flagey\", avvocato, deputato e primo magistrato/borgomastro d'Ixelles dal 1936 al 1956 (come per altro \"Emile Duray, Armand Huysman, Raymond Blyckaerts, Adolphe Buyl, Fernand Cocq\").\nL'attuale \"Place Flagey\" era precedentemente chiamata \"'Place Sainte-Croix\" (limitatamente oggi allo spiazzo della Chiesa ed alle prossimit\u00e0 dello stagno) che faceva riferimento all'Ospizio della Sainte-Croix situato, come la sua cappella alla fine dell'attuale \"Rue de Vergnies\", e dove i facchini che arrivavano dalla For\u00eat de Soignes a Bruxelles potevano riposarsi e consumare la colazione prima di affrontare la forte pendenza della \"Chauss\u00e9e d'Ixelles\".\nNegli anni trenta vi sono stati costruiti diversi immobili uniformi nell'ingombro e nei materiali. Un lato della piazza \u00e8 occupato da condomini con esercizi commerciali al piano terra. Per esempio la \"Victory House\", edificio di edilizia popolare, chiamato anche \"Le Foyer Ixellois\". Il nome di \"Victory House\" viene dal fatto che le truppe alleate lo riconquistarono nel 1945. La piazza serv\u00ec in numerose occasioni per l'ascensione di aerostati.\nDavanti alla Maison de la Radio, la catena della grande distribuzione Delhaize apr\u00ec nel 1956 il primo supermercato \"self-service\" d'Europa, tuttora presente.\nDopo alcuni decenni di continui lavori, la nuova Place Flagey \u00e8 stata inaugurata ufficialmente il sabato 5 luglio 2008.\nAl centro dell'aiuola che funge da isola pedonale \u00e8 stato collocato un busto dedicato al poeta portoghese Fernando Pessoa. "}
{"id": "439955", "revid": "10652", "url": "https://it.wikipedia.org/wiki?curid=439955", "title": "Ricino", "text": ""}
{"id": "439959", "revid": "1573940", "url": "https://it.wikipedia.org/wiki?curid=439959", "title": "Chiesa del Santissimo Salvatore (Reggio Calabria)", "text": "La chiesa del Santissimo Salvatore \u00e8 una chiesa della citt\u00e0 di Reggio Calabria. Sorge nel quartiere Tre Mulini, nei pressi di Palazzo Campanella, sede del Consiglio regionale della Calabria.\nStoria.\nFu eretta dall'arcivescovo mons. Carmelo Pujia, con decreto del 21 maggio 1930, che fu denominato: \"smembramento, trasferimento ed aggregazione, traendo il titolo ed beneficio del Santissimo Salvatore dalla localit\u00e0 di Trizzino in Terreti\".\nIl decreto arcivescovile prende spunto dall'immane tragedia del terremoto del 1908 per identificare i cambiamenti che ci sono stati nella citt\u00e0 di Reggio, in particolare la conurbazione, che ha teso ha costituire un grosso centro nella citt\u00e0, spopolando le campagne limitrofe. negli anni trenta venne allargata la citt\u00e0 rispetto alla primitiva estensione che andava da \"piazza De Nava\" fino ai limiti del Calopinace. In quel periodo avvenne infatti la costituzione della \"Grande Reggio\" con l'inclusione di 14 comuni limitrofi e nel 1927 la popolazione ammontava a circa 121.000 abitanti.\nIl decreto dell'arcivescovo Pujia fa riferimento allo smembramento della parrocchia Santa Lucia, a causa della sua grande estensione, difficile da gestire con un solo parroco; dall'altra parte il territorio di Trizzino, che deteneva il titolo del \"Santissimo Salvatore\", era costituito da pochi fedeli che opportunamente potevano essere aggregati a Terreti.\nLa parrocchia di Santa Lucia era limitata a Nord dal torrente Annunziata, ad Ovest dal Lido Zerbi e dal mare, a Sud dal vallone Santa Lucia, ad Est dall'antico limite con le parrocchie di Condera e dall'altra parte di Vito; su questi due versanti venne identificata la zona del \"Santissimo Salvatore\" (i cui confini vengono meglio identificati da un decreto dell'Arcivescovo Pujia, datato 2 aprile 1931).\nI due decreti vengono civilmente riconosciuti con il \"Decreto Regio di Vittorio Emanuele III\", controfirmato dal Ministro degli Interni Rocco del 1\u00ba ottobre 1931. In questo Decreto del Re Vittorio Emanuele III vengono citati i due decreti dell'Arcivescovo del 21 maggio 1930 e 2 aprile 1931 con i quali egli aveva soppresso la sede del beneficio della parrocchia del \"Santissimo Salvatore\" nella localit\u00e0 detta Trizzino, aggregandola al relativo territorio della parrocchia di Sant'Antonio Abate in Terreti ed ha eretto nella chiesa di San Francesco di Paola, nella localit\u00e0 Tre Mulini, una nuova Parrocchia sotto il titolo augusto del \"Santissimo Salvatore\" della citt\u00e0 di Reggio, assegnando ad essa parte del territorio della parrocchia di Santa Lucia. L'arcivescovo Pujia, dopo aver sentito il parere del Capitolo Metropolitano, con decano mons. Francesco Quattrone, disponeva la lettura del decreto arcivescovile nelle rispettive Chiese.\nE giustappunto dal giugno 1930 la Chiesa,poi Basilica,del S.S. Salvatore di via Cardinale Portanova diviene la parrocchia di riferimento delle famiglie nobili e notabili della zona quali:Annunziata,De Stefano, Griso, Licandro, Logoteta, Sacco, Scopelliti, Span\u00f2 di Tre Mulini."}
{"id": "439960", "revid": "767487", "url": "https://it.wikipedia.org/wiki?curid=439960", "title": "Hypselosaurus priscus", "text": "L'ipselosauro (\"Hypselosaurus priscus\") era un grande dinosauro erbivoro vissuto nel \nCretaceo superiore in Francia e in Spagna.\nUova di difficile attribuzione.\nNonostante non siano note moltissime ossa appartenenti a questo dinosauro, l'ipselosauro \u00e8 molto famoso nella letteratura paleontologica divulgativa per alcune uova fossili attribuite a questo animale. Le uova erano state ritrovate sul finire dell'800, nella Francia meridionale, e in modo piuttosto arbitrario erano state attribuite ai grandi animali noti per alcune ossa ritrovate grossomodo nella stessa zona. Le uova, di solito frantumate, sono di forma tondeggiante e piuttosto piccole (in rapporto alla mole del presunto \"padrone\"); per intenderci, un uovo dell'uccello elefante (\"Aepyornis\", alto tre metri) \u00e8 molto pi\u00f9 grosso di un uovo di un ipselosauro della lunghezza presunta di dodici metri.\nUn titanosauro poco conosciuto.\nDai pochi resti fossili ritrovati, l'ipselosauro sembrerebbe essere stato un sauropode titanosauro piuttosto robusto, presumibilmente con collo e coda lunghi e zampe colonnari come la maggior parte dei sauropodi. Le ossa delle zampe, per\u00f2, sembrano insolitamente robuste."}
{"id": "439961", "revid": "7336", "url": "https://it.wikipedia.org/wiki?curid=439961", "title": "Massacro di Sant'Anna di Stazzema", "text": ""}
{"id": "439962", "revid": "1543377", "url": "https://it.wikipedia.org/wiki?curid=439962", "title": "The diary of Bobby Sands", "text": "The diary of Bobby Sands: the first seventeen days of Bobby Sands' H-Block hungerstrike to the death, written by him in diary form \u00e8 un diario autobiografico scritto da Bobby Sands.\nDurante i primi diciassette giorni di sciopero della fame nel 1981, nella prigione di Long Kesh, Bobby Sands scrisse un diario segreto sui suoi pensieri e con i fatti pi\u00f9 importanti della sua detenzione; rappresenta l'ultimo messaggio all'IRA e al suo popolo prima di morire. La scrittura cessa poco prima del suo ricovero nell'ospedale del carcere."}
{"id": "439963", "revid": "22356", "url": "https://it.wikipedia.org/wiki?curid=439963", "title": "Titanosauro", "text": ""}
{"id": "439964", "revid": "363629", "url": "https://it.wikipedia.org/wiki?curid=439964", "title": "Epitteto", "text": "Il problema delle fonti.\nLe notizie certe che si hanno sulla vita di Epitteto sono molto poche. Il nome Epitteto (), che pu\u00f2 interpretarsi anche come \"schiavo\" (letteralmente il significato \u00e8 \"acquistato\" o \"acquisito\"), era probabilmente un soprannome, anche se aveva comunque una certa diffusione nel mondo greco come nome proprio. Di lui esistono pochissimi ritratti scultorei, e tutti di attribuzione incerta, spesso confusi con quelli di Epicuro (l'abbreviazione \"Epi.\" ha contribuito a ci\u00f2). La biografia del filosofo scritta da Flavio Arriano \u00e8 andata perduta.\nBiografia.\nGiovent\u00f9 come schiavo.\nQuasi tutti gli studiosi sono comunque concordi nel fissarne la nascita intorno al 50-55 d.C. e la morte intorno al 120-130 d.C. Egli visse dunque sotto l'impero di Nerone, dei Flavi, di Traiano e di Adriano. Furono suoi contemporanei anche Stazio, Tacito, Svetonio, Plinio il Giovane e Plutarco.\n\u00c8 certo che fosse nato nella citt\u00e0 di Ierapoli allora in Frigia e oggi, con il nome di Pamukkale, in Turchia, anche se dell'antica citt\u00e0 sussistono tuttora abbondanti e assai interessanti rovine.\n\u00c8 anche documentato che Epitteto fosse di madre schiava (un'iscrizione lo vuole figlio di genitori entrambi schiavi) e che, nato schiavo lui stesso, tale sia rimasto per molti anni. Fu poi comperato da Epafrodito, ex schiavo liberato dall'imperatore Claudio e divenuto il potente e ricchissimo segretario di Nerone. \nPare che Epitteto fosse di salute cagionevole e tutti concordano nel descriverlo come zoppo. Sulle cause di questo suo difetto fisico le opinioni sono per\u00f2 contrastanti.\nEssendo egli schiavo, alcuni, come Celso, accettano la versione che fa risalire questa sua menomazione ai maltrattamenti subiti da parte di un padrone, forse dallo stesso Epafrodito. Altri propendono, data la sua condizione di schiavo istruito, quindi, come molti schiavi greci, avviato probabilmente a diventare un precettore privato di alto livello, a credere che la zopp\u00eca fosse il risultato di una malattia reumatica o delle percosse di un maestro di scuola, o in alternativa, di un semplice incidente.\nDifatti, al servizio di Epafrodito, e forse per iniziativa dello stesso, Epitteto ebbe modo di istruirsi e frequentare a Roma le lezioni di Gaio Musonio Rufo, certamente, assieme ad Aruleno Rustico, il pi\u00f9 celebre filosofo stoico di quegli anni. Simplicio afferma anche che egli era fin da piccolo gracile e malato. Comunque la prima versione (quella dei postumi della punizione e dei maltrattamenti di un padrone) fu quella pi\u00f9 diffusa dagli allievi che volevano cos\u00ec indicare come un vero filosofo stoico sopportasse i mali fisici e i patimenti. Probabilmente Epitteto rimase schiavo per i primi 25-30 anni di vita.\nLa liberazione e l'espulsione dei filosofi.\nEpafrodito, prima di essere esiliato e poi fatto uccidere da Domiziano, per aver seguito nel 68 Nerone nella sua fuga ed averlo aiutato a suicidarsi, liber\u00f2 Epitteto, forse durante il regno di Tito o di Vespasiano, intorno al 79-80. La tradizione voleva che lo schiavo liberato assumesse il nome di famiglia dell'ex padrone (come Epafrodito stesso aveva fatto con Claudio), ma non sappiamo se Epitteto abbia aggiunto al suo vero nome quello di \"Tiberio Claudio\". La condizione di schiavo di Epitteto non and\u00f2 comunque oltre l'85-90, anni in cui l'imperatore Domiziano cominci\u00f2 a perseguitare i filosofi, tra i quali anche Aruleno Rustico (fatto uccidere dal \"princeps\" per lesa maest\u00e0), e li band\u00ec da Roma assieme ai matematici e agli astrologi. Questi personaggi erano infatti considerati troppo vicini all'opposizione degli aristocratici e dei senatori, che spesso avevano gli stoici come insegnanti dei loro figli e loro consiglieri personali.\nPoich\u00e9 il definitivo senatoconsulto d'espulsione, sollecitato da Domiziano, \u00e8 del 94, \u00e8 probabile che anche Epitteto, che secondo Simplicio, aveva criticato, duramente e coraggiosamente, l'involuzione autocratica del governo dell'imperatore, fosse stato colpito dal provvedimento, tra il 90 e il 93. Questo vuol dire che in quel tempo egli fosse non soltanto di condizione libera (\"liberto\"), ma ricoprisse ormai, come filosofo, un ruolo eminente e socialmente distinto, bench\u00e9, per la sua umilt\u00e0 e disinteresse nei confronti del denaro, vivesse appartato.\nLa scuola e gli ultimi anni.\nIn seguito al bando di Domiziano, Epitteto lasci\u00f2 per sempre Roma e l'Italia e si stabil\u00ec in Epiro, nella piccola citt\u00e0 greca di Nicopoli. Qui si dedic\u00f2 con successo all'insegnamento, aprendo una scuola che fu molto frequentata e vivendo con semplicit\u00e0. \u00c8 anche possibile che egli abbia compiuto uno o pi\u00f9 viaggi ad Olimpia e ad Atene, luoghi che ricorda nelle \"Diatribe\", parlando dei giochi olimpici e dell'acropoli nei suoi ragionamenti.\nEpitteto non si spos\u00f2 e non ebbe figli ma in tarda et\u00e0 prese con s\u00e9 una donna che curasse la crescita di un bambino orfano che egli aveva adottato.\nSupremamente indifferente alla gloria letteraria, Epitteto, come Socrate, non si cur\u00f2 mai di scrivere dei libri. Tuttavia un suo discepolo di nome Flavio Arriano, che poi divenne un noto scrittore e una personalit\u00e0 politica di notevole rilievo, ebbe l'idea di stenografare le lezioni alle quali assisteva, trascrivendo fedelmente le parole cos\u00ec come uscivano dalla bocca del maestro. Questa eccezionale documentazione, nota come \"Diatribe e Manuale di Epitteto\", era originariamente contenuta in otto libri, dei quali soltanto i primi quattro e il Manuale sono fortunosamente giunti fino a noi.\nNei suoi ultimi anni di vita, malgrado le umili origini, Epitteto ebbe grande fama e rispetto e godette dell'amicizia personale dell'erede al trono e poi imperatore Adriano, che venne a Nicopoli per consultarlo. L'imperatore e filosofo stoico Marco Aurelio (nato nel 121), che per ragioni di et\u00e0 non ebbe modo di conoscere personalmente Epitteto, nei suoi \"Ricordi\" parla di lui con la massima deferenza e lo annovera tra le sue guide spirituali. Fu uno dei suoi maestri, Quinto Giunio Rustico (nipote di Aruleno Rustico), a fargli conoscere gli scritti di Epitteto.\nEpitteto era certamente in vita durante l'impero di Adriano (117-138), ma era gi\u00e0 morto quando Antonino Pio and\u00f2 al potere (138); Aulo Gellio parla della recente morte di Epitteto quando scrive le \"Noctes Atticae\", verso la met\u00e0 del secolo, cosa che ha fatto fissare la data di morte nel decennio 120-130, probabilmente verso il 130, anche se taluni indicano il 135, quando avrebbe avuto l'et\u00e0, molto avanzata per l'epoca, di circa 80-85 anni. \nQualche tempo dopo la sua morte, racconta Luciano di Samosata, la fama di Epitteto era ancora cos\u00ec viva che un suo ammiratore acquist\u00f2 per 3000 dracme una lampada ad olio in argilla che gli era appartenuta.\nLa filosofia di Epitteto.\nLa filosofia di Epitteto richiama quella socratica. Il suo discepolo Arriano infatti, nella compilazione delle \"Diatribe\" prese a modello l'opera di Senofonte, i \"Memorabili di Socrate\", proprio nell'intento di presentare Epitteto come un \"nuovo Socrate\".\nDalle \"Diatribe\" furono poi estratte le massime per il conseguimento della felicit\u00e0 raccolte nell'\u1f18\u03b3\u03c7\u03b5\u03b9\u03c1\u03af\u03b4\u03b9\u03bf\u03bd (\"Encheir\u00eddion\", \"ci\u00f2 che si tiene in mano\", cio\u00e8 \"manuale\"), il Manuale di Epitteto.\nLa regola aurea della felicit\u00e0.\nIl pensiero di Epitteto si fonda su alcuni principi fondamentali espressi attraverso uno stile conciso fatto di rapide enunciazioni, con lo scopo di formulare gli strumenti per il raggiungimento della felicit\u00e0. \nQuesti sono dunque, secondo il pensiero di Epitteto, i dettami per il conseguimento di una vita felice:\nPer ottenere la felicit\u00e0 occorrer\u00e0 per\u00f2 saper identificare (con la proairesi, l'uso della ragione) ci\u00f2 che serve per una condizione felice e saper distinguere (applicando la diairesi, ovvero la scelta che risulta migliore) quanto, di quello che serve, \u00e8 in nostro esclusivo potere (ad esempio gli impulsi razionali) e quanto non lo \u00e8 (come le malattie del corpo o il comportamento degli altri), seguendo quindi le leggi naturali imposte dal Dio-universo-mondo (panteismo) stoico, a volte identificato con Zeus o il Logos, la Provvidenza degli d\u00e8i, il Fato o legge di causa-effetto che regge le necessit\u00e0 della Natura. A questi fatti vanno adeguate le nostre rappresentazioni mentali e non viceversa:\nLa proairesi e la diairesi.\nLa proairesi \u00e8 la facolt\u00e0 razionale, propria di tutti gli esseri umani, che permette loro di dare significato e distinzione alle esperienze sensibili che di per s\u00e9 sono indeterminate. Ci\u00f2 che ha un senso non \u00e8 la percezione in s\u00e9 ma il significato che con la ragione noi le diamo.\nLa proairesi permette di operare la diairesi, il discernimento preliminare alla scelta, che serve ad esprimere un giudizio riguardante la possibilit\u00e0 di servirci delle cose distinguendo se esse siano a nostra disposizione oppure no. \nAlcune cose, come ad esempio valutazioni, progetti, desideri, impulsi, sono in nostro esclusivo potere e sono da Epitteto definite \"proairetiche\".\nNon sono invece in nostro pieno potere cose come il corpo, il patrimonio, la reputazione, il lavoro, quelle entit\u00e0 cio\u00e8, che Epitteto chiama \"aproairetiche\".\nEpitteto mette in guardia da quell'atteggiamento che fa credere ingenuamente che le cose che non ci appartengono possano essere nostre o che ci fa pessimisticamente pensare che l'uomo non possa soddisfare nessuna delle sue aspirazioni. In questo caso il comportamento dell'uomo \u00e8 innaturale, non \u00e8 pi\u00f9 ispirato dalla sua naturale razionalit\u00e0 (proairesi): egli rinuncia alla diaresi e cade nell'irrazionalit\u00e0 della controdiairesi che porta all'infelicit\u00e0.\nLa felicit\u00e0.\nIl raggiungimento della felicit\u00e0 dipende dal buon uso della ragione (tramite proairesi) nel giudicare (tramite diairesi) ci\u00f2 che serve (ci\u00f2 che \u00e8 fondamentale, ed \u00e8 in nostro potere) o che non serve, non \u00e8 in nostro potere o ci rende infelici.\nL'uomo deve innanzitutto convincersi che il bene e il male dipendono esclusivamente da lui e dalla sua ragione che deve essere in grado di indicargli che egli non potr\u00e0 mai raggiungere la felicit\u00e0 se \u00e8 convinto che il bene consiste nel possesso di oggetti materiali e in qualcosa che altri possono fare per noi o contro di noi.\nLa vita di coloro che non sanno bene usare la proairesi e la diairesi \u00e8 un indefesso affannarsi per conseguire o per evitare cose ed eventi che non sono in loro potere, ma dipendono da altri o dalla pura e semplice fortuna.\nChi invece, essendo capace di usare correttamente la ragione, sceglie di vivere rispettando il reale carattere delle cose sar\u00e0 virtuoso, vivr\u00e0 nel bene, godr\u00e0 di felicit\u00e0 e libert\u00e0 e non avr\u00e0 bisogno d'altro.\nPer mantenersi in tale stato dovr\u00e0 comunque essere attento a particolari aspetti della vita quotidiana:\nOccorre non lasciarsi andare a desideri che non potranno con certezza essere soddisfatti perch\u00e9 in questo caso ci dorremo della speranza delusa. Conviene quindi astenersi da quei desideri e sopportare il male che ci coglier\u00e0 in certe occasioni e non reagire ad esso.\nLa \"fortuna\" del \"Manuale\".\nIl \"Manuale\" di Epitteto, redatto dal suo discepolo Arriano, insieme ai successivi \"Ricordi\" dell'imperatore Marco Aurelio (121-180), che ne fu profondamente influenzato, racchiudono il nucleo della dottrina etica dello stoicismo.\nEntrambi questi testi appartengono al genere che venne inaugurato da Epicuro (341 a.C.\u2013271 a.C.) che con la sua \"Lettera a Meneceo\" indicava le regole per far s\u00ec che la filosofia, liberando da ogni passione irrequieta, diventasse lo strumento, il mezzo, teorico e pratico, per raggiungere la felicit\u00e0.\nQueste opere infatti, pur non contenendo nulla di carattere specificatamente religioso, racchiudono massime che, attraverso indicazioni da applicare alla vita pratica, intendono gradualmente condurre verso una vita virtuosa e serena.\nL'influenza del \"Manuale\", interess\u00f2 pensatori ed intellettuali di ogni epoca, dai neoplatonici come Simplicio, a Leopardi, che ne cur\u00f2 la traduzione, sino a personalit\u00e0 religiose come il gesuita Matteo Ricci, missionario in Cina, che, alle prese con il problema di creare un ponte tra due culture lontanissime, ritenne che la morale stoica fosse quella pi\u00f9 vicina al confucianesimo e fosse perci\u00f2 in grado di aprire le porte del continente asiatico al cristianesimo. Pertanto, egli tradusse in cinese, parafrasandone in senso cristiano molti passi, il \"Manuale di Epitteto\" intitolandolo \"Il libro dei 25 paragrafi\".\nL'opera di Epitteto, oltre alle persone citate, ebbe anche una notevole influenza su Laurence Sterne, J.D. Salinger, Adam Smith, Matthew Arnold, James Joyce, Albert Ellis, Blaise Pascal, Michel de Montaigne e persino sull'ammiraglio James Stockdale, ufficiale pluridecorato della Marina statunitense, pilota nell'aviazione navale, che rimase prigioniero di guerra in Vietnam per molti anni e che afferm\u00f2 che la sua sopravvivenza era dovuta anche al ricordare le massime di Epitteto."}
{"id": "439969", "revid": "287204", "url": "https://it.wikipedia.org/wiki?curid=439969", "title": "Jean-Gaspard Debureau", "text": "Imperson\u00f2 Pierrot a partire dal 1826 al \"Th\u00e9\u00e2tre des Funambules\" di Parigi.\nBiografia.\nNato nell'attuale Repubblica Ceca, si trasfer\u00ec probabilmente tra i sei e i quattordici anni di et\u00e0 in Francia, dopo un lungo peregrinare in Europa a seguito del padre, Philippe Germain Debureau, soldato di fanteria di origine piccarde; sua madre, Katerina Kralova, era invece boema.\nDebureau defin\u00ec il costume che dopo di lui fu tipico di Pierrot: un ampio abito bianco formato da giacca e pantaloni, ornato da bottoni neri, una piccola coppolina nera sul capo e il viso imbiancato. Con Debureau, Pierrot assunse un carattere molto pi\u00f9 forte e dinamico, che il mimo trasmetteva attraverso le sue capacit\u00e0 espressive e le sue doti ginniche e interpretative insolite.\nTrasposizioni cinematografiche.\nMarcel Carn\u00e9 si ispir\u00f2 all'attore per il personaggio di Baptiste nel film \"Amanti perduti\"."}
{"id": "439971", "revid": "1005847", "url": "https://it.wikipedia.org/wiki?curid=439971", "title": "Autodifesa della Repubblica Polacca", "text": "Autodifesa della Repubblica Polacca (in polacco \"Samoobrona Rzeczpospolitej Polskiej\" - SRP) \u00e8 stato un partito politico polacco di orientamento nazionalista e ruralista di sinistra fondato nel 1992 da Andrzej Lepper e dissoltosi nel 2012.\nStoria.\nIl partito si presenta per la prima volta in occasione delle elezioni parlamentari del 1993, quando ottiene il 2,7% dei voti senza conseguire alcun seggio. Alle successive elezioni parlamentari del 1997, il partito crolla allo 0,1% dei voti.\nIn seguito, dopo una forte campagna elettorale accompagnata anche da blocchi stradali, l'ampia notoriet\u00e0 acquisita dal suo leader permise a SPR di ottenere il 10,5% dei voti alle elezioni parlamentari del 2001, riuscendo a conseguire 53 seggi. Il partito attua una politica di sostegno ora all'Alleanza della Sinistra Democratica, ora all'opposizione di Piattaforma Civica.\nAlle elezioni parlamentari del 2005, il partito accresce i propri consensi, arrivando all'11,4% dei voti e 56 seggi. L'SRP decide di sostenere il nuovo governo guidato da Diritto e Giustizia e Lepper viene nominato ministro dell'agricoltura. Nel luglio 2007, tuttavia, Lepper viene accusato di corruzione, rassegna le dimissioni da ministro e ritira il sostegno al governo, che si ritrova senza maggioranza parlamentare. Le accuse a Lepper penalizzano fortemente il partito, che, alle elezioni parlamentari del 2007, crolla all'1,5% dei voti non eleggendo alcun deputato.\nNel 2010 alcuni attivisti del partito danno vita ad una distinta formazione politica, \"Nasz Dom Polska \u2013 Samoobrona Andrzeja Leppera\" (\"Polonia Patria Nostra - Autodifesa di Andrzej Lepper\"), poi ridenominata \"Samoobrona\" (\"Autodifesa\").\nNell'agosto 2011 Lepper viene trovato morto nella sede del partito a Varsavia.\nIn occasione delle elezioni parlamentari del 2011, la formazione costituitasi nel 2010 si presenta in alcuni collegi conseguendo solo lo 0,1% dei voti.\nNel 2012 SRP si dissolve, mentre \"Samoobrona\" prosegue la propria attivit\u00e0 politica.\nIdeologia.\nSRP \u00e8 membro del gruppo dei non iscritti. SRP si caratterizza per una politica molto vicina alla componente agricola del paese ed alle sue istanze sociali (Ruralismo) e ad un marcato isolamento internazionale, non condividendo n\u00e9 l'ingresso nella UE, n\u00e9 il sostegno alla NATO."}
{"id": "439972", "revid": "124981002", "url": "https://it.wikipedia.org/wiki?curid=439972", "title": "Repubblica Elvetica", "text": "La Repubblica Elvetica (fr. \"R\u00e9publique helv\u00e9tique\", ted. \"Helvetische Republik\", rom. \"Republica helvetica\") fu uno Stato unitario costituito in luogo dell'antica Confederazione Svizzera dei tredici cantoni.\nFu un regime politico imposto dalla Francia e poco accettato dalla popolazione locale, in ragione di ci\u00f2 ebbe una durata molto breve, soli cinque anni. La nascita della Repubblica Elvetica segn\u00f2 per la Svizzera la fine dell'Ancien R\u00e9gime e l'inizio di un periodo di modernizzazione. Si tratt\u00f2 di un processo che aveva preso avvio con la Rivoluzione francese, ma solo in piccola parte pu\u00f2 essere visto come il risultato di lotte politiche interne contro le oligarchie urbane al potere. Secondo gli studi, tuttavia, la politica francese imped\u00ec la rivoluzione svizzera autonoma, soprattutto a livello economico. Una parte delle riforme furono messe in atto senza conoscenza delle strutture. Un contesto che sfoci\u00f2 nella Guerra dei Bastoni (rivolte federaliste) del 1802 e nella fine della Repubblica Elvetica.\nNascita della Repubblica Elvetica.\nLa Francia era legata alla Svizzera da un trattato di non aggressione che risaliva addirittura alle guerre del Rinascimento; oltre a ci\u00f2, l\u2019amicizia con la Confederazione e con gli Stati Uniti, viste come le uniche altre nazioni libere al mondo, era il solo paletto di politica estera che la Convenzione nazionale aveva posto al Comitato di salute pubblica ai tempi del Terrore. Col cambio di regime a Parigi, e soprattutto con le vittorie militari in Italia e Germania che avevano trasformato la Svizzera in un saliente potenzialmente ostile per le manovre militari transalpine, la situazione cambi\u00f2.\nNel 1797, Peter Ochs e Fr\u00e9d\u00e9ric-C\u00e9sar de La Harpe tentarono di convincere il generale Napoleone Bonaparte a suscitare una rivoluzione anche in Svizzera, dove, fino a quegli anni, governava la Confederazione (una rete di alleanze instaurate dal 1350). Malgrado le sollecitazioni dei francesi, soltanto il Paese di Vaud fu scenario di rivolte il 24 gennaio 1798, con l'instaurazione inufficiale della \"R\u00e9publique l\u00e9manique\". Questa, secondo Fr\u00e9d\u00e9ric-C\u00e9sar de La Harpe, doveva essere l\u2019esempio per la futura instaurazione della Repubblica elvetica, che infine incorpor\u00f2 il Paese di Vaud nel Cantone Lemano.\nL'esercito francese aveva, nel frattempo, occupato nel dicembre 1797 la parte meridionale del vescovato di Basilea e il 28 gennaio 1798 era penetrato nell'attuale Canton Vaud, territorio direttamente soggetto alla citt\u00e0 di Berna. L'invasione francese diede avvio a rivolte e sommosse in molti Cantoni, sfociate talora nella caduta dei vecchi governi d\"'Ancien r\u00e9gime\". Malgrado la persistenza di nuclei di resistenza nella Svizzera centrale, tali eventi comportarono il crollo dell'antica Confederazione.\nIl 28 marzo 1798 il commissario governativo francese Fran\u00e7ois-Philibert Le Carlier convoc\u00f2 ad Aarau un'assemblea costituente, la quale adott\u00f2 per la neonata Repubblica un testo fondamentale sostanzialmente ricalcato sul modello francese.\nIn base a questa Costituzione, la Repubblica elvetica era composta da 21 cantoni. Nei territori dove prima vigeva la democrazia diretta (Landsgemeinde) il testo rappresent\u00f2 una minaccia per la religione e le libert\u00e0 locali e ci furono diverse offensive militari. Una volta obbligati ad accettare il testo, furono composti i Cantoni di Waldst\u00e4tten (Uri, Svitto, Untervaldo, Zugo), Linth (Glarona, Sargans, Toggenburgo superiore) e S\u00e4ntis (Appenzello, San Gallo, Rheintal, Toggenburgo inferiore) al fine di limitare l\u2019ostilit\u00e0 del nuovo regime. Il numero dei Cantoni diminu\u00ec a 18.\nLa Repubblica elvetica ebbe, tuttavia, una vita breve e tormentata. In quel lustro la Svizzera conobbe infatti, oltre all'occupazione da parte di eserciti stranieri, vari mutamenti costituzionali e frequenti colpi di stato, generati dalle lotte fra la fazione centralista e quella federalista e spesso anche da mere rivalit\u00e0 di casata.\nLa breve e tormentata esistenza dello stato unitario.\nLa repubblica unitaria non godette del favore dei contemporanei, se si eccettua il sostegno di una ristretta \u00e9lite urbana. Si trattava in effetti di un regime imposto dall'esterno, che si distinse pure per le molte misure impopolari introdotte. Particolarmente invise furono la coscrizione militare obbligatoria, le restrizioni imposte ai culti tradizionali, le nuove imposte (che incidevano su una situazione economica gi\u00e0 fortemente compromessa dalla guerra), la modifica delle autonomie locali.\nSul modello della Cisalpina e della Batava, il 2 fruttidoro VI alias 19 agosto 1798 anche all\u2019Elvetica fu imposto un trattato di alleanza che sottoponeva l\u2019esercito svizzero al comando francese, oltre nello specifico che ribadire l\u2019annessione transalpina del vescovato di Basilea. I diritti di navigazione sull\u2019alto Reno e di transito sulla via del passo del Sempione riservatisi dalla Francia palesavano l\u2019obiettivo strategico verso Germania e Italia.\nLo stesso Napoleone parl\u00f2 delle vicende della Repubblica Elvetica come di uno spettacolo affliggente e arriv\u00f2, riguardo alla Svizzera, alla conclusione che \"la nature a fait votre Etat f\u00e9d\u00e9ratif, vouloir la vaincre ne peut pas \u00eatre d'un homme sage\" (\"la natura ha reso il vostro Stato federativo, volerla vincere non \u00e8 da uomo saggio\"). Coerentemente il 18 febbraio 1803 promulg\u00f2 l'Atto di Mediazione, che, senza tornare pedissequamente al passato, concesse comunque alla Svizzera un ordinamento di tipo federale, che permise di assicurare per un decennio la quiete interna.\nL'organizzazione costituzionale.\nLa costituzione della Repubblica Elvetica del 1798 si basava sostanzialmente sulla costituzione direttoriale francese del 1795, di natura fortemente centralistica. Il progetto preparato in Svizzera da Ochs fu ulteriormente modificato dai membri del Direttorio della Repubblica Francese, alla cui preventiva valutazione era stato sottoposto. Il principio ispiratore della nuova Repubblica era tutto racchiuso nel primo articolo della sua carta fondamentale: \"la Repubblica Elvetica \u00e8 una e indivisibile. Non ci sono pi\u00f9 frontiere fra i Cantoni e i paesi soggetti, n\u00e9 da Cantone a Cantone [...] eravamo deboli per la nostra debolezza individuale, saremo forti per la forza di tutti\".\nLa costituzione dopo aver espressamente formulato alcune delle idee fondamentali dell'ideologia illuministica e ribaditi i diritti fondamentali dell'uomo, disegnava l'apparato statuale secondo una rigida applicazione del principio della separazione dei poteri secondo la forma di governo direttoriale importata dalla Francia.\nIl potere esecutivo era rappresentato, come in Francia, da un Direttorio di cinque membri, il potere legislativo da un parlamento composto da due camere: Senato e Gran Consiglio. Al vertice del potere giudiziario si trovava una Corte Suprema, costituita da un membro e da un supplente per ogni Cantone. Essa cassava in ambito civile le sentenze dei tribunali inferiori viziate per difetto di competenza o per violazione delle forme o della legge (articolo 89), mentre operava quale ultima istanza nelle cause cosiddette di alto criminale, ossia quelle comportanti la pena di morte, la deportazione o la reclusione per dieci o pi\u00f9 anni. Per le altre cause penali e per le controversie civili l'ultima istanza rispetto ai tribunali distrettuali era costituita dal Tribunale Cantonale, che fungeva pure da giudice di primo grado per i reati di alto criminale, per i quali esso poteva pronunciare una sentenza capitale esclusivamente con una maggioranza dei due terzi. In molti Cantoni venne organizzato per la prima volta un pubblico ministero.\nSuddivisione amministrativa.\nIn analogia con quanto fatto in Francia con i dipartimenti, la Repubblica Elvetica fu divisa in cantoni, che non avevano pi\u00f9 vera autonomia, ma erano solo suddivisioni amministrative. Inoltre, per smantellare le strutture dell'Ancien R\u00e9gime (che in Svizzera erano le repubbliche aristocratiche) furono stabilite nuove frontiere fra i cantoni. Anche i comuni furono degradati a mere unit\u00e0 amministrative, i loro diritti furono omologati ed i loro privilegi aboliti. La Repubblica Elvetica introdusse i distretti, che sono rimasti unit\u00e0 statistiche fino alla met\u00e0 del XX secolo.\nSecondo l'articolo 18 della Costituzione del 28 marzo 1798 i cantoni erano provvisoriamente ventidue:\nNei mesi successivi vi furono ulteriori modificazioni, e il 21 aprile 1799, giorno dell'effettivo ingresso del Canton Rezia nella Repubblica, il numero totale dei cantoni era di diciannove:\nFra gli ultimi mesi del 1801 ed i primi del 1802 ebbero luogo ulteriori modifiche, che furono inserite nel testo della Seconda Costituzione della Repubblica Elvetica. Questa era inoltre una vera costituzione federale, che restituiva autonomia ai cantoni:"}
{"id": "439976", "revid": "1628923", "url": "https://it.wikipedia.org/wiki?curid=439976", "title": "Sintesi malonica", "text": "La sintesi malonica \u00e8 un tipo di sintesi utilizzato in chimica organica per preparare derivati mono- e di-sostituiti dell'acido acetico.\nSi basa sulla possibilit\u00e0 di usare l'anione (detto \"estere sodio-malonico\", stabilizzato per risonanza) ottenuto per azione di una base forte (etossido di sodio nell'esempio) sul malonato di etile come nucleofilo in una reazione di sostituzione.\nMeccanismo.\nSi pu\u00f2 studiare la reazione per stadi:"}
{"id": "439977", "revid": "277118", "url": "https://it.wikipedia.org/wiki?curid=439977", "title": "SAP NetWeaver", "text": "SAP NetWeaver \u00e8 una piattaforma applicativa, realizzata dalla societ\u00e0 SAP AG con lo scopo di integrare via web i processi di \"business\" tramite vari ed eterogenei sistemi, protocolli, database e fonti. \u00c8 la tecnologia di base per tutti i prodotti del vendor a partire da \"SAP Business Suite\".\nSAP NetWeaver \u00e8 un'applicazione orientata ai servizi (SOA) e naturale integratore di piattaforma \"Enterprise\" (ad esempio SAP NetWeaver \u00e8 l'interfaccia tra le applicazioni SAP e i suoi ambienti runtime). SAP NetWeaver interagisce anche attraverso i prodotti Microsoft .NET, Sun Java EE, e IBM WebSphere.\nVari system integrator e technology provider pubblicizzano i loro prodotti con lo slogan \u201cPowered by SAP Netweaver\".\nNetweaver pu\u00f2 essere visto come mezzo di transazione, da parte del vendor, alla nuova architettura. Dal punto di vista tecnico si tratta dell'evoluzione della tecnologia proprietaria mySAP.\nComposizione.\nL'elenco dei \"prodotti\" contiene tra gli altri:\nCaratteristiche.\nLa piattaforma SAP Netweaver \u00e8 sempre programmabile col linguaggio di programmazione proprietario ABAP (linguaggio di sviluppo interpretato e quindi accessibile conosciuto da una grande vastit\u00e0 di programmatori), ma \u00e8 possibile integrare un doppio \"motore\", cio\u00e8 \u00e8 possibile creare un double-stack e realizzare programmi sia in ABAP che in Java utilizzando come repository un database relazionale comune o differenziato."}
{"id": "439978", "revid": "12190", "url": "https://it.wikipedia.org/wiki?curid=439978", "title": "\u0391", "text": ""}
{"id": "439979", "revid": "47767", "url": "https://it.wikipedia.org/wiki?curid=439979", "title": "\u0392", "text": ""}
{"id": "439980", "revid": "77770365", "url": "https://it.wikipedia.org/wiki?curid=439980", "title": "\u0393", "text": ""}
{"id": "439983", "revid": "76930039", "url": "https://it.wikipedia.org/wiki?curid=439983", "title": "\u0394", "text": ""}
{"id": "439984", "revid": "47767", "url": "https://it.wikipedia.org/wiki?curid=439984", "title": "\u0395", "text": ""}
{"id": "439985", "revid": "1009168", "url": "https://it.wikipedia.org/wiki?curid=439985", "title": "David (Bernini)", "text": "Il David \u00e8 una scultura di Gian Lorenzo Bernini, eseguita tra il 1623 e il 1624 ed esposta nella Galleria Borghese di Roma.\nDescrizione.\nGian Lorenzo Bernini inizi\u00f2 il \"David\" nel 1623 su commissione del cardinale Alessandro Peretti, che intendeva inserirla nel contesto scenografico del giardino della sua Villa Montalto. Morto quest'ultimo, la commissione dell'opera fu prontamente rilevata dal cardinale Scipione Caffarelli-Borghese, avido collezionista e abile scopritore di talenti artistici, che gi\u00e0 nel maggio 1624 pot\u00e9 collocare il \"David\" ormai ultimato al piano terra della propria villa presso porta Pinciana, oggi sede della galleria Borghese. Gi\u00e0 dopo la sua ultimazione l'opera fu notata da Filippo Baldinucci, che ne scrisse una profonda analisi:\nBernini riprese un mito biblico gi\u00e0 trattato da Donatello, Michelangelo Buonarroti, e Andrea Verrocchio. Proprio come fece Michelangelo, Bernini si distacca dall'iconografia tradizionale scegliendo di raffigurare David nell'istante che precede il lancio del sasso contro Golia, come osservato dal Baldinucci. \n\u00c8 in questo modo che lo scalpello del Bernini diede vita a un'opera ricca di dinamismo, in pieno accordo con la poetica barocca. La grande concentrazione di David, in procinto di compiere un gesto che potrebbe cambiare completamente le sorti dello scontro, \u00e8 infatti ribadita da numerosi dettagli, tutti attentamente studiati dal Bernini. Il volto dell'eroe ha un'espressione corrucciata nello sforzo di raccogliere le energie necessarie per scagliare la pietra, e le braccia sono contratte sulla fionda; lo sguardo \u00e8 teso verso il bersaglio, mentre le labbra sono serrate per lo sforzo. L'aneddotica del tempo riporta inoltre che il volto del David costituirebbe in realt\u00e0 un autoritratto del Bernini, che avrebbe fissato le proprie fattezze nel marmo guardando alla propria immagine riflessa in uno specchio, provvidenzialmente retto da Maffeo Barberini, futuro committente dell'artista.\nLa statua, inoltre, \u00e8 impostata verso varie visuali, ciascuna delle quali serve a cogliere in modo diverso lo slancio rotatorio di David. Guardato di lato, l'eroe biblico rivela una certa instabilit\u00e0, dovuta al caricamento della fionda; frontalmente, invece, la scena appare quasi congelata, sospesa nell'attimo in cui David prende la mira prima di scagliare il sasso. A prescindere dal punto di vista, tuttavia, il David si presta all'osservatore come un atleta che, nel pieno del suo sforzo fisico, rivela un \u00abdinamismo che anima la pietra e la rende viva fino a farla palpitare\u00bb (Vittorio Sgarbi), messo in risalto dal gioco e di luci e di ombre generato dalla collocazione dell'opera e dalle condizioni ambientali della Galleria. \nAi piedi di David sono invece riposte la corazza di re Saul, lasciata cadere perch\u00e9 troppo pesante, e una cetra che verr\u00e0 suonata dopo la vittoria: \u00e8 significativo notare che lo strumento musicale termina con una testa d'aquila, un esplicito messaggio di esaltazione dinastica della famiglia di Scipione Caffarelli-Borghese, committente dell'opera."}
{"id": "439986", "revid": "33689", "url": "https://it.wikipedia.org/wiki?curid=439986", "title": "\u0396", "text": ""}
{"id": "439989", "revid": "767487", "url": "https://it.wikipedia.org/wiki?curid=439989", "title": "Fr\u00e9d\u00e9rick Lema\u00eetre", "text": "Fu personaggio dominante delle scene parigine fra il 1830 e il 1870 e uno dei protagonisti per eccellenza del \"Boulevard du Crime\". Ottenne il successo creando una figura inedita del bandito Robert Macaire nel dramma \"L'auberge des Adrets\" di Saint-Amand, Antier e Polyanthe, allestito per la prima volta il 12 luglio 1823.\nBiografia.\nFiglio di un architetto, nel 1819 si trasfer\u00ec a Parigi per studiare al Conservatorio dove termin\u00f2 gli studi di arte drammatica senza per\u00f2 riuscire ad accedere alle rappresentazioni del Teatro dell'Odeon a causa della sua indisciplina. Si produsse dapprima in piccole compagnie di variet\u00e0, per poi scalare pian piano il successo con compagnie pi\u00f9 celebri dell'epoca, come quella del Th\u00e9\u00e2tre de l'Ambigu-Comique e del Th\u00e9\u00e2tre de la Porte Saint-Martin.\nDi alta statura, possedeva spalle larghe ma mani e piedi minuti. La sua andatura era caratterizzata da un incedere nobile e dignitoso, sebbene molti gesti sul palcoscenico apparissero alquanto animaleschi, al limite della volgarit\u00e0 per i canoni di un tempo.\nInterprete romantico per eccellenza, fu l'incarnazione dell'attore mattatore, connotando la recitazione di clich\u00e9 colmi di pathos.\nUn difetto dell'apparato vocale lo costrinse ad una declamazione ancora pi\u00f9 lenta, marcata ed accentuata dei colleghi coevi, necessitando, dunque, un utilizzo estremamente esagerato ed ampio del gesto e dell'azione, nel rispetto dei canoni dell'arte drammatica classica di allora.\nNel corso della sua vita divenne un alcolista, presentandosi non di rado in scena completamente ubriaco: questa divenne una condizione quasi quotidiana negli ultimi anni di vita, tanto che non si pu\u00f2 non accostare questo periodo alla decadenza della sua carriera."}
{"id": "439990", "revid": "110157", "url": "https://it.wikipedia.org/wiki?curid=439990", "title": "F\u00fchrerprinzip", "text": "Il termine tedesco F\u00fchrerprinzip, traducibile in \"principio del capo\" o \"principio di supremazia del capo\", si riferisce ad un sistema gerarchico di \"leader\" \u2013 simile al sistema militare \u2013 che abbiano un'assoluta responsabilit\u00e0 nell'area di loro competenza e che debbano rispondere solo ad un'autorit\u00e0 superiore pretendendo obbedienza assoluta dai loro inferiori. Al vertice della gerarchia risiede il capo supremo che non deve rispondere delle sue azioni a nessuno ed \u00e8 somma autorit\u00e0 dello Stato.\nIl \"F\u00fchrerprinzip\" venne utilizzato estensivamente nella societ\u00e0 della Germania nazista e vide al vertice della piramide di responsabilit\u00e0 Adolf Hitler. Tale principio vide un'applicazione, seppur meno categorica, anche nell'Italia fascista di Mussolini, nella Spagna nazionalista di Franco ed in altri regimi dittatoriali del XX secolo.\nIl \"F\u00fchrerprinzip\" nella Germania nazista.\nIl \"F\u00fchrerprinzip\" nacque con l'idea stessa di nazionalsocialismo e venne impiegato all'interno di tutte le strutture dello NSDAP, delle SS e delle SA. Le prime lotte all'interno del partito nazista furono quelle dedicate a definire un \"F\u00fchrer\" indiscusso che avrebbe dovuto incarnare il concetto di suprema ed indiscutibile autorit\u00e0. Hitler, che pure non era tra fondatori del partito, rapidamente raggiunse il vertice estromettendo tutti coloro che si opponevano alla sua supremazia.\nIl periodo della Repubblica di Weimar vide il partito nazista in costante evoluzione, alla ricerca di nuovi leader necessari a ricoprire posizioni chiave. La ricerca, condotta in buona parte personalmente da Hitler, non si bas\u00f2 tanto sulla capacit\u00e0 dei potenziali capi, quanto sulla loro fedelt\u00e0 assoluta alla sua persona e all'ideologia che propugnava. In breve tempo Hitler ebbe a disposizione un partito rigidamente inquadrato, altamente verticizzato nel quale ogni \"Befehl\" (ordine) veniva puntualmente eseguito. L'efficienza organizzativa del partito nazista fu essenziale durante le numerose campagne elettorali che si susseguirono freneticamente negli ultimi anni di vita della Repubblica di Weimar e fu, insieme alle indubbie doti oratorie di Hitler, un elemento essenziale per la presa del potere.\nDopo la conquista del potere, avvenuta il 30 gennaio 1933, il partito nazista trasfer\u00ec all'intera societ\u00e0 civile tedesca il \"F\u00fchrerprinzip\", trasformando rapidamente la Germania in uno stato totalitario nel corso di un processo chiamato \"Gleichschaltung\", il \u00abcoordinamento\u00bb di tutti i cittadini tedeschi con il \u00abnuovo ordine\u00bb nazista ottenuto attraverso l'eliminazione di ogni forma di individualismo in favore di una societ\u00e0 rigidamente strutturata e controllata da capi che rispondevano esclusivamente ad Hitler.\nGli amministratori locali eletti vennero rimpiazzati dai \"Gauleiter\" nominati dal partito e tutte le forme di associazionismo vennero forzatamente incluse in nuove organizzazioni naziste. Le nuove strutture che vennero create furono tutte rigidamente gerarchiche, in rispetto del \"F\u00fchrerprinzip\", ed in molti casi degenerarono in complessi meccanismi burocratici. L'eccessiva burocrazia, in contrasto con la chiara e semplice gerarchia stabilita dal \"F\u00fchrerprinzip\", fu spesso una scelta politica operata da Hitler e dagli altri gerarchi che si basarono sul principio del \"divide et impera\" per evitare pericolosi concorrenti.\nLa scelta di leader assolutamente fedeli, piuttosto che capaci, fu un'ulteriore complicazione. Albert Speer scrisse successivamente, nelle sue memorie, che spesso i leader nazisti non erano in grado di prendere decisioni in assenza di Hitler. Hitler tendeva a dare ordini verbali piuttosto che direttive scritte e il suo \"F\u00fchrerprinzip\" poteva cos\u00ec essere interpretato in maniera \u00abflessibile\u00bb da coloro chiamati ad eseguire l'ordine. Tale caratteristica, in un complesso mondo di lotte per il potere, ebbe spesso risultati catastrofici.\nIl \"F\u00fchrerprinzip\" come scusante ai processi post-bellici.\nDurante i processi successivi al conflitto, in particolar modo il Processo di Norimberga e il successivo processo di Gerusalemme intentato ad Adolf Eichmann, il \"F\u00fchrerprinzip\" venne utilizzato come strategia difensiva dagli imputati che si limitarono a dire: \u00abho fatto solo quello che mi \u00e8 stato ordinato di fare\u00bb."}
{"id": "439994", "revid": "122035632", "url": "https://it.wikipedia.org/wiki?curid=439994", "title": "Parco regionale veneto del Delta del Po", "text": "Il parco regionale veneto del Delta del Po, o , \u00e8 un'area naturale protetta nella Regione Veneto. Il parco del Delta del Po Veneto e parte del parco del Delta del Po Emilia-Romagna hanno ottenuto il 9 giugno 2015 a Parigi il riconoscimento di Riserva della Biosfera MaB UNESCO.\nTerritorio.\nSi estende dal corso del Po di Goro fino al fiume Adige e comprende il territorio dei nove comuni di Rosolina, Porto Viro, Loreo, Adria, Papozze, Ariano nel Polesine, Corbola, Taglio di Po, Porto Tolle, tutti in provincia di Rovigo, con una popolazione totale di circa abitanti entro i confini del parco.\n\u00c8 stato istituito con L.R. dell'8 settembre 1997, n.36.\nFa parte del parco Interregionale del Delta del Po che dovrebbe essere costituito assieme al parco Regionale del Delta del Po dell'Emilia-Romagna.\nIl comprensorio del Delta \u00e8 dato dal progressivo deposito di detriti da parte del fiume Po; questo, nel lungo periodo, ha determinato il progressivo spostamento della linea di costa del Mar Adriatico.\nFlora e fauna.\nIl parco del Delta del Po possiede la pi\u00f9 vasta estensione di zone umide protette d'Italia. La flora \u00e8 estremamente varia tanto da includere circa un migliaio di specie diverse (questo grazie alla variet\u00e0 di ambienti che il parco include). Lo stesso dicasi per quanto riguarda la fauna (oltre 400 specie differenti tra mammiferi, rettili, anfibi e pesci).\nLa presenza di uccelli \u00e8 talmente rilevante (oltre 370 specie, nidificanti e svernanti), da fare del Delta del Po la pi\u00f9 importante area ornitologica italiana ed una delle pi\u00f9 conosciute d'Europa per gli amanti del Birdwatching.\nTra gli anfibi merita una menzione la presenza del raro pelobate fosco (\"Pelobates fuscus\").\nInteressante \u00e8 anche la presenza del tartufo, specie in corrispondenza dei cordoni di dune fossili che passano nelle pinete di Porto Viro.\nStrutture ricettive.\nI pi\u00f9 importanti centri visita del parco del Delta del Po Veneto, sono:"}
{"id": "440010", "revid": "54253", "url": "https://it.wikipedia.org/wiki?curid=440010", "title": "Toro (astrologia)", "text": "Il Toro (\u2649) \u00e8 il secondo dei 12 segni zodiacali dell'astrologia occidentale, situato tra Ariete e Gemelli.\nCaratteristiche.\nIl Toro \u00e8 un segno fisso di terra, governato da Venere e correlato alle energie femminili della creazione e della fertilit\u00e0. In questo segno Giove si trova in esaltazione, Plutone e Marte in esilio e Mercurio \u00e8 in caduta. Il segno opposto \u00e8 lo Scorpione. Nell'astrologia classica la Luna era in esaltazione. Il colore del segno \u00e8 il verde, le gemme la malachite, lo smeraldo e il quarzo rosa, i numeri fortunati il 5 e il 9.\nLe persone appartenenti a questo segno si riconoscono per la tenacia, la caparbiet\u00e0, la lealt\u00e0, la pazienza e la propensione a riflettere prima di agire. Altre qualit\u00e0 riscontrabili sono la sensualit\u00e0, il buon gusto estetico e l'attaccamento agli aspetti materiali dell'esistenza. I Toro sono infatti amanti delle arti come del buon cibo e della buona musica, hanno quindi un senso del \"bello\" molto raffinato. Il Sole si pu\u00f2 trovare nel segno del Toro nel periodo che va, all'incirca, dal 21 aprile al 20 maggio: il periodo esatto varia di anno in anno e per stabilire la sua posizione nei giorni estremi \u00e8 necessario consultare le effemeridi."}
{"id": "440015", "revid": "1632387", "url": "https://it.wikipedia.org/wiki?curid=440015", "title": "Whoracle", "text": "Whoracle \u00e8 il terzo album degli In Flames, pubblicato dalla Nuclear Blast nel 1997 e riproposto nel 2002 in una versione \"deluxe\" che comprende una serie di contenuti speciali.\nIl disco.\nTutti i brani sono composti e arrangiati dagli In Flames, eccetto \"Everything Counts\", scritta da Martin Lee Gore ed eseguita originariamente dai Depeche Mode. La concettualizzazione dell'album \u00e8 di Niklas Sundin e Anders Frid\u00e9n, i testi di Niklas Sundin."}
{"id": "440016", "revid": "287204", "url": "https://it.wikipedia.org/wiki?curid=440016", "title": "Canone p\u0101li", "text": "Il Canone p\u0101li o Tipi\u1e6daka (p\u0101li, letteralmente \"Tre canestri\" \u2014 sanscrito \"Tripi\u1e6daka\" (\u0924\u094d\u0930\u093f\u092a\u093f\u091f\u0915); cinese \"S\u0101nz\u00e0ng\" (); giapponese ; coreano \"Samjang\" (\uc0bc\uc7a5); khmer Traip\u011bt\u00e2k (\u178f\u17d2\u179a\u17c3\u1794\u17b7\u178f\u1780); singalese \"Tipi\u1e6daka\" (\u0dad\u0dd2\u0db4\u0dd2\u0da7\u0d9a); thailandese \"Traipidok\" (\u0e44\u0e15\u0e23\u0e1b\u0e34\u0e0e\u0e01); vietnamita: \"Tam t\u1ea1ng\" \u2014 \u00e8 la pi\u00f9 antica collezione di testi canonici buddhisti pervenutaci integralmente.\nIl Canone \u00e8 il pilastro del Buddhismo Therav\u0101da ed \u00e8 attualmente praticato in Birmania, Thailandia, Cambogia, Laos e Sri Lanka.\nOrigini.\nSecondo la tradizione della scuola Therav\u0101da il loro contenuto fu fissato in forma orale durante il primo concilio buddhista a R\u0101jagaha subito dopo la morte del Buddha e furono messi per iscritto in Sri Lanka nel I secolo a.C. da parte della comunit\u00e0 del monastero Mah\u0101vih\u0101ra, anche se l'edizione del Canone p\u0101li di cui disponiamo oggi risale al V secolo d.C..\nI Tre Canestri e i cinque Nik\u0101ya.\nQuesti scritti si possono dividere in tre categorie, i cui fogli dei primi manoscritti, originariamente consistenti in foglie di palma, erano conservati in canestri, da cui il nome collettivo (\"tipi\u1e6daka\", p\u0101li, da \"ti\", tre, e \"pi\u1e6daka\", cesto o canestro, \"tripitaka\" in sanscrito).\nVinayapi\u1e6daka \"canestro della disciplina\".\nIl primo \"canestro\", il \"Vinaya Pi\u1e6daka\", \u00e8 la disciplina monastica, contenente le regole dell'ordine e le procedure da seguirsi in caso di infrazione da parte di un monaco, insieme al resoconto delle circostanze che hanno portato alla promulgazione di ciascuna regola si suddivide in:\nSuttavibha\u1e45ga.\nIl testo \u00e8 composto da altri due testi:\nKhandhaka.\nDenominati \"I frammenti\", ed \u00e8 un gruppo di testi formato dal Mahavagga o \"Gruppo Grande\" e dal \"Cullavagga\" o \"Gruppo piccolo\".\nPariv\u0101rap\u0101\u1e6dha.\nDenominata \"Il seguito\", l'opera che riguarda la disciplina fu contestata dalla scuola Dhammarucya dello Sri Lanka.\nSuttapi\u1e6daka o Cinque Nik\u0101ya.\nIl secondo \"canestro\", il \"Sutta Pi\u1e6daka\", contiene resoconti della vita e degli insegnamenti del Buddha. Il \"Sutta Pi\u1e6daka\" \u00e8 a sua volta suddiviso nei cinque \"Nik\u0101ya\", elencati nella relativa voce.\nD\u012bghanik\u0101ya.\nRaccolta dei sutta lunghi ed \u00e8 composto da 34 sutta, suddiviso a sua volta in tre gruppi.\nMajjhimanik\u0101ya.\nRaccolta dei sutta di media lunghezza ed \u00e8 composto da 152 sutta.\nSamyuttanik\u0101ya.\nRaccolta suddivisa per argomenti, costituita da 56 argomenti che raccolgono 7762 sutta.\nAnguttaranik\u0101ya.\nDenominata \"Raccolta di sutta raggruppati in successione numerica\"; si tratta di una raccolta che raggruppa 2300 sutta classificati per argomenti diversi.\nKhuddakanik\u0101ya.\nDenominata \"Raccolta dei sutta brevi\" ed \u00e8 composta da quindici o diciotto sezioni, a seconda della scuola.\nAbhidhammapitaka.\nIl terzo \"canestro\" \u00e8 l\"Abhidhamma Pi\u1e6daka\" ed \u00e8 una raccolta di testi che elaborano ulteriormente diversi concetti e tesi della dottrina presentati nel Sutta Pitaka, giungendo ad una loro trattazione filosofico-metafisica. \u00c8 composto di sette testi:\nRiguarda le \"Relazioni causali dei fenomeni\".\nRicerche storiografiche sul Vinaya p\u0101li.\nSe l'odierno Vinaya p\u0101li sia o no quello cui si attenevano le prime comunit\u00e0 monastiche buddhiste \u00e8 stato a lungo oggetto di studio e di controversia.\nSecondo i primi studiosi che si interessarono alla letteratura del Vinaya p\u0101li, quello dell'odierno \"sangha\" \"therav\u0101da\" ha radici antiche quanto il buddhismo e anzi ancora pi\u00f9 antiche.\nCos\u00ec, ad esempio, si fanno risalire diverse caratteristiche della regola monastica buddhista a movimenti ascetici prebuddhisti. Nel 1939 scriveva ad esempio la studiosa indiana Durga Bhagvat: In particolare, fa risalire le regole pertinenti il \"brahmac\u0101rin\", ossia alla rinuncia (al sesso, all'alcool, al denaro ecc.) all'omonimo movimento ascetico. Inoltre, ritiene \u00abil terzo e il quarto dei \"Nissaya\" come principalmente basati sui costumi osservati dai \"Paribb\u0101jaka\"\u00bb. Il tenere un'assemblea dei monaci il quattordicesimo o il quindicesimo giorno del mese lunare risalirebbe invece alla pratica dei sacrifici rituali dei \"Dar\u015ba\" e dei \"P\u016br\u1e47am\u0101sa\", come dettagliati nel \"\u015aatapatha-Br\u0101hma\u1e47a\", II 1, 4; I, 1. Altre regole erano state introdotte in reazione ai costumi di altri movimenti ascetici contemporanei. Ad esempio, i \"bhikkhu\" non dovevano ricevere il cibo elemosinato nelle loro mani perch\u00e9 cos\u00ec facevano i \"Titthiya\".\nSecondo alcuni studiosi contemporanei, la genesi del Vinaya Therav\u0101da sarebbe da ritenersi s\u00ec controversa, ma comunque successiva a quella di altre scuole e dovuta al fondamento di alcuni scismi. Si sostiene ad esempio che, all'epoca del terzo concilio buddhista,\nTale tesi viene contestata dalla ricerca del monaco therav\u0101da e studioso australiano Bhante Sujato il quale indica come nel secondo concilio buddhista un partito, denominato \"Vajjiputtaka\", ossia \"i figli dei Vajji\", intendeva permettere il possesso di denaro ai \"bhikkhu\", mentre i monaci dell'ovest e del sud, indicati nel Vinaya dei Therav\u0101din come i \"P\u0101veyyaka\", ossia \"quelli di P\u0101veyya\", erano contrari a questa dipartita dalla regola fino ad allora comunemente accettata. Tale dipartita sarebbe stata dovuta non ad una deliberata reinterpretazione della disciplina, ma alle distanze geografiche che separavano le comunit\u00e0 coinvolte. Il concilio si concluse con la condanna della pratica del sangha \"Vajjiputtaka\", e \u00abtutti i Vinaya concordano che la disputa a Vesali si risolse senza uno scisma\u00bb, a dimostrazione che le comunit\u00e0 del tempo concordavano su una condotta monastica valida per tutti.\nLo scisma, sempre secondo Sujato, si ebbe qualche anno dopo per motivi non legati al Vinaya, ma per via di diatribe dottrinali, ossia sulla possibile presenza di imperfezioni mentali negli \"arahant\". Questa volta manc\u00f2 l'intesa e i \"Mah\u0101sa\u1e45ghika\" si staccarono dai \"Thera\", dai quali poi si evolsero i \"Therav\u0101din\". Da quanto risulta dai resoconti dei concili buddhisti \u00e8 possibile ricostruire il contenuto di varie regole monastiche delle comunit\u00e0 che vi avevano preso parte, e risalta come i Vinaya dei \"Thera\" e dei \"Mah\u0101sa\u1e45ghika\" fossero identici per quanto riguarda i punti contesi. L'Autore rileva comunque che\nDatazione dei Nik\u0101ya del Canone p\u0101li.\nIn genere le raccolte in cui \u00e8 diviso contengono testi sia antichi e probabilmente testimoni delle autentiche vicende delle prime comunit\u00e0 monastiche e dell'insegnamento del Maestro, che testi pi\u00f9 recenti e successivi i primi di secoli. Ad esempio, nell\"Assal\u0101yanasutta\" (n\u00ba 93) del \"Majjhima Nik\u0101ya\" si confronta il sistema sociale castale indiano con quello greco privo di caste, il che porta a datare questo testo a non prima del III secolo PEV. E per\u00f2 il \"M\u0101ra Sa\u1e43yutta\" e il \"Bhikkhun\u012b Sa\u1e43yutta\" del \"Sa\u1e43yutta Nik\u0101ya\" sono notevoli per il loro uso di una lingua arcaica. Caroline Augusta Foley Rhys Davids ha osservato in un'opera del 1915 come nei pi\u00f9 importanti punti dottrinali il \"Sutta Pi\u1e6daka\" si riveli il prodotto di una comunit\u00e0 unita, che non ha ancora vissuto eventi scismatici. In questo concorda Nalinaksha Dutt in una sua opera del 1930. La Rhys Davids, tuttavia, nel 1928, osserva che il Canone p\u0101li potrebbe non riportare direttamente l'autentico insegnamento del Buddha Shakyamuni.\nDa fonti esterne si pu\u00f2 evincere come tutti i cinque \"Nik\u0101ya\" del \"Sutta Pi\u1e6daka\" abbiano preso la loro forma attuale prima della composizione del \"Milinda Pa\u00f1ha\", composto nel I secolo d.C.\nBarua fa notare come studi accademici che hanno preso in considerazione i brani pi\u00f9 arcaici del \"Kath\u0101vatthu\" dell\"Abhidhamma Pi\u1e6daka\" hanno portato a considerare questo testo risalente al III secolo a.C., il che porta a datare una buona parte dei \"Nik\u0101ya\" al IV secolo a.C. sia per giustificare il loro essere citati all'interno dell'opera pi\u00f9 tarda che in ragione di considerazioni stilistiche, linguistiche e dottrinali.\nL'editto di Bh\u0101ru dell'imperatore A\u015boka dimostra come almeno parte dei primi quattro \"Nik\u0101ya\" abbiano preso una forma definitiva durante il III secolo a.C..\nConfronti con altre fonti epigrafiche, riportati in uno studio del 1933, permettono di datare molti testi dei cinque \"Nik\u0101ya\" a prima del II secolo a.C..\nAlcuni studi pi\u00f9 recenti ritengono per\u00f2 che la versione del canone p\u0101li che ci \u00e8 giunta per opera della comunit\u00e0 monastica del Mah\u0101vih\u0101ra di Anur\u0101dhapura, Sri Lanka, sia stato redatto per fornire alla comunit\u00e0 di questo monastero \u00abuna base istituzionalizzata per la crescita e lo sviluppo continuo della tradizione therav\u0101din. Inoltre la comunit\u00e0 del Mah\u0101vih\u0101ra aveva una base testuale apparentemente ortodossa e autorevole in base alla quale confutare i propri rivali della comunit\u00e0 del monastero dell'Abhayagiri, di tendenza mah\u0101y\u0101nica.\u00bb. Va precisato, inoltre, che la redazione del Canone p\u0101li giunto fino a noi risale alla fine del V secolo d.C. quando la versione attribuita al periodo del re Va\u1e6d\u1e6dag\u0101ma\u1e47\u012b (30 a.C.) fu rivista dai monaci del Mah\u0101vih\u0101ra. Non sappiamo se e quali modifiche contenesse rispetto alle redazioni precedenti, in quanto anche gli altri canoni cingalesi delle scuole avversarie del Mah\u0101vih\u0101ra (le scuole di stampo mah\u0101y\u0101na \"Dhammaruciya\" e \"Sagaliya\") non sono sopravvissuti alle decisioni politiche-religiose del sovrano cingalese Parakkamab\u0101hu I il quale, nell'XII secolo, decise che solo le dottrine del monastero Mah\u0101vih\u0101ra potevano essere insegnate sull'isola.\nE ancora un secolo circa dopo l'era di questo sovrano, durante il regno di Par\u0101kramab\u0101hu II (1236-1271), i monaci dell'isola erano talmente poco edotti delle scritture canoniche che queste, insieme a testi di grammatica, di filosofia e di altre scienze dell'epoca, furono fatte tutte venire dal \"Jambud\u012bpa\", ossia dall'India.\nSono scritti in p\u0101li e formano la base della scuola del Buddhismo Therav\u0101da. Altre versioni dei testi canonici buddhisti, basati a volte su fonti ancora pi\u00f9 antiche, formano la base dei canoni di altre scuole antiche (Buddhismo dei Nik\u0101ya), presentando talvolta delle importanti differenziazioni dottrinali rispetto al Canone p\u0101li. Tali canoni, tradotti da diversi dialetti pracritici in lingua sanscrita sotto l'Impero Kushan, furono in buona parte tradotti in cinese o in tibetano e ancora oggi si trovano conservati in queste lingue."}
{"id": "440017", "revid": "289247", "url": "https://it.wikipedia.org/wiki?curid=440017", "title": "Tipitaka", "text": ""}
{"id": "440019", "revid": "4711", "url": "https://it.wikipedia.org/wiki?curid=440019", "title": "Repubblica elvetica", "text": ""}
{"id": "440021", "revid": "2175", "url": "https://it.wikipedia.org/wiki?curid=440021", "title": "Sintesi Malonica", "text": ""}
{"id": "440024", "revid": "1782831", "url": "https://it.wikipedia.org/wiki?curid=440024", "title": "Paolo Ferrero", "text": " \u00c8 stato segretario di Rifondazione Comunista dal 27 luglio 2008 al 2 aprile 2017.\nBiografia.\nFerrero nasce a Pomaretto, in provincia di Torino, il 17 novembre del 1960 da una modesta famiglia di religione valdese. Trascorre i suoi primi anni di vita a Chiotti, una contrada di non pi\u00f9 di 100 abitanti sita nella Val Germanasca, dove frequenta le scuole elementari, trasferendosi poi con la famiglia presso Villar Perosa, nel torinese, sede della residenza estiva della famiglia Agnelli.\nLa sua passione per la politica si fonde con l'impegno nella chiesa valdese: ha fatto parte della Federazione Giovanile Evangelica Italiana (FGEI), di cui \u00e8 stato segretario nazionale dal 1985 al 1986; \u00abCi sono molte superfici di contatto con la politica\u00bb, dice, \u00abquesti sono i due luoghi in cui mi sono formato e ho iniziato a fare attivit\u00e0 di base\u00bb.\nGli esordi nell'attivit\u00e0 politica.\nA 17 anni si iscrive a Democrazia Proletaria (DP), partito politico della Nuova Sinistra Unita, nei cui organismi dirigenti entrer\u00e0 negli anni successivi. Dopo essersi diplomato all'istituto tecnico industriale inizia a lavorare come operaio, nel 1979, allo stabilimento FIAT - MVP di Villar Perosa, dove costituisce il Collettivo Operaio d'Informazione che produce volantini e bollettini ciclostilati. Obiettore di coscienza, svolge il proprio servizio civile presso il centro ecumenico Agape a Praly dal maggio 1980 al novembre 1981.\nNel gennaio 1982 viene messo in cassa integrazione a zero ore col gruppo del collettivo. In seguito andranno in CIG tutti i colleghi della fabbrica che viene chiusa. Entra a far parte del Coordinamento dei cassaintegrati FIAT, fa attivit\u00e0 di lavoro di base rivolto ai lavoratori delle aziende della Val Chisone ed \u00e8 tra i fondatori di una cooperativa agricola, chiamata Coop Agrovalli, attualmente ancora attiva, che riunisce cassaintegrati e disoccupati del pinerolese.\nNel 1987 comincia a far politica a tempo pieno in Democrazia Proletaria con l'incarico di responsabile lavoro provinciale e di responsabile nazionale della FIAT.\nAlle elezioni regionali in Piemonte del 1990 \u00e8 candidato consigliere e ottiene 264 preferenze senza essere eletto.\nIngresso nel Partito della Rifondazione Comunista.\nDopo lo scioglimento di DP nel Partito della Rifondazione Comunista (PRC), Ferrero ne diviene capogruppo consiliare a Torino. Nel Congresso del 1994 presenta una mozione di sinistra che considera un errore l'alleanza dei progressisti. Questa mozione, firmata anche da Giovanni Russo Spena, l'ex Segretario di DP, Livio Maitan e Giovanni Bacciardi dar\u00e0 vita ad una minoranza interna al partito che nel III Congresso del 1996 andr\u00e0 a sostenere la mozione del segretario, Fausto Bertinotti. Dal 1995 al 2006 fa parte della Segreteria nazionale di Rifondazione; \u00e8 stato responsabile del Dipartimento associazionismo e movimenti e successivamente dell'Area lavoro, economia e diritti sociali. Alle elezioni politiche 2001 Ferrero \u00e8 candidato per il Senato nel collegio di Pinerolo, ma non viene eletto.\n2006-2008: Parlamentare e ministro del Governo Prodi II.\nAlle politiche del 2006 viene eletto per la prima volta deputato del PRC, nella circoscrizione Piemonte II. Il 17 maggio 2006, con la formazione del secondo governo Prodi, viene nominato Ministro della solidariet\u00e0 sociale, con delega in materia di politiche sociali, politiche delle migrazioni, contrasto alle tossicodipendenze e Servizio civile nazionale e quindi nel giugno 2006 lascia la carica di deputato, venendo sostituito da Anna Maria Cardano.\nDurante la permanenza al ministero di Paolo Ferrero si assiste ad un aumento delle risorse per il Servizio Civile Nazionale al vertice del quale viene nominato Diego Cipriani, a lungo presidente della Conferenza Nazionale Enti Servizio Civile. Tra i principali Disegni di Legge da lui presentati vi \u00e8 quello sulla modifica della Legge Bossi-Fini sull'immigrazione scritto insieme al ministro degli Interni Giuliano Amato e la legge sugli \"Interventi per ridurre il disagio abitativo a particolari categorie sociali\" (legge 9/2007).\nIn tema di tossicodipendenze sua \u00e8 la proposta nel giugno del 2006 di istituire anche in Italia le cosiddette \"shooting room\" (gi\u00e0 attivate in Germania) nell'ambito della politica di \"riduzione del danno\": la proposta suscita polemiche talmente accese anche nella maggioranza che viene subito abbandonata.\nCome Ministro Ferrero nomina la ex-terrorista delle Brigate Rosse Susanna Ronconi componente della Consulta Nazionale delle tossicodipendenze.\nIl 2 marzo 2007 si apprende che il ministro \u00e8 indagato. Il reato ipotizzato dalla Procura di Roma, secondo quanto scrive il Corriere della Sera, sarebbe quello di abuso d'ufficio. Il 18 febbraio 2008 si dichiara nettamente contrario all'autoproclamazione d'indipendenza del Kosovo: \u00e8 l'unico ministro del governo a prendere questa posizione.\nCaduta del governo Prodi, elezioni politiche 2008 e elezione a segretario.\nNel 2008, in occasione delle elezioni politiche, Ferrero \u00e8 candidato alla Camera per La Sinistra l'Arcobaleno ma non \u00e8 rieletto, a causa del mancato raggiungimento della soglia di sbarramento. Per il Congresso del partito previsto per luglio 2008 \u00e8 tra i co-firmatari della mozione numero 1 \"Rifondazione Comunista in movimento Rilanciare il Partito, costruire l'unit\u00e0 a sinistra\" assieme al leader dell'area Essere comunisti, Claudio Grassi.\nIl 27 luglio 2008, l'ultimo giorno del VII congresso di Rifondazione Comunista, registra l'impossibilit\u00e0 di mediazione tra i membri della prima e della seconda mozione, questi ultimi abbandonano i lavori della Commissione Politica presentando al voto dei delegati un documento alternativo redatto da Gennaro Migliore. Il documento della Commissione Politica (pro-Ferrero e appoggiato oltre che dalla mozione 1 anche dalla mozione 3, 4 e 5) viene approvato con il 53% dei consensi contro il documento Migliore che raccoglie il 47%. Ferrero verr\u00e0 eletto subito dopo segretario dal Comitato Politico Nazionale con 142 s\u00ec, 134 no e 4 schede bianche. \u00c8 il primo segretario del PRC non proveniente dal Partito Comunista Italiano.\nSegretario nazionale di Rifondazione Comunista.\nCon l'ingresso in Segreteria nazionale di due esponenti della mozione due (Rosa Rinaldi come Responsabile Comunicazione ed Augusto Rocchi come Responsabile Economia) si realizza l'obiettivo di Ferrero - auspicato fin da Chianciano - di una gestione unitaria del Partito, ma si assiste in dissenso con questa scelta all'uscita dall'organismo di Claudio Bellotti, rappresentante di FalceMartello (il quale conserver\u00e0 per\u00f2 la direzione dell'Area Radicamento Sociale) che ritiene l'allargamento della maggioranza congressuale come il fallimento della \"linea di Chianciano\".\nTra le principali innovazioni della segreteria Ferrero l'unit\u00e0 con altre forze comuniste, in particolare il PdCI, culminata nella Lista Anticapitalista presentata alle elezioni europee del 2009, e il cosiddetto \"Partito Sociale\", cio\u00e8 la realizzazione di attivit\u00e0 nuove di radicamento sociale come la distribuzione di pane a prezzo calmierato, la costituzione di \"casse di Resistenza\" a sostegno di realt\u00e0 lavorative in lotta o le Brigate di Solidariet\u00e0 Attiva, gruppi di volontari organizzati dal Prc impegnati nell'aiuto alle popolazioni abruzzesi colpite dal terremoto dell'aprile 2009.\nDal punto di vista politico la segreteria Ferrero intende caratterizzarsi per far vivere insieme \"comunismo e Rifondazione\", cio\u00e8 far convivere la tradizione comunista con le innovazioni a questa apportate dal PRC nella sua storia. Il 18 luglio 2009 \u00e8 tra i protagonisti dell'avvio della Federazione della Sinistra, esperienza che parte dalla Lista Anticapitalista ma che intende allargarsi ad altre forze e darsi una struttura stabile e che vede insieme PRC, PdCI, Socialismo 2000, Associazione 23 marzo \"Lavoro-Solidariet\u00e0 e Rete dei Comunisti (questi ultimi ne usciranno dopo pochi mesi).\nLa segreteria Ferrero si caratterizza anche per una collaborazione con l'Italia dei Valori, partito col quale il PRC raccoglie le firme per il referendum abrogativo del cosiddetto Lodo Alfano (la legge sar\u00e0 poi dichiarata incostituzionale dalla Corte), inoltre entrambi i partiti hanno aderito al \"No Berlusconi Day\" del 5 dicembre 2009.\nIl 17 febbraio 2010 viene annunciata la sua candidatura alla Presidenza della Regione Campania per la Federazione della Sinistra in alternativa al candidato del Popolo della Libert\u00e0 Stefano Caldoro (vincitore della competizione elettorale) e a quello di Partito Democratico e Italia dei Valori Vincenzo De Luca: Ferrero ottiene per\u00f2 solo l'1,35%.\nLa FdS si ferma invece all'1,58%.\nIl 3 maggio 2010 ha ripreso il suo vecchio posto di lavoro presso la Regione Piemonte come impiegato dopo 15 anni di aspettativa.\nRiguardo ai rapporti con il Partito Democratico, la linea di Ferrero - e dalla sua nascita quella della Federazione della Sinistra - si esprime nella richiesta di una alleanza di natura elettorale (con pochi punti programmatici condivisi) per sconfiggere le destre e la non partecipazione della Federazione della Sinistra al governo. Allo stesso tempo Ferrero propone al resto della sinistra - in primo luogo a Sinistra Ecologia Libert\u00e0 - una maggiore unit\u00e0 che valorizzi le idee condivise a scapito dei motivi di divisione tra le varie organizzazioni della sinistra italiana. Con l'avvento del Governo Monti posiziona il Partito in una posizione di netta opposizione a quell'esecutivo.\nIl 4 dicembre 2011 il Comitato Politico Nazionale uscito dall'ottavo congresso nazionale lo riconferma Segretario nazionale con 100 voti a favore, 12 contrari e 6 astenuti.\nNel 2013, per le elezioni politiche, Ferrero si \u00e8 candidato per la Camera nella lista Rivoluzione Civile di Antonio Ingroia. La lista non supera lo sbarramento e Ferrero non \u00e8 quindi eletto. Dopo la sconfitta, Ferrero rassegna le dimissioni insieme a tutta la segreteria nazionale, ma il Comitato politico nazionale riunitosi il 9 e il 10 marzo successivo le respinge e al IX Congresso nazionale del partito, tenutosi a Perugia il 6, il 7 e l'8 dicembre 2013, viene riconfermato segretario, incarico che manterr\u00e0 fino al 2 aprile 2017, quando dopo il successivo Congresso del PRC, diventa segretario nazionale Maurizio Acerbo.\nDopo la fine del suo mandato, nel giugno 2017, si candida a sindaco di Angrogna sostenuto dalla lista civica Montagna in Comune, ma ottiene 106 voti (pari al 24,25%) venendo sconfitto dall'avversario Mario Malan.\nVicepresidente del Partito della Sinistra Europea.\nDurante il 5\u00ba congresso del Partito della Sinistra Europea, svoltosi a Berlino dal 16 al 18 dicembre 2016, viene eletto fra i vice del presidente Gregor Gysi. Sar\u00e0 riconfermato al congresso successivo, svoltosi a Malaga dal 13 al 15 dicembre 2019.\nCandidatura alle elezioni europee del 2019.\nIn occasione delle elezioni europee del 2019 \u00e8 candidato nella circoscrizione Nord-Ovest per La Sinistra, lista nella quale convergono Rifondazione Comunista, Sinistra Italiana, L'Altra Europa con Tsipras, Partito del Sud, Convergenza Socialista ed \u00c8 Viva. Raccoglie 8.127 preferenze risultando il primo della lista, la quale per\u00f2 non raggiunge il quorum, dunque non \u00e8 eletto.\nOpere.\nSaggi:\nPrefazioni, curatele:"}
{"id": "440028", "revid": "18397", "url": "https://it.wikipedia.org/wiki?curid=440028", "title": "Root Down EP", "text": ""}
{"id": "440032", "revid": "1061716", "url": "https://it.wikipedia.org/wiki?curid=440032", "title": "Colony (album)", "text": "Colony \u00e8 il quarto album degli In Flames, pubblicato dalla Nuclear Blast nel 1999 e riproposto nel 2004 in una versione \"Deluxe\" che comprende una serie di contenuti speciali.\nIl disco.\nMusica scritta da Bj\u00f6rn Gelotte, Jesper Str\u00f6mblad e arrangiata dagli In Flames. Testi scritti da Anders Frid\u00e9n ed in parte tradotti da Niklas Sundin."}
{"id": "440033", "revid": "124878050", "url": "https://it.wikipedia.org/wiki?curid=440033", "title": "Giovani Jovanotti", "text": "Giovani Jovanotti \u00e8 il terzo album in studio di Lorenzo Cherubini, in arte Jovanotti.\nAlla registrazione dell'album parteciparono musicisti affermati della scena rock internazionale come Keith Emerson, alle tastiere nei brani \"Giovane sempre\", \"Diritti e doveri\" e \"Sceriffo o bandito\", e Billy Preston nel brano \"Gente della notte\". Quest'ultimo brano, assieme a \"Ciao mamma\", far\u00e0 da traino al disco intero.\nL'album non ha un buon riscontro di vendite (\u00e8 l'unico album di Jovanotti che non ottiene un disco d'oro) ma segna il passaggio del cantante verso un'identit\u00e0 musicale e personale pi\u00f9 matura."}
{"id": "440035", "revid": "376555", "url": "https://it.wikipedia.org/wiki?curid=440035", "title": "Antonio Borzacchelli", "text": "Biografia.\nMaresciallo dei Carabinieri, viene eletto nel 2001 deputato regionale all'Assemblea Regionale Siciliana nella lista \"Biancofiore\" promossa dal presidente della Regione Salvatore Cuffaro nel collegio di Palermo con 4.892 preferenze e aderisce al gruppo dell'Udc.\nProcedimenti giudiziari.\nArrestato per concussione il 7 febbraio 2004\nnell'ambito dell'inchiesta sulle talpe alla Direzione Distrettuale Antimafia di Palermo che vide coinvolti e condannati altri due marescialli in servizio alla stessa DDA di Palermo (Giorgio Riolo dei ROS dei Carabinieri e Giuseppe Ciuro della GdF - arrestati pochi mesi prima, il 5 novembre 2003) e che port\u00f2 all'incriminazione, alla condanna ed alle dimissioni dalla carica del Presidente della Regione Siciliana Salvatore Cuffaro, fu sospeso dalla carica di deputato dell'Assemblea regionale siciliana con D.P.C.M. del 30 marzo 2004 (pubblicato sulla G.U. n.86 del 13 aprile 2004).\nBorzacchelli \u00e8 stato condannato in primo grado dalla seconda sezione del Tribunale di Palermo, il 28 marzo 2008, a 10 anni di carcere e all'interdizione perpetua dai pubblici uffici, per il reato di induzione alla concussione nei confronti di Michele Aiello ritenuto dalla Procura di Palermo il prestanome di Bernardo Provenzano e condannato in appello a 15 anni."}
{"id": "440039", "revid": "287204", "url": "https://it.wikipedia.org/wiki?curid=440039", "title": "Legge di Rayleigh-Jeans", "text": "In fisica, la legge di Rayleigh-Jeans \u00e8 un tentativo di descrivere lo spettro di emissione di un corpo nero, basata su un modello classico. Questa legge prevede che un corpo nero possa emettere radiazione con potenza infinita. Il contrasto di questa predizione evidentemente errata (detta \"catastrofe ultravioletta\") con le osservazioni fu risolto dalla legge di Planck, che port\u00f2 all'introduzione del concetto di quantizzazione dell'energia.\nLe leggi di Stefan-Boltzmann e di Wien empiriche per la radiazione elettromagnetica di corpo nero richiedevano l'esplicitazione della distribuzione di energia elettromagnetica in funzione della frequenza formula_1. Si consideravano i corpi composti da un numero enorme di oscillatori indipendenti con hamiltoniana del tipo:\nIn tal modo, seguendo il teorema di equipartizione dell'energia, l'energia di ogni oscillatore \u00e8 pari alla temperatura (trascurando il cambiamento di unit\u00e0 di misura costituito dalla costante di Boltzmann):\nAd esempio, per una mole di gas monoatomico risulta:\nPer un gas biatomico invece:\ne il calore specifico (a volume costante) nei due casi risulta:\nNel caso di un solido invece:\nQuesti risultati classici sono ben verificati sperimentalmente solo a temperatura ambiente. Il problema di spiegare la distribuzione dell'intensit\u00e0 di energia in funzione della frequenza si rende necessario per via del fatto che per un'hamiltoniana del tipo generale scritta sopra, il calore specifico e l'energia tendono all'infinito per formula_9: cio\u00e8 ci vuole un calore infinito per aumentare di un grado la temperatura del corpo: in chiara contraddizione con l'esperienza. La spiegazione della catastrofe ultravioletta pu\u00f2 essere ricondotta al modello di oscillatore armonico.\nIn una cavit\u00e0 (un corpo nero) possiamo vedere la stessa onda elettromagnetica come un oscillatore. Per un'onda stazionaria in una cavit\u00e0 cubica di dimensione formula_10 deve valere\nNella sua analisi Lord Rayleigh ricava che il numero di modi nella cavit\u00e0 \u00e8 dato da\nda cui:\ndove formula_15 \u00e8 la costante di proporzionalit\u00e0 tra formula_16 e la densit\u00e0 di energia nel campo di lunghezza d'onda considerato.\nTale legge funziona bene alle lunghezze d'onda elevate, ma non vale pi\u00f9 quando le lunghezze d'onda diventano molto brevi (e le frequenze molto elevate). \nInfatti la legge prevede che gli oscillatori di lunghezza d'onda brevissima risultino fortemente eccitati anche a temperature ordinarie (30 \u00b0C). Questo evento prese il nome di catastrofe ultravioletta dato che erano proprio questi il tipo di raggi che dovevano essere emessi dai corpi a temperature ordinarie (i raggi UV, i raggi X e i raggi gamma)."}
{"id": "440043", "revid": "287204", "url": "https://it.wikipedia.org/wiki?curid=440043", "title": "Memory Hole 1", "text": "Memory Hole 1 \u00e8 un album realizzato da Kevin Moore, musicista statunitense, ex-membro dei Dream Theater, insieme a Theron Patterson e Daniel Beierstettel. Non \u00e8 acquistabile nei negozi ma lo si pu\u00f2 comprare in formato digitale (MP3) dal sito dei Chroma Key. Contiene vario materiale creato da Kevin per la radio di Peace International in Costa Rica.\nTracce.\nEnduring Freedom part 1.\n1. \"It Goes Something Like This\"2. \"Homily\"3. \"The Little Parts We Like\"4. \"When Fear Ends\"5. \"I'd Like To Beat You Up\"6. \"Verily\"7. \"Saying This In A Time Of War\"8. \"Christmas Message\"\nEnduring Freedom part 2.\n9. \"So You Become\"10. \"Mother Of Exiles\"11. \"Black Horse Carousel\"12. \"Preacherman Show\"13. \"Why Is It\"\nMeet the new boss.\n14. \"Our Folks\"15. \"State Of The Union\"16. \"What The Bastards Say\"17. \"The Mark Of The Wizard\"18. \"The Christ Android\"19. \"Think Back\""}
{"id": "440047", "revid": "1318658", "url": "https://it.wikipedia.org/wiki?curid=440047", "title": "SOV (disambigua)", "text": ""}
{"id": "440049", "revid": "1305772", "url": "https://it.wikipedia.org/wiki?curid=440049", "title": "Metalcore", "text": "Il metalcore \u00e8 un genere musicale consistente nella fusione fra hardcore punk e vari stili di heavy metal, in particolare il thrash metal. Seppur le origini di questo stile risalgano ai fine anni ottanta, il metalcore rientra in parte nella cosiddetta New Wave of American Heavy Metal, termine coniato da alcuni critici per intendere una determinata scena metal nordamericana originatasi recentemente sul finire degli anni novanta. \u00c8 uno dei generi metal pi\u00f9 popolari, nonostante sia molto criticato dalla scena heavy metal \"underground\".\nStoria.\nLe origini e lo sviluppo.\nI precursori del genere comparvero gi\u00e0 attorno alla met\u00e0 degli anni ottanta, quando gruppi come Agnostic Front e Suicidal Tendencies contribuirono a porre le basi per il genere fondendo hardcore punk e speed/thrash metal in uno stile noto come punk metal.\nAttorno al 1989 venne a formarsi una nuova ondata di gruppi hardcore punk: tra queste si distinsero Integrity, Biohazard, Earth Crisis, Converge, Shai Hulud, Starkweather, Judge, Strife, Rorschach, Vision of Disorder e Hatebreed. Gli Integrity erano influenzati principalmente dal gruppo hardcore giapponese GISM e dal thrash metal degli Slayer, oltre che, in minor misura, da Septic Death, Samhain, Mot\u00f6rhead e Joy Division. Inoltre gli stessi Earth Crisis, assieme a Converge e Hatebreed, erano influenzati dal death metal.\nTra i vari dischi pubblicati in quegli anni i pi\u00f9 influenti furono \"Hearts Once Nourished with Hope and Compassion\" degli Shai Hulud e \"Destroy the Machines\" degli Earth Crisis. Il primo si rivel\u00f2 infatti fondamentale per la successiva accettazione del genere da parte del mainstream, mentre il secondo ottenne buoni riscontri di pubblico e vendite grazie ai testi delle canzoni. Talvolta, questa prima fase di sviluppo del metalcore \u00e8 anche definita \"metallic hardcore\".\nIl successo commerciale e mediatico.\nNella seconda met\u00e0 degli anni novanta ebbe origine una seconda ondata di gruppi metalcore, caratterizzata da una maggiore presenza della melodia. Tra i primi complessi che coniugarono il primo metalcore ad elementi melodici figuravano Killswitch Engage, All That Remains, Shadows Fall, Unearth, Bullet for My Valentine, Maximum the Hormone, Zao, Trivium, Avenged Sevenfold, Bleeding Through e Atreyu. Alcune di queste band erano particolarmente influenzate dallo stile dei gruppi melodic death metal svedesi come In Flames, Dark Tranquillity e At the Gates.\nQuesto nuovo stile di metalcore era frequentemente caratterizzato dall'utilizzo della voce pulita e del palm mute. Un'altra influenza sul metalcore odierno \u00e8 probabilmente il metal degli anni ottanta, e in particolare il glam metal per gruppi come gli Shadows Fall, tanto che secondo alcuni i gruppi di metalcore \"hanno adottato molto clich\u00e9 del metal degli anni ottanta, come l'uso esagerato di macchine del fumo, assoli \"shred\" e tre grancasse\".\nDalla seconda met\u00e0 degli anni duemila il metalcore divenne appetibile dal punto di vista delle vendite, e molte etichette indipendenti come la Century Media e la Metal Blade riuscirono ad assicurarsi dei contratti con i complessi pi\u00f9 importanti. Gi\u00e0 attorno al 2004 il metalcore melodico aveva acquisito una discreta notoriet\u00e0 grazie principalmente a \"The End of Heartache\" dei Killswitch Engage e a \"The War Within\" degli Shadows Fall, che debuttarono rispettivamente al numero 21 e 20 della Billboard 200. Nel 2006 il quinto lavoro degli Underoath, \"Define the Great Line\", raggiunse il numero 2 della Billboard 200, vendendo 98.000 copie nella prima settimana. Nel 2008 il singolo degli All That Remains \"Two Weeks\" raggiunse la posizione numero 9 nella classifica statunitense Mainstream Rock Tracks. In quello stesso anno il secondo album dei gallesi Bullet for My Valentine, \"Scream Aim Fire\", debutt\u00f2 al numero 4 della Billboard 200, mentre il successivo \"Fever\" si piazz\u00f2 al numero 3. Nel 2009 ottennero un rilevante successo anche i The Devil Wears Prada, grazie al terzo album \"With Roots Above and Branches Below\" che scal\u00f2 la Billboard 200 fino al numero 11. In quello stesso periodo anche vari altri complessi, tra cui Trivium, Hatebreed, God Forbid e As I Lay Dying sono stati presenti nelle classifiche statunitense. Da allora il successo del genere \u00e8 cresciuto sempre di pi\u00f9, tanto che molti album hanno ricevuto il disco d'oro o il di platino.\nSottogeneri metalcore.\nMathcore.\nSottogenere pi\u00f9 particolare, vario, e senza canoni fissi.\nDeathcore.\nGenere di metalcore influenzato dal death metal.\nMelodic metalcore.\nGenere di metalcore influenzato dal melodic death metal.\nElectronicore.\nSottogenere pi\u00f9 recente del metalcore, nato tra la fine degli anni 2000 e gli anni 2010 dalla tendenza di alcuni gruppi a fondere elementi del genere con altri di EDM.\nCaratteristiche.\nIl metalcore \u00e8 generalmente caratterizzato da una struttura lineare che vede strofe aggressive e ritornelli pi\u00f9 melodici, e soprattutto i cosiddetti breakdown, parte vitale del genere. I testi variano da temi politici ad altri pi\u00f9 personali e, mentre le parti vocali sono eseguite perlopi\u00f9 in scream e growl, \u00e8 utilizzata la voce melodica per il ritornello o il bridge.\nIdeologie.\nEmergendo in parte dalla scena hardcore \"youth crew\", molti gruppi metalcore hanno aderito allo stile di vita \"straight edge\", che prevede l'astensione da droga e alcool. Inoltre vari gruppi del metalcore pi\u00f9 recente si dichiarano cristiani; fra questi ci sono Zao, As I Lay Dying, Underoath, Norma Jean, The Devil Wears Prada, August Burns Red, For Today e Becoming the Archetype."}
{"id": "440052", "revid": "1318658", "url": "https://it.wikipedia.org/wiki?curid=440052", "title": "Turco", "text": ""}
{"id": "440054", "revid": "33689", "url": "https://it.wikipedia.org/wiki?curid=440054", "title": "Ventilazione controllata", "text": "I sistemi di ventilazione controllata o ventilazione meccanica controllata (VMC) sono impianti che consentono di gestire il ricambio dell'aria di un ambiente con l'esterno. Questo avviene senza l'apertura di finestre o porte, tramite condotte di ventilazione forzata, collegate, negli ambienti interni, ad \"aspiratori\" (per la rimozione dell'aria viziata o inquinata) ed a diffusori (per l'immissione di aria nuova).\nSono molto diffusi nei locali pubblici - soprattutto, ma non solo - nel caso di zone adibite ai fumatori. Normalmente sono integrati con gli impianti di riscaldamento e condizionamento (HVAC).\nSono indispensabili nel caso di miniere o tunnel.\nSistemi a recupero energetico.\nI sistemi di ventilazione controllata a recupero energetico o EVR (\"Energy recovery ventilation\") consentono in pi\u00f9 di recuperare parzialmente l'energia di raffreddamento o riscaldamento che verrebbe persa con un ricambio d'aria semplice (ad esempio aprendo le finestre).\nA dicembre 2013 il modello pi\u00f9 performante in commercio riesce a raggiungere un'efficienza del 95%.\nQuesto avviene grazie all'impiego di scambiatori di calore (spesso del tipo \"a controcorrente\").\nIn questi scambiatori i flussi d'aria in uscita ed entrata vengono incrociati (senza mescolanza), in modo che un flusso riscaldi l'altro mentre si raffredda.\nIn questo modo, d'inverno l'aria che esce riscalda quella che entra, mentre d'estate avviene l'inverso.\nUn sistema a ventilazione controllata di questo tipo \u00e8 indispensabile negli edifici ad alto isolamento termico, quali le case passive."}
{"id": "440059", "revid": "125234144", "url": "https://it.wikipedia.org/wiki?curid=440059", "title": "Cesare Damiano", "text": "Biografia.\nDopo la maturit\u00e0 ha lavorato come impiegato in una societ\u00e0 di Torino. Nel 1970 si iscrisse alla Fiom-CGIL di cui fu rappresentante aziendale, responsabile del lavoro tra gli impiegati e funzionario (dal 1974); nel 1976 entr\u00f2 nella segreteria della Fiom-CGIL di Torino e dal 1980 al 1989 fu segretario generale della stessa organizzazione in Piemonte.\nNel 1990 entr\u00f2 nella segreteria della CGIL di Torino. All'inizio del 1991 divenne segretario generale della Camera del Lavoro della stessa citt\u00e0 e a novembre dello stesso anno fu scelto come segretario generale aggiunto della Fiom ed occup\u00f2 tale incarico fino al 1996. Dopo la fondazione del gruppo \"Cometa\" (\"Fondo pensione complementare dei lavoratori metalmeccanici\", di cui fu anche presidente), nel marzo 2000 \u00e8 stato nominato Segretario Generale della Cgil del Veneto, carica ricoperta fino al dicembre 2001 quando, iniziando la sua carriera politica, fu eletto nella Segreteria nazionale dei Democratici di Sinistra.\nAutore di vari saggi e libri sul movimento sindacale, dal 17 maggio del 2006 all'8 maggio del 2008 \u00e8 il Ministro del lavoro e della previdenza sociale del secondo governo Prodi.\nIl suo nome \u00e8 legato all'attuazione della riforma della previdenza complementare (riforma del TFR).\nIl 28 aprile 2010 presenta un importante emendamento al ddl Lavoro in discussione alla Camera. Il Governo, nonostante il parere fortemente contrario, viene battuto per un voto di scarto: 225 s\u00ec, 224 no e nessun astenuto; l'emendamento viene approvato. Il testo muta profondamente l'intero provvedimento prevedendo che: In questo modo, il lavoratore potr\u00e0 o meno scegliere l'arbitrato solo dopo che la controversia sar\u00e0 sorta e non all'inizio del suo rapporto di lavoro. In Senato il testo \u00e8 stato riportato alla sua forma originale tuttavia dopo le perplessita del Capo dello Stato \u00e8 stato deciso di accogliere alcuni punti dell'emendamento dell'opposizione che stabilisce che: \nElezioni politiche italiane del 2013.\nNel dicembre 2012 Damiano si candida alle primarie del PD, in provincia di Torino, indette per eleggere i candidati del partito al Parlamento italiano in vista delle Elezioni politiche italiane del 2013. Le primarie si sono svolte il 30 dicembre 2012 e Damiano ha ottenuto il primo posto tra i vari candidati in provincia di Torino con 5.998 preferenze; viene quindi eletto candidato del PD al Parlamento per le elezioni 2013.\nL'8 gennaio 2013 la direzione nazionale del PD candida Damiano alla Camera dei deputati come capolista nella circoscrizione Piemonte I. Il 24 e 25 febbraio l'On. Damiano viene rieletto alla Camera dei Deputati.\nLe casse di previdenza con persona giuridica privata D.Lgs. 509/1994.\nLa politica di Damiano nei confronti delle casse di cui al D.Lgs. 509/1994 \u00e8 stata di attenzione alla salvaguardia della loro autonomia gestionale ritenendo che lo Stato sia sollevato delle proprie responsabilit\u00e0.\nCritiche alla posizione sulle casse di previdenza dei liberi professionisti.\nLo Stato \u00e8 il massimo responsabile della previdenza sociale come \u00e8 previsto dall'art. 38 della Costituzione e tutti i cittadini ne devono essere forniti dallo Stato nel rispetto della teoria costituzionale nel diritto della previdenza sociale.\nI sistemi pensionistici che svolgono tale funzione sono classificati dalla World Bank come previdenza di primo pilastro.\nI sistemi pensionistici di cui al D.Lgs. 509/1994 e D.Lgs. 103/1994 sono appunto la previdenza di primo pilastro per i liberi professionisti in quanto sono un sistema pensionistico pubblico, gestito da pubbliche amministrazioni, finanziato con la raccolta di tasse.\nPer tale motivo, tutti i controlli che esistevano prima della privatizzazione sono rimasti tali e quali e ne sono stati aggiunti altri.\nQuindi, lo Stato non ha abdicato ad alcuna responsabilit\u00e0, come dimostra anche l'intervento della riforma delle pensioni Fornero art. 24 c. 24 del Decreto Salva Italia.\nLa soluzione del problema degli esodati.\nA seguito delle problematiche sorte con la riforma delle pensioni Fornero, l'on. Cesare Damiano si impegnava con una proposta di legge che tendeva a istituire forme di uscita flessibile dal lavoro.\n\"Sinistra \u00e8 cambiamento\".\nIl 19 giugno 2015 \u00e8 uno dei promotori della nascita della nuova corrente all'interno del PD \"Sinistra \u00e8 cambiamento\", formata da esponenti del Governo Renzi posizionati per\u00f2 pi\u00f9 a sinistra e quindi non renziani e che puntano alla sopravvivenza del governo.\nPolitiche del 2018 e primarie del PD.\nAlle politiche del 2018 \u00e8 il candidato della coalizione alla Camera nel collegio uninominale di Terni, ma non viene eletto.\nNell'ottobre dello stesso anno si candida a segretario del PD in vista delle elezioni primarie dell'anno seguente, ma a dicembre si ritira per sostenere Nicola Zingaretti."}
{"id": "440060", "revid": "1863966", "url": "https://it.wikipedia.org/wiki?curid=440060", "title": "Massimiliano Sforza", "text": "Biografia.\nInfanzia.\nErcole Massimiliano fu il figlio primogenito di Ludovico Sforza detto il \"Moro\" e di sua moglie Beatrice d'Este. Ricevette il nome del nonno materno, Ercole I d'Este, duca di Ferrara, per la grande affezione che la madre portava al proprio padre e poich\u00e9 il Moro, scherzando, giudic\u00f2 che il neonato gli somigliasse. In effetti, pur avendo ambedue i genitori con capelli e occhi scuri, Ercole Massimiliano ebbe una capigliatura tendente al biondo, retaggio evidentemente dei suoi antenati Estensi, per la maggior parte biondi e con gli occhi chiari. Successivamente assunse il nome di Massimiliano per gratitudine verso l'imperatore Massimiliano I d'Asburgo, che lo aveva ospitato e protetto nel 1499, alla caduta di suo padre.\nCon la sua nascita si apr\u00ec quella faida dinastica che avrebbe poco dopo condotto allo scoppio delle cosiddette guerre d'Italia. Sua madre desider\u00f2 infatti che il figlio fosse nominato conte di Pavia, nonostante tale titolo spettasse all'erede al ducato di Milano, ovvero al figlio della cugina di lei, Isabella d'Aragona. Ci\u00f2 rese palesi le ambizioni dei due coniugi, i quali miravano ad assumere pienamente il possesso del ducato, in quel momento solo puramente informale per via della reggenza che Ludovico esercitava da oltre dieci anni sul nipote Gian Galeazzo.\nQualche mese dopo la nascita, Ercole Massimiliano si ammal\u00f2 gravemente, tanto che si temette per la sua vita. La malattia fu comunque nascosta alla madre, in quel momento lontana da casa, e fortunatamente il neonato si rimise del tutto. Da fanciullo egli si dimostro d'intelletto parecchio precoce, difatti la madre, desiderando per il figlio e futuro duca la migliore istruzione, volle che gi\u00e0 a partire dall'et\u00e0 di due anni intraprendesse gli studi. I risultati si notarono gi\u00e0 nel 1496, durante la visita dell'imperatore Massimiliano I in Italia: il piccolo Ercole, che all'epoca aveva appena tre anni e mezzo, gli fu mandato incontro sulla strada di Como e lo accolse recitando un'orazione in latino.\nNondimeno il fanciullo detestava gli studi e ci\u00f2 si vide dall'arguta risposta che diede il 12 Marzo 1495 all'Arcivescovo di Milano, quando questi gli chiese cosa gli piacerebbe di pi\u00f9 fare, e il bambino rispose: \"non andare pi\u00f9 a scuola!\" Gli studi evidentemente dovettero subire notevoli rallentamenti con la morte della madre e la cacciata del padre da Milano, allorch\u00e9 il bambino, insieme al fratello minore Francesco, fu affidato alla tutela della cugina Bianca Maria, imperatrice e consorte di Massimiliano d'Asburgo, se Ercole Massimiliano da adulto si scusava col Montmorency dicendo: \"Vostra Signoria mi perdona se ho mal scripto, che a la scola non imparai meglio\".\nDel resto sia il suo carattere scostante, sia il suo disinteresse per il governo sono forse da attribuirsi alla traumatica perdita di entrambi genitori avvenuta a pochi anni di distanza l'uno dall'altro: se infatti Beatrice d'Este mor\u00ec nel 1497 a ventun anni, Ludovico si separ\u00f2 dai figlioletti nel 1500 e non li rivide mai pi\u00f9. Lasciatili infatti al sicuro presso la corte dell'imperatore ad Innsbruck, egli scelse di tentare la sorte in Italia, ma riusc\u00ec a recuperare il ducato solo per breve tempo, poi, sconfitto definitivamente nell'assedio di Novara, mor\u00ec prigioniero in Francia nel 1508.\nAscesa al ducato.\nMassimiliano fu posto alla guida del Ducato di Milano nel 1512 dagli Svizzeri al soldo della Lega Santa, guidati da Matteo Schiner. Da duca non mostr\u00f2 per\u00f2 n\u00e9 l'ambizione della madre, n\u00e9 l'acume politico del padre, dedito ai piaceri ed ai vizi e inviso alla popolazione milanese. Di fronte alla minaccia di una nuova invasione francese, Massimiliano per raccogliere fondi garant\u00ec la cessione all'amministrazione urbana di Milano alcune propriet\u00e0 ducali e il diritto d'incamerare alcune imposte. Con atto notarile dell'11 luglio cedette formalmente a Milano il Naviglio grande, il canale della Martesana con relativi diritti e rendite e il dazio della macina. Fu attribuito pure in perpetuo alla Comunit\u00e0 ambrosiana il diritto di nomina del governo municipale (il vicario, i Dodici di provvisione, i sindaci, il tesoriere) sino allora di competenza ducale.\nDopo la sconfitta nella Battaglia di Marignano nel 1515, Massimiliano decise di pervenire ad un accordo con i suoi nemici: cedette tutti i propri diritti su Milano al re Francesco I di Francia in cambio di una pensione di 36.000 ducati annui, pi\u00f9 la promessa della porpora cardinalizia. Quindi si trasfer\u00ec in Francia come privato cittadino, tenuto per\u00f2 sotto stretta sorveglianza.\nFidanzamento.\nNelle vicende personali, quando Massimiliano aveva appena 3 anni, suo padre aveva combinato il suo matrimonio con Maria Tudor, figlia di re Enrico VII d'Inghilterra, sorella minore del futuro Enrico VIII. La proposta di matrimonio, per\u00f2, fall\u00ec in quanto Enrico VII ebbe il sentore che Ludovico il Moro stesse chiedendo in mano sua figlia convinto di poter pretendere un domani la discesa degli inglesi in Italia contro i francesi, coi quali egli stava costruendo dei rapporti d'intesa in vista di una pace duratura dopo il duro colpo della Guerra delle due rose.\nEsilio e morte.\nDopo la cessione del ducato milanese al re di Francia, Massimiliano non venne imprigionato ma comunque venne tenuto sotto osservazione dai francesi che lo costrinsero ad un \"esilio\" a Parigi ove mor\u00ec di febbre nel giugno del 1530."}
{"id": "440064", "revid": "18323", "url": "https://it.wikipedia.org/wiki?curid=440064", "title": "Paolo Gentiloni", "text": "Esponente di spicco del Partito Democratico, di cui \u00e8 un membro fondatore e di cui \u00e8 stato presidente dal 17 marzo 2019 al 22 febbraio 2020, \u00e8 stato, dopo una lunga carriera nella politica extraparlamentare e locale: deputato alla Camera dal 30 maggio 2001 al 2 dicembre 2019, ministro delle comunicazioni nel governo Prodi II, dal 17 maggio 2006 all'8 maggio 2008, e ministro degli affari esteri e della cooperazione internazionale nel governo Renzi, dal 31 ottobre 2014 al 12 dicembre 2016. Dopo le dimissioni di Matteo Renzi, a seguito dell'esito fallimentare del referendum costituzionale del 2016, Gentiloni ha ottenuto dal Presidente della Repubblica Sergio Mattarella l'incarico di formare un governo, sciogliendo positivamente la riserva il 12 dicembre 2016 ed entrando in carica il giorno stesso.\nIndicato dal Governo Conte II come membro della Commissione europea spettante all'Italia, il 10 settembre 2019 viene annunciata dalla Presidente della Commissione europea Ursula von der Leyen la sua nomina a Commissario europeo per l'economia, carica che ha assunto il 1\u00ba dicembre 2019.\nBiografia.\nNato il 22 novembre 1954 a Roma, Paolo Gentiloni Silveri \u00e8 uno dei discendenti della famiglia dei conti Gentiloni Silveri, nobili di Filottrano, Cingoli, Macerata e Tolentino, imparentati con il conte Vincenzo Ottorino Gentiloni (cameriere di Pio XI), noto per la stesura dell'omonimo patto che all'inizio del Novecento segn\u00f2 il superamento del \"non expedit\" e l'ingresso dei cattolici nella vita politica italiana.\nDurante l'infanzia, Gentiloni Silveri frequenta un istituto montessoriano e riceve un'educazione cattolica: fa anche da catechista insieme con Agnese Moro, figlia del politico Aldo. Passato al Liceo ginnasio Torquato Tasso a Roma, partecipa a un'occupazione nel novembre 1970, e successivamente a dicembre fugge di casa per partecipare a una manifestazione a Milano.\nSi \u00e8 laureato in Scienze politiche presso l'Universit\u00e0 degli Studi di Roma \"La Sapienza\".\nDal 1990 \u00e8 iscritto come giornalista professionista all'Ordine dei giornalisti del Lazio.\nVita privata.\n\u00c8 sposato dal 1988 con l'architetto Emanuela Mauro e non ha figli. Parla inglese, francese e tedesco.\nCarriera politica.\nFormazione nella sinistra extraparlamentare.\nNegli anni settanta entra in contatto con il Movimento Studentesco guidato da Mario Capanna.\nDopo la confluenza di Capanna con un gruppo di militanti nel Partito di Unit\u00e0 Proletaria per il Comunismo, Gentiloni partecipa alla fondazione del Movimento Lavoratori per il Socialismo (MLS), partito di ispirazione maoista, di cui ne divenne segretario regionale per il Lazio, fino alla sua unificazione nel 1981 con il PdUP per il Comunismo, dove ha lavorato nella politica locale.\nGentiloni abbandon\u00f2 lentamente gli ideali estremisti, condividendo punti di vista pi\u00f9 moderati e diventando particolarmente coinvolto nella politica verde e nell'ecologismo.\nNella sinistra extraparlamentare incontra e diventa amico di Ermete Realacci e Chicco Testa di Legambiente. Grazie a Chicco Testa ed Ermete Realacci, Gentiloni ottiene nel 1984 la direzione della \"Nuova ecologia\", mensile di Legambiente, che mantiene fino al 1993.\nAssieme a Rutelli.\nMembro della sua giunta a Roma.\nDurante gli otto anni di direzione della \"Nuova ecologia\", Gentiloni incontra e si lega a Francesco Rutelli (deputato prima radicale e poi verde), venendo allora incluso nel novero dei cosiddetti \"Rutelli boys\" assieme a Roberto Giachetti, Michele Anzaldi e Filippo Sensi.\nDopo le elezione amministrative del 1993, dove Rutelli batte al ballottaggio Gianfranco Fini e diventa sindaco di Roma, Gentiloni ne assume il ruolo di portavoce. In seguito ricopre anche l'incarico di assessore al Giubileo del 2000 e al turismo fino al gennaio 2001, quando Rutelli si dimise per diventare il candidato premier dell'Ulivo alla elezioni politiche del 2001. Tuttavia Rutelli \u00e8 stato duramente sconfitto dall'ex presidente del Consiglio Silvio Berlusconi con il 35,1% dei voti contro il 49,6%. Durante quel periodo \u00e8 stato al fianco di Rutelli nella campagna elettorale da candidato premier nel 2001.\nDeputato e fondatore de La Margherita.\nOltre ad affiancare Rutelli durante la campagna elettorale, \u00e8 stato candidato alle elezioni politiche del 2001, dove Gentiloni viene eletto per la prima volta alla Camera dei deputati, nella circoscrizione Piemonte 2 tra le liste proporzionali di Democrazia \u00e8 Libert\u00e0 - La Margherita, una lista elettorale centrista. Nel 2002 \u00e8 stato uno dei fondatori quando Democrazia \u00e8 Libert\u00e0 - La Margherita \u00e8 diventato a tutti gli effetti un partito, fondendo il Partito Popolare Italiano di Pierluigi Castagnetti, Rinnovamento Italiano di Lamberto Dini e I Democratici di Arturo Parisi, diventandone responsabile della comunicazione, organizzando e curando le campagne elettorali. Nella XIV legislatura \u00e8 stato membro della 9\u00aa Commissione trasporti, poste e telecomunicazioni e della Commissione parlamentare di vigilanza Rai. Nel 2005 diventa presidente della commissione parlamentare di vigilanza RAI, presiedendo la commissione fino alla fine della legislatura.\nMinistro delle comunicazioni.\nAlle consultazioni politiche del 2006 Gentiloni viene rieletto alla Camera, dove la coalizione di centro-sinistra L'Unione guidata da Romano Prodi ne esce vittoriosa, seppur con un risultato risicato. Successivamente con la nascita del secondo governo presieduto da Prodi, viene indicato come Ministro delle comunicazioni in quota Margherita, giurando il 17 maggio 2006 nelle mani del Presidente della Repubblica Giorgio Napolitano, incarico che mantiene fino alla fine prematura del governo il 7 maggio 2008.\nGentiloni aveva tra le sue competenze la riforma del settore televisivo. Questa riforma aveva come scopo, secondo Gentiloni, l'adeguamento della cosiddetta \"legge Gasparri\" alla normativa UE (direttiva \"\"Televisione senza frontiere\"), soprattutto circa i tetti alla pubblicit\u00e0.\nIl ddl \"riforma Gentiloni\"\" del 12 ottobre 2006, stabiliva l'esistenza di una posizione dominante laddove un soggetto superasse il 45% di raccolta pubblicitaria e aboliva il \"sistema integrato di comunicazione\" (SIC) introdotto dalla legge Gasparri. La legge abbassava inoltre la soglia pubblicitaria massima per le TV dal 18% al 16%, per favorire la redistribuzione, e prevedeva il trasferimento sul digitale di una rete ciascuna per RAI e Mediaset entro il 2009, liberando cos\u00ec frequenze e imponendone l'obbligo di vendita (vicenda Europa 7). Il disegno di legge non verr\u00e0 per\u00f2 approvato.\nA maggio 2007 viene varato un secondo testo di riforma che riguarda soltanto la RAI (atto Senato n. 1588/2007). Tra gli aspetti principali, la propriet\u00e0 sarebbe dovuta passare dal Ministero dell'Economia a una Fondazione; si sarebbe inoltre avuta una separazione tra TV finanziata dal canone e TV finanziata dalla pubblicit\u00e0, inoltre sarebbero cambiate le regole di nomina del consiglio di amministrazione. La riforma tuttavia non sar\u00e0 approvata.\nIl settore sar\u00e0 poi di nuovo riformato nel successivo governo Berlusconi IV con il \"decreto Romani\" (D.Lgs. n. 44/2010).\nSempre nel 2007 Gentiloni diviene oggetto di critica per una proposta di regolamentazione della comunicazione su internet che nel primo testo avrebbe costretto gran parte dei siti internet a registrazioni e adempimenti amministrativi; Il testo \u00e8 stato poi considerato un errore da parte dello stesso Gentiloni.\nFondatore e deputato del PD.\nNel 2007 Gentiloni \u00e8 stato tra i 45 membri del comitato promotore nazionale del Partito Democratico (PD).\nViene ricandidato e rieletto deputato alle politiche del 2008, che hanno visto la vittoria della coalizione di centro-destra guidata da Silvio Berlusconi. Nella successiva XVI legislatura Gentiloni \u00e8 nuovamente membro della 9\u00aa Commissione trasporti, poste e telecomunicazioni e della Commissione sui servizi radiotelevisivi.\nAlle elezioni primarie del Partito Democratico nel 2009 sostiene la mozione di Dario Franceschini, segretario uscente del PD e vicesegretario del PD sotto Walter Veltroni, che risulter\u00e0 perdente, arrivando secondo al 34,27% dei voti contro il 53% dei voti di Pier Luigi Bersani, ex ministro dello sviluppo economico nel secondo governo Prodi. Successivamente Gentiloni viene nominato da Bersani, neo-eletto segretario del PD, presidente del Forum ICT del partito in rappresentanza della \"mozione Franceschini\".\nSuccessivamente alla nomina nella segreteria del PD, Gentiloni inizi\u00f2 a sostenere l'allora sindaco di Firenze Matteo Renzi e il suo movimento dei rottamatori, partecipando tra i primi \"big\" del PD ai convegni della Leopolda, appoggiando la sua mozione nelle primarie del centro-sinistra \"Italia. Bene Comune\", del Partito Democratico del 2013 e del 2017.\nAlle elezioni politiche del 2013 viene nuovamente rieletto deputato per il PD nella coalizione Italia. Bene Comune. Nella XVII legislatura \u00e8 stato componente della 3\u00aa Commissione Affari Esteri e Comunitari, del Comitato permanente Africa e questioni globali, della 11\u00aa Commissione Lavoro pubblico e privato e di presidente della sezione Italia-Stati Uniti dell'unione interparlamentare.\nPrimarie per il sindaco di Roma del 2013.\nIl 5 dicembre 2012 Gentiloni annuncia via Twitter la sua candidatura, sostenuto dai \"renziani\", alle elezioni primarie del centro-sinistra per la scelta del candidato a sindaco di Roma; lo slogan scelto da Gentiloni \u00e8 \"Roma riparte da qui\". Alle votazioni per l'elezione del candidato sindaco si classifica al terzo posto con una percentuale di voti intorno al 15%, preceduto dal giornalista, nonch\u00e9 europarlamentare e capodelegazione del PD, David Sassoli (27%) e dal senatore Ignazio Marino (55%). Dopo la sconfitta alle primarie di Roma, molti commentatori politici credevano che la carriera di Gentiloni come esponente di spicco del centro-sinistra fosse finita.\nMinistro degli affari esteri e cooperazione internazionale.\nIl 31 ottobre 2014 Gentiloni viene designato come nuovo ministro degli affari esteri e della cooperazione internazionale del governo Renzi, in sostituzione di Federica Mogherini, che \u00e8 chiamata ad assumere la carica di Alto rappresentante per la politica estera dell'Unione europea.\nFino a poco prima al momento della sua nomina, Gentiloni non era stato menzionato come un candidato negli ambienti politici. Il Presidente del Consiglio Renzi aveva riferito di voler sostituire Mogherini con un'altra donna, per preservare la parit\u00e0 di genere nel suo gabinetto di 16 membri. Inoltre, Gentiloni non era conosciuto come specialista nella diplomazia internazionale. Matteo Renzi lo preferisce al viceministro Lapo Pistelli, che di l\u00ec a poco lascia la Farnesina e la politica.\nGentiloni giura poi nelle mani del capo dello Stato Giorgio Napolitano il pomeriggio del giorno stesso della nomina ed effettua il passaggio di consegne alla Farnesina il 1\u00ba novembre 2014.\nDa ministro degli esteri Gentiloni ha cercato di tracciare una via intermedia per l'Italia nello scenario di crisi multiple che la circonda, dalle guerre in Libia e Siria alle tensioni con la Russia. Gentiloni ha mostrato una forte vicinanza all'omologo statunitense John Kerry e mantenuto aperto un canale di dialogo con il russo Sergej Lavrov.\nIn sede europea, l'Italia di Gentiloni \u00e8 stata tra gli Stati membri pi\u00f9 riluttanti alla stipula e ai periodici rinnovi delle sanzioni alla Russia per l'occupazione della Crimea e la guerra del Donbass, e ha spesso sottolineato la necessit\u00e0 di solidariet\u00e0 degli altri Stati membri con l'Italia per la gestione della crisi migratoria, arrivando a proporre nuovi patti politici come quello europeo con la Turchia con altri Paesi della sponda sud mediterranea.\nIn Libia Gentiloni \u00e8 stato tra i principali sponsor di Fayez al-Sarraj come premier di conciliazione nazionale, pur con periodiche aperture all'uomo forte di Bengasi, Khalifa Haftar, sostenuto dall'Egitto. Il sostegno alla lotta delle forze libiche contro l'ISIS lo ha fatto definire da questi ultimi come \"ministro dell'Italia crociata\". La sua posizione sulla Siria \u00e8 rimasta pi\u00f9 sfumata e in linea con i partner europei.\nCome ministro degli affari esteri, Gentiloni ha dovuto confrontarsi con il rapimento, nel gennaio 2015, di Vanessa Marzullo e Greta Ramelli negoziando il rilascio delle due dietro pagamento di un riscatto dopo che erano state tenute in ostaggio da alcuni terroristi siriani per 168 giorni.\nGentiloni ha cercato, senza successo, di tenere una linea di fermezza con l'Egitto in seguito all'omicidio di Giulio Regeni, crisi diplomatica culminata con il richiamo dell'ambasciatore italiano a Il Cairo (poi trasferito a Bruxelles). Anche con l'India la Farnesina di Gentiloni ha cercato di mantenere una linea di fermezza riguardo alla vicenda dei mar\u00f2; il suo primo atto ufficiale \u00e8 stato infatti quello di contattare i due sottufficiali di marina coinvolti nella crisi diplomatica tra India e Italia, assicurando in seguito al Parlamento una \"rapida soluzione\" della questione.\nGentiloni \u00e8 stato inoltre il primo ministro europeo a recarsi a Cuba dopo l'accordo con gli Stati Uniti, e ha visitato l'Iran poco prima e subito dopo lo storico accordo sul nucleare.\nDurante il suo mandato da ministro degli esteri sono pi\u00f9 che triplicati i valori relativi alle licenze all'esportazione di armamenti, passando da meno di 2,9 miliardi di euro nel 2014 a oltre 8,2 miliardi di euro nel 2015, una cifra record dal dopoguerra. Tra questi primeggiano i programmi di cooperazione intergovernativa. Nel 2015 il MAECI non ha negato alcuna licenza di esportazione di armamenti. Dal 2014, inoltre, la relazione alle Camere sull'argomento non menziona i Paesi destinatari finali di tali armamenti, rendendone difficile il controllo di legalit\u00e0. Varie fonti hanno denunciato l'invio di oltre 5.000 bombe all'Arabia Saudita, parte belligerante della guerra in Yemen cos\u00ec come di 3.600 fucili Benelli inviati alle forze militari dell'Egitto del presidente al-Sisi.\nIl 21 marzo 2015 Paolo Gentiloni, con il Ministro della Difesa Roberta Pinotti, senza consultare deputati, senatori o farne parola in Parlamento, firma il Trattato di Caen con la Francia (per la quale erano presenti il Ministro degli Esteri Laurent Fabius e della Difesa Jean-Yves Le Drian), che stipula la cessione di trecentoquaranta chilometri quadrati di mare italiano, tra Sardegna, Liguria e arcipelago toscano, alla Francia. Dopo aver ratificato l'accordo, il 13 gennaio 2016 il governo francese sequestra il peschereccio \"Mina\" che, senza che i pescatori ne fossero a conoscenza, si trovava da quel momento in poi in acque territoriali francesi. Il peschereccio, portato sotto sequestro nel porto di Nizza da parte della \"Gendarmerie Maritime\", viene riportato in Italia sotto pagamento di ottomila euro. Il Ministro Gentiloni decide di non intervenire nella questione diplomatica. L'Italia non ha ancora ratificato l'accordo.\nPresidente del Consiglio dei ministri.\nIl 5 dicembre 2016, a seguito del risultato del referendum costituzionale, il Presidente del Consiglio Matteo Renzi annuncia le sue dimissioni, formalizzate il 7 dicembre. Dopo le consultazioni dei giorni successivi, l'11 dicembre il presidente della Repubblica Sergio Mattarella incarica Gentiloni di formare un nuovo governo, incarico che il ministro degli esteri accetta con riserva. A seguito delle consultazioni con i vari partiti, nel pomeriggio del 12 dicembre, il Presidente del Consiglio incaricato scioglie positivamente la riserva e accetta l'incarico, comunicando la lista dei ministri e prestando giuramento nelle mani del presidente della Repubblica alle ore 20.\nTra il 13 e il 14 dicembre, il governo ottiene la fiducia alla Camera dei deputati con 368 voti favorevoli e 105 i contrari (con Movimento 5 Stelle, Lega Nord, ALA e Scelta Civica che abbandonano l'aula al momento del voto, mentre i deputati di Fratelli d'Italia protestano contro il Governo esponendo cartelli con la scritta \"Al voto ora!\") e, successivamente, la fiducia al Senato della Repubblica con 169 voti favorevoli e 99 contrari (anche in questo caso Lega Nord e ALA abbandonano l'aula al momento del voto).\nIl 29 dicembre 2016 vengono nominati quarantuno tra viceministri e sottosegretari di Stato che completano la squadra di governo che in serata prestano giuramento nelle mani del presidente del Consiglio.\nAppena insediatosi, sia la stampa sia l'opposizione in Parlamento si sono affrettate a commentare la composizione del suo esecutivo, qualificato come un \"governo Renzi-bis\" in quanto sono stati riconfermati diversi esponenti del precedente governo, in particolare i casi dei ministri Andrea Orlando (Ministro della giustizia), Roberta Pinotti (Ministro della difesa), Pier Carlo Padoan (Ministro dell'economia e finanze) e Marianna Madia (Ministra della Pubblica Amministrazione). Inoltre Angelino Alfano, che passa da Ministro dell'interno a Ministro degli affari esteri, e Maria Elena Boschi che passa da Ministra per le riforme costituzionali e i rapporti con il Parlamento a Segretaria di Stato alla Presidenza del Consiglio dei ministri.\nLa notte dell'11 gennaio 2017, di ritorno da Parigi dalla sua prima visita ufficiale all'estero, Gentiloni viene colto da un lieve malore (rivelatosi poi essere un principio d'infarto) e sottoposto a un intervento di angioplastica al Policlinico Gemelli di Roma.\nPolitiche sociali.\nNel mese di febbraio 2017 vengono aggiornati dal governo i nuovi livelli essenziali di assistenza in collaborazione con il ministro Beatrice Lorenzin: un documento giuridico in cui una persona specifica quali azioni intraprendere per la propria salute se non \u00e8 pi\u00f9 in grado di prendere decisioni da soli a causa di malattia o incapacit\u00e0. Con questa legge, la volont\u00e0 vivente \u00e8 diventata legale in Italia. La legge forn\u00ec anche il rifiuto di cure per la fine del vita. Il disegno di legge \u00e8 stato duramente contrastato da molti politici cristiano-democratici e social conservatori di Forza Italia, Lega Nord, Fratelli d'Italia, mentre era sostenuta da PD, Movimento 5 Stelle, Movimento Democratico e Progressista e Sinistra Italiana. La Chiesa cattolica, guidata da papa Francesco, non ha presentato grandi obiezioni alla legge, affermando che occorreva trovare un equilibrio con la prevenzione del trattamento eccessivo o dell'ostinazione terapeutica.\nIl 19 maggio 2017 il Consiglio dei ministri, su proposta di Gentiloni e del ministro della Salute Beatrice Lorenzin, ha approvato una legge di decreto contenente misure urgenti di prevenzione dei vaccini che ha reintrodotto la vaccinazione obbligatoria, portando il numero di vaccini obbligatori da 4 a 12 e non permettendo a coloro che non sono stati vaccinati di frequentare la scuola.\nPolitiche del lavoro.\nIl governo Gentiloni ha portato a termine alcune delle riforme avviate dal precedente governo Renzi, tra cui quella della protezione civile. Vengono inoltre approvate le deleghe sulla riforma della scuola e sulla legge Cirinn\u00e0. Nel marzo 2017 il suo governo ha proposto e successivamente ottenuto l'abrogazione dei voucher, che furono introdotti dal secondo governo Berlusconi ed estesi nell'utilizzo dal governo Monti, e ha successivamente introdotto un reddito di inclusione per i cittadini meno abbienti, oltre al contributo dato per l'istituzione di una legge contro il cyberbullismo.\nNel marzo 2018 il tasso di disoccupazione era di circa l'11%, inferiore agli anni precedenti, e la percentuale della disoccupazione giovanile era la pi\u00f9 bassa dal 2011, pari al 31,7%. Questi dati sono stati considerati da molti come la prova di una robusta ripresa economica iniziata nel 2013, dopo la crisi finanziaria che ha colpito l'Italia nel 2011.\nImmigrazione.\nUn grosso problema affrontato da Gentiloni, \u00e8 stato l'alto livello di immigrazione clandestina verso l'Italia. Il 2 febbraio 2017 Gentiloni ha raggiunto un accordo a Roma con il presidente libico del Consiglio presidenziale Fayez al-Sarraj sull'arresto della migrazione. La Libia ha accettato di cercare di impedire ai migranti di partire per attraversare il Mar Mediterraneo. Il 9 febbraio, Gentiloni ha firmato un accordo analogo con il Presidente della Tunisia Beji Caid Essebsi, per prevenire la migrazione attraverso il Mediterraneo.\nDurante il suo mandato, Gentiloni e il suo ministro dell'interno Marco Minniti, hanno promosso politiche pi\u00f9 rigorose in materia di immigrazione e pubblica sicurezza, per ridurre il numero di immigrati verso l'Italia e per contrastare la propaganda populista promossa dall'estrema destra della Lega Nord. Nel luglio 2017 il governo ha promosso il cosiddetto \"Codice Minniti\", che deve essere sottoscritto dalle ONG che si occupano del salvataggio dei richiedenti asilo nel Mediterraneo.\nAlcune ONG si sono rifiutate di firmare il nuovo codice di condotta; Medici Senza Frontiere \u00e8 stato il primo ente benefico ad annunciare ufficialmente il suo \"NO\" al codice, dicendo che non c'erano condizioni in cui firmare. Di fronte al crescente malcontento e al controllo da parte delle autorit\u00e0 italiane, libiche e dell'UE, MSF ha dovuto sospendere le proprie attivit\u00e0 nel Mediterraneo. L'ONG tedesca Sea Watch ha detto che il codice era \"\"in gran parte illegale\" e \"non salver\u00e0 vite, ma avr\u00e0 l'effetto opposto\".\nNel dicembre 2017, il Gentiloni ha annunciato la missione di mantenimento della pace che consiste nell'invio di 450 soldati in Niger, per aiutare le forze locali nella lotta contro i trafficanti di migranti e il terrorismo islamico. L'accordo \u00e8 stato raggiunto insieme al presidente della repubblica francese Emmanuel Macron, il quale ha dichiarato che le truppe francesi, che erano gi\u00e0 nella zona, collaboreranno con quelle italiane.\nLegge elettorale \"Rosatellum\".\nDopo la grande bocciatura della riforma costituzionale Renzi-Boschi, il Parlamento ha dovuto modificare la legge elettorale proposta dal governo Renzi; infatti il cosiddetto \"Italicum\"\" disciplinava solo l'elezione della Camera dei Deputati, e non quella del Senato, che, se approvata la riforma, sarebbe indirettamente eletta dai cittadini. Il PD ha proposto una nuova legge elettorale chiamata \"Rosatellum\", dal nome del suo principale sostenitore Ettore Rosato, capogruppo PD alla Camera dei Deputati. La nuova legge elettorale con sistema misto, simile al \"Mattarellum\" applicata in Italia dal 1993 al 2005, \u00e8 stata sostenuta dal PD e dai suoi alleati di governo Alternativa Popolare e ALA-Scelta Civica, ma anche dai partiti di opposizione Forza Italia e Lega Nord.\nIl 12 ottobre 2017 la legge elettorale \u00e8 stata approvata dalla Camera dei deputati con 375 voti a favore e 215 contrari, con voto segreto. Mentre il 26 ottobre viene approvata definitivamente al Senato della Repubblica con 214 voti a favore e 61 contrari.\nLa legge elettorale passa, nonostante le numerose proteste del Movimento 5 Stelle, Articolo Uno - Movimento Democratico e Progressista, Sinistra Italia e Possibile, per via del fatto che Gentiloni, spinto dal segretario del PD Renzi, ha usato il voto di fiducia per far approvare la legge elettorale; Cosa avvenuta solo due volte dall'Unit\u00e0 d'Italia: la prima durante il ventennio fascista e la seconda dal governo Renzi per l'approvazione dell\"'Italicum\". In merito a questa vicenda Antonio Padellaro de \"Il Fatto Quotidiano\" scrisse che \u00ab\"Se Arnaldo Forlani fu il Coniglio mannaro\" \"della Prima Repubblica, Paolo Gentiloni potr\u00e0 a buon diritto venire ricordato come il Coniglio mannaro del Terzo millennio\"\u00bb.\nPolitica estera.\nPaolo Gentiloni sostiene fortemente l'integrazione europea e un'Europa a pi\u00f9 velocit\u00e0. Durante la sua premiership, Gentiloni ha affrontato diverse situazioni di politica estera impegnative, come la crisi del debito europeo, la guerra civile in Libia, l'insurrezione dell'Islam in Medio Oriente.\nIl 25 marzo 2017, in occasione dei 60 anni dalla firma dei Trattati di Roma, accoglie in Campidoglio i 27 capi di governo dei paesi membri dell'Unione Europea insieme al Presidente del Consiglio Europeo Donald Tusk, il Presidente di turno del Consiglio UE Joseph Muscat e il sindaco di Roma Virginia Raggi.\nNell'aprile 2017 \u00e8 stato invitato alla Casa Bianca dal presidente Trump, dove i due leader hanno discusso della grave crisi causata dalle guerre civili in Libia e Siria, le tensioni con la Russia di Vladimir Putin e il loro partenariato chiave contro il terrorismo islamico.\nCome primo ministro, ha ospitato il 43\u00b0 vertice del G7 a Taormina, in Sicilia. Questo vertice \u00e8 stato il primo per lui e anche per il presidente degli Stati Uniti Donald Trump, il primo ministro May e il presidente Macron. Mentre era in carica, Gentiloni ha costruito una serie di strette relazioni con i paesi arabi del Golfo Persico, basata in particolare su accordi commerciali riguardanti il petrolio e la produzione offshore di concessioni. Gentiloni visit\u00f2 la penisola araba tre volte pensando alla sua premiership. Il 1\u00ba maggio 2017 si \u00e8 recato in Kuwait, dove ha avuto incontri bilaterali con l'emiro Sabah al-Ahmad e il principe ereditario Nawaf Al-Ahmad; in seguito il premier visit\u00f2 i soldati italiani di stanza in Kuwait come parte della coalizione anti-ISIL.\nNel maggio 2017, ha avuto un viaggio ufficiale in Cina per incontrare il presidente Xi Jinping e il primo ministro Li Keqiang, per discutere della One Belt One Road Initiative, una strategia di sviluppo proposta dai cinesi che si concentra sulla connettivit\u00e0 e la cooperazione tra i paesi eurasiatici.\nIl 16 e 17 maggio Paolo Gentiloni si \u00e8 recato a Sochi, dove ha incontrato il presidente russo Vladimir Putin. I due leader hanno sottolineato la loro speranza per un allentamento delle sanzioni internazionali contro la Russia e per una riapertura di un dialogo tra Russia e NATO. Hanno anche firmato sei accordi economici tra l'Eni italiano e il russo Rosneft. Il 20 settembre, il Primo Ministro Gentiloni ha parlato all'Assemblea generale delle Nazioni Unite durante il vertice annuale delle Nazioni Unite a New York. Gentiloni ha concentrato il suo discorso sul problema del cambiamento climatico, sull'affrontata della crisi dei migranti e sulla lotta contro il terrorismo islamico.\nConclusione della legislatura e Politiche 2018.\nIl 28 dicembre 2017 Gentiloni sale al Palazzo del Quirinale in veste di presidente del consiglio uscente per far partire l'iter dello scioglimento delle Camere.\nIn vista delle elezioni politiche italiane del 2018, dopo lo scioglimento delle camere e previste per il 4 marzo 2018, il Presidente del Consiglio uscente si candida nel collegio uninominale Roma Trionfale per la Camera dei deputati, dove viene rieletto deputato con il 42,06% dei voti contro il candidato del centrodestra Luciano Ciocchetti e del MoVimento 5 Stelle Agiolino Cirulli. Durante la campagna elettorale, molti esponenti di spicco del centro-sinistra come Romano Prodi e Walter Veltroni chiesero a Renzi di rinunciare al ruolo di candidato premier e di indicare Gentiloni come candidato premier della coalizione del centro-sinistra. Renzi ha sempre smentito queste proposte affermando che la legge elettorale non prevedeva la nomina di un candidato alla presidenza del Consiglio e che era stato eletto segretario del partito con quasi il 70% dei voti, quindi per statuto del partito il candidato premier era lui. A seguito delle dimissioni dall'incarico di ministri delle politiche agricole di Maurizio Martina, assume ad interim la direzione del dicastero.\nA seguito anche del termine della XVII legislatura, come da prassi, il 24 marzo 2018 ha rassegnato le dimissioni da Presidente del Consiglio nelle mani del Presidente della Repubblica Sergio Mattarella, rimanendo comunque in carica per il disbrigo degli affari correnti fino al 1\u00ba giugno, giorno in cui gli succede Giuseppe Conte.\nDopo la presidenza del Consiglio.\nDopo la fine definitiva del suo mandato, Gentiloni ha spesso espresso opinioni scettiche nei confronti del nuovo governo. Ha attaccato in particolare il nuovo ministro dell'Interno e vicepremier Matteo Salvini, condannando le sue politiche di estrema destra in materia di immigrazione, rom, diritto all'autodifesa e leggi sulle armi.\nIl 28 giugno 2018, durante un'intervista a Otto e mezzo di Lilli Gruber, Gentiloni ha annunciato la sua intenzione di contribuire alla formazione di un'ampia coalizione di centro-sinistra, che \u00e8 stata vista da molti come un'intenzione di ritornare a Palazzo Chigi.\nPrimarie PD del 2019.\nNelle primarie del PD del 2019, Gentiloni decide di sostenere la mozione di Nicola Zingaretti, presidente della Regione Lazio dal 2013, per la segreteria nazionale del PD, a patto che non si abiura quanto fatto dal suo governo e quello di Renzi, e nessun'alleanza col MoVimento 5 Stelle. Il 17 marzo 2019, su proposta di un Zingaretti uscito vincitore dalle primarie, viene eletto presidente del Partito Democratico dall'Assemblea nazionale, con solo 86 voti astenuti e nessuno contrario.\nIn vista delle elezioni europee, presenzia alla sede nazionale del PD al Nazareno, dove il neo-segretario Zingaretti e il suo ex ministro dello sviluppo economico Carlo Calenda, presentano il simbolo elettorale con un ampio riferimento a \"Siamo Europei\", manifesto politico promosso da Calenda, e il simbolo del Partito Socialista Europeo.\nCommissario europeo per l'economia.\nCon la nascita del Governo Conte II tra il PD, M5S e LeU, durante il primo Consiglio dei Ministri del 5 settembre 2019, viene formalizzata la sua candidatura come commissario europeo spettante all'Italia alla Presidente designata Ursula von der Leyen. Il 10 settembre 2019 Ursula von der Leyen annuncia la nomina di Gentiloni a commissario europeo per l'economia. \u00c8 il primo italiano a ricoprire tale carica. Ha la competenza anche sulla fiscalit\u00e0 e l'unione doganale. La presidente von der Leyen gli ha anche affidato la gestione del raggiungimento degli obiettivi di sviluppo sostenibile. \u00c8 entrato in carica il 1\u00ba dicembre dello stesso anno, e per tale motivo il giorno dopo si dimette dalla carica di deputato, incompatibile con quella di commissario europeo.\nIl 22 febbraio 2020 abbandona la carica di presidente dell'Assemblea nazionale del PD, a seguito della sua nomina a commissario per l'economia nella commissione von der Leyen. In sostituzione, gli subentra Valentina Cuppi, sindaco di Marzabotto.\nAll'inizio di marzo 2020, Gentiloni \u00e8 stato nominato dal presidente von der Leyen a far parte della task force speciale della Commissione per coordinare la risposta dell'Unione europea alla pandemia di COVID-19 del 2020, che ha gravemente colpito l'Europa.\nPosizioni politiche.\nGentiloni \u00e8 ampiamente considerato un politico cristiano liberale e progressista. Pur avendo iniziato la sua carriera politica all'interno dei movimenti extraparlamentari di estrema sinistra, Gentiloni in seguito assunse posizioni pi\u00f9 democristiane e liberal-sociali.\nSi \u00e8 dichiarato favorevole al riconoscimento delle unioni civili per le coppie omosessuali e per le adozioni di figliastri, situazione che si verifica quando almeno un genitore ha figli, da una precedente relazione, che non sono geneticamente imparentati con l'altro genitore. Sostiene anche il testamento biologico.\nPur sostenendo l'integrazione sociale degli immigrati, da Presidente del Consiglio agli inizi del 2017, Gentiloni ha adottato un approccio pi\u00f9 opposto sul tema. Affiancato dal suo ministro dell'interno Marco Minniti, Gentiloni ha promosse politiche pi\u00f9 rigorose e rigide in materia di immigrazione e sicurezza pubblica. Queste politiche hanno provocato ampie critiche da parte di Articolo Uno e membri del PD che in seguito hanno lasciato la maggioranza del governo, nonch\u00e9 di intellettuali di sinistra come Roberto Saviano e Gad Lerner. Ad agosto Lerner, che era tra i membri fondatori del PD, lasci\u00f2 del tutto il partito, a causa delle nuove politiche di immigrazione del suo governo."}
{"id": "440065", "revid": "484362", "url": "https://it.wikipedia.org/wiki?curid=440065", "title": "Unificazione d'Italia", "text": ""}
{"id": "440066", "revid": "1355461", "url": "https://it.wikipedia.org/wiki?curid=440066", "title": "Settimania", "text": "Settimania \u00e8 l'antico nome della regione francese della Linguadoca-Rossiglione. L'origine onomastica risale al periodo romano antico, allorch\u00e9 la Legione VII (\"Legio Septima\") vi si trovava di guarnigione fino all'inizio del Medioevo. La Settimania copriva all'incirca gli stessi territori della regione attuale della Linguadoca-Rossiglione, salvo alcune parti del Gard e della Loz\u00e8re.\nL'antica Settimania.\nDopo la conquista romana della Gallia mediterranea (122 a.C.) questa regione aveva ricevuto il nome di Gallia Narbonense. Il nome di Settimania fu pi\u00f9 largamente impiegato solo dopo la sua conquista da parte dei Visigoti nel 412. Dopo la disfatta visigota nella battaglia di Vouill\u00e9 nel 507 la Settimania rest\u00f2 la sola parte della Gallia in mano visigota, dipendente dal regno di Spagna fino alla conquista araba del 719.\nLa Settimania fu conquistata da Pipino il Breve e da Carlo Magno che le annett\u00e9 amministrativamente una parte della Marca di Spagna fino all'Ebro. Fu divisa nell'865 in due province con due capitali: Barcellona e Narbona. La Settimania divenne allora la Gotia. In et\u00e0 feudale si parlava di \u00abducato di Narbona\u00bb, ma questo titolo, in mano ai conti di Tolosa, non comportava l'esercizio di alcun potere reale dei titolari, visto che il potere politico era diviso fra differenti signorotti locali (contee di Mauguio e di Saint-Gilles, vicecontee di Narbona, di Carcassonne, di Raz\u00e8s, di B\u00e9ziers, d'Agde e di N\u00eemes, signori di Montpellier).\nIl nome \"Settimania\" deriverebbe dalla presenza sul luogo dei veterani della Legione VII romana che avrebbero occupato la regione, o dalle sette citt\u00e0 sedi d'importanti vescovati che erano disseminati sul territorio: Elne, Agde, Narbona, Lod\u00e8ve, B\u00e9ziers, Maguelone e N\u00eemes. Con il passaggio \"storico\" di Elne e degli attuali Roussillon, Cerdagne e Capcir sotto l'influenza catalana la citt\u00e0 d'Uz\u00e8s divenne la settima diocesi."}
{"id": "440070", "revid": "181699", "url": "https://it.wikipedia.org/wiki?curid=440070", "title": "Peaio", "text": "Peaio (\"Peej\" in ladino) \u00e8 una frazione del comune di Vodo di Cadore, in provincia di Belluno.\nIl paese ( d'altitudine) \u00e8 posto lungo la SS51, nella val Boite, poco dopo la confluenza tra il torrente Boite ed il Rio Rudan, a met\u00e0 strada tra i laghi artificiali di Vodo e Valle di Cadore.\nDal paese parte la strada che conduce alla frazione di Vinigo. Un tempo sede della stazione ferroviaria di Peaio-Vinigo della dismessa linea Calalzo-Dobbiaco, oggi sostituita dalla Pista Ciclabile delle Dolomiti."}
{"id": "440074", "revid": "77358", "url": "https://it.wikipedia.org/wiki?curid=440074", "title": "Universit\u00e0 &quot;Mediterranea&quot; di Reggio Calabria", "text": ""}
{"id": "440075", "revid": "729019", "url": "https://it.wikipedia.org/wiki?curid=440075", "title": "Reazione di ciano-dealogenazione", "text": "La reazione di ciano-dealogenazione \u00e8 un tipo di reazione utilizzato in chimica organica per produrre nitrili a partire da alogenuri alchilici e usando come nucleofilo lo ione cianuno CN-. Si tratta di una sostituzione nucleofila.\nDove R \u00e8 un gruppo alchilico e Alg \u00e8 un alogeno.\nPoich\u00e9 \u00e8 un nucleofilo ambidentato, CN- pu\u00f2 attaccare sia dalla parte del carbonio sia dalla parte dell'azoto. Ci\u00f2 pu\u00f2 portare alla formazione di isocianuri. Se il prodotto desiderato \u00e8 il nitrile bisogna operare con opportuni catalizzatori, come per esempio CuCN."}
{"id": "440076", "revid": "22356", "url": "https://it.wikipedia.org/wiki?curid=440076", "title": "Zalmoxes", "text": "Zalmoxes (il cui nome fa riferimento al dio balcanico \"Zalmoxis\") \u00e8 un genere estinto di dinosauro ornitopode rhabdodontide vissuto nel Cretaceo superiore, circa 70-65 milioni di anni fa (Maastrichtiano), sull'Isola di Ha\u0163eg, in quella che oggi \u00e8 la Romania. Il genere \u00e8 noto da campioni originariamente identificati come la specie \"Mochlodon suessi\" nel 1899 da Franz Nopcsa, prima di essere riclassificati come \"Rhabdodon robustum\" da Nopcsa nel 1915. Nel 1990 questa specie \u00e8 stata corretta in \"Rhabdodon robustus\" da George Olshevsky, e nel 2003 la specie \u00e8 stata ancora una volta riclassificata, questa volta come la specie tipo \"Zalmoxes robustus\", il cui nome specifico, \"robustus\", si riferisce alla durezza dei denti. Nel 2003 \u00e8 stata nominata un'altra specie, \"Zalmoxes shqiperorum\", che invece prende il nome dalla pronuncia albanese di Albania.\nDescrizione.\nLo \"Zalmoxes\" era un piccolo bipede erbivoro, dotato di una testa relativamente grande e triangolare che finiva in un becco. Lo \"Z. shqiperorum\" \u00e8 la specie pi\u00f9 grande, conosciuta principalmente per subadulti, potendo raggiungere i 2,5 metri (8.2 piedi) di lunghezza, mentre gli esemplari pi\u00f9 giovani arrivavano a 1,2 metri (3.9 piedi) di lunghezza; la specie \"Z. robustus\" raggiungeva invece i 2-2,4 metri (6,6-7,9 piedi) di lunghezza. Una specie indeterminata di \"Zalmoxes\", potrebbe aver raggiunto dimensioni anche maggiori, con una lunghezza massima di 2,9 metri (9.5 piedi). Sebbene Nopcsa pensasse che la ridotta taglio dello \"Zalmoxes\" fosse dovuta all'effetto del nanismo insulare, Attila Osi e colleghi pensano che tali dimensioni si avvicinino di pi\u00f9 alle dimensioni dell'antenato dei rhabdodontidi, mentre il pi\u00f9 grande \"Rhabdodon\" e il pi\u00f9 piccolo \"Mochlodon\" rappresentino rispettivamente un esempio di gigantismo e nanismo. Tuttavia, prendendo singolarmente le specie di \"Zalmoxes\", si pu\u00f2 notare come \"Z. shqiperorum\" rimanga nelle dimensioni standard a met\u00e0 tra \"Orodromeus\" e \"Tenontosaurus\", mentre \"Z. robustus\" effettivamente aver subito un lieve effetto di nanismo.\nLa specie \"Z. robustus\" \u00e8 noto da circa l'80% del suo cranio. Tuttavia, non mai stato ritrovato un cranio articolato, e la maggior parte delle ossa non sono sovrapposte e si trovano spesso isolate. Weishampel \"et al.\" hanno scoperto che questi resti probabilmente rappresentano un singolo individuo, in quanto le ossa provengono dalla stessa formazione. La specie \u00e8 nota per quattro individui, identificati da Nopcsa, e da questi esemplari si pu\u00f2 notare che vi sono diverse variazioni individuali tra i diversi esemplari. Come per il materiale cranico, anche le vertebre di \"Z. robustus\" si trovano spesso isolate. Tuttavia buona parte della colonna vertebrale \u00e8 stata identificato e documentata. L'osso sacro comprende tre vertebre sacrali, con due sacrodorsali (vertebre dorsali del sacro) e tre sacrocaudali (vertebre caudale del sacro). Le ossa degli arti e della cintura scapolare sono ben conservate, con la mancanza solo dei piedi e delle mani.\nSebbene sia meno conosciuto di \"Z. robustus\", la specie \"Z. shqiperorum\" \u00e8 invece conosciuta da una porzione relativamente grande dello scheletro. Sono noti solo due scheletri quasi completi, l'olotipo, rappresentato da un adulto, e un esemplare pi\u00f9 giovane. La mandibola era relativamente corta rispetto a quella di \"Z. robustus\", anche se \u00e8 molto pi\u00f9 grande. Nel campione pi\u00f9 giovane erano gi\u00e0 presenti dei tendini ossificati, dimostrando che erano circolari o ellittici in sezione trasversale. Le vertebre cervicali, dorsali e caudali sono note da \"Z. shqiperorum\", anche se le primi due sono rappresentate solo all'interno del materiale giovanile. Un osso sacro articolato completo \u00e8 noto in \"Z. shqiperorum\", con tre vertebre e almeno due sacrodorsali. Purtroppo anche questa specie manca di mani e piedi, anche se sono note un metatarso e alcune falangi.\nClassificazione.\nSia il \"Mochlodon\", \"Rhabdodon\" e \"Zalmoxes\" hanno avuto per lungo tempo un posizionamento filogenetico incerto, venendo spostati pi\u00f9 volte in diverse famiglie. Nopcsa (1901) considerava il \"Mochlodon\" un Kalodontidae, una famiglia ormai considerata parafiletica. Successivamente, Nopcsa (1901) defer\u00ec il genere nella famiglia dei Hypsilophodontidae, suggerendo una certa affinit\u00e0 con \"Camptosaurus\". Nel 1915, Nopcsa si rese conto che il \"Rhabdodon\" e \"Mochlodon\" potessero essere congenerici, ponendoli entrambi nella famiglia dei Camptosauridae.\nNel successivo mezzo secolo, alcuni studiosi tassonomici rimasero indecisi se riclassificare \"Rhabdodon\" e \"Mochlodon\" come congenerici, o come Camptosauridae o come Iguanodontidae. Dal 1980 al 1990, i paleontologi capirono che il nome \"Rhabdodon\" era gi\u00e0 in uso per un serpente, e quindi utilizzato il nome \"Mochlodon suessi\" per tutti i resti di ciascuno dei due generi, ponendoli come hypsilophodontidi o dryosauridi. Tuttavia, Paul Sereno (1986) contestualizzo tale scelta affermando che \"Rhabdodon\" e \"Mochlodon\" dovessero rimanere separati e all'interno di Iguanodontia. L'ICZN (1988) risolse questa complicazione, scegliendo \"Rhabdodon\" come prioritario sopra \"Mochlodon\". Da questa pubblicazione, gli scienziati hanno iniziato a classificare \"Rhabdodon\" e \"Mochlodon\" all'interno di Euornithopoda. Nel 2003, Weishampel \"et al.\" nomin\u00f2 una nuova famiglia per \"Mochlodon\", \"Rhabdodon\" e il nuovo genere \"Zalmoxes\": questa famiglia, i rhabdodontidae, \u00e8 classificata come derivata all'interno di iguanodontia. Ulteriori studi sostennero questa posizione di rhabdodontidae, filogeneticamente tra \"Talenkauen\" e \"Tenontosaurus\".\n&lt;/references&gt;\nQuesti sono due possibili cladogrammi di due separate analisi filogenetiche di rhabdodontidae di McDonald \"et al.\" (2010; a sinistra), e Osi \"et al.\" (2012; a destra).\nStoria della scoperta.\nLo \"Zalmoxes\" \u00e8 conosciuto da numerosi fossili ritrovati in Transilvania, originariamente assegnati alla specie \"Mochlodon robustum\" dal barone Franz Nopcsa, nel 1899. Il nome della specie, \"robustum\", derivava dalla robusta costruzione del corpo. Nel 1915, Nopcsa ribattezz\u00f2 la specie come \"Rhabdodon robustum\", modificata nel 2003 da David B. Weishampel, Coralia-Maria Jianu, Zoltan Csiki e David B. Norman. Nel 2003, Weishampel \"et al.\" pubblic\u00f2 un documento sulle nuove testimonianze fossili della Romania, che fornivano le prove per stabilire che i fossili appartenessero ad una nuova specie, trovando che \"R. robustus\" fosse sufficientemente diverso da \"R. priscus\", e quindi nominarono il nuovo genere \"Zalmoxes\". Il genere si riferisce alla dio balcano \"Zalmoxis\" (a volte scritto appunto \"Zalmoxes\"), che secondo la leggenda viaggio per l'antica Romania e fin\u00ec per essere divinizzato come un dio. Il nome specifico, \"shqiperorum\", invece prende il nome dalla pronuncia albanese dell'Albania.\nPaleobiologia.\nLo \"Zalmoxes\" era un animale piuttosto robusto rispetto ai suoi precursori e parenti pi\u00f9 derivati, avendo una costituzione pi\u00f9 arrotondata. La crescita ontogenetico intraspecifica \u00e8 relativamente ben conosciuta in \"Zalmoxes\", essendo stati ritrovati diversi esemplari di varie fasi ontogenetiche. Nopcsa propose che gli animali del bacino Hateg, fossero pi\u00f9 piccoli dei loro parenti continentali, per via dell'effetto del nanismo insulare.\nPaleoecologia.\nLo \"Zalmoxes\" visse nel Cretaceo superiore sull'Isola di Ha\u0163eg, dove condivideva il suo habitat con un assemblaggio eterogeneo di animali, alcuni dei quali (\"Zalmoxes\" compreso) erano affetti da nanismo insulare come \"Magyarosaurus\", \"Paludititan\" e l'hadrosauride \"Telmatosaurus\". Altri dinosauri endemici dell'isola era il nodosauride \"Struthiosaurus\", e alcuni piccoli alvarezsauridi come \"Bradycneme\", \"Elopteryx\" e \"Heptasteornis\", e l'avialae \"Balaur\". Il predatore dominante dell'ecosistema dell'isola era il gigantesco pterosauro azhdarchide \"Hatzegopteryx\"."}
{"id": "440078", "revid": "84184", "url": "https://it.wikipedia.org/wiki?curid=440078", "title": "Alessandro Bianchi (urbanista)", "text": "Biografia.\nLaureato in ingegneria civile all'Universit\u00e0 La Sapienza di Roma nel 1970, ha proseguito la sua carriera in ambito accademico e dal 1987 al 1994 \u00e8 stato professore associato di Pianificazione del territorio. Dal 1995 \u00e8 titolare della cattedra di urbanistica presso la facolt\u00e0 di Architettura dell'Universit\u00e0 \"Mediterranea\" di Reggio Calabria. Dal 17 febbraio 2015 al 16 dicembre 2019 \u00e8 stato il rettore dell'Universit\u00e0 telematica Pegaso.\n\u00c8 socio onorario della Societ\u00e0 Geografica Italiana, membro dell'Accademia di Scienze economiche e Finanziarie di Spagna, Presidente del Comitato Scientifico dell'Unimed, Componente del Comitato di Presidenza della Svimez, Presidente del Consorzio Cultura&amp;Innovazione.\nDal 1994 al 1999 \u00e8 stato Direttore del Dipartimento di \"Architettura e Analisi della citt\u00e0 Mediterranea\"; nello stesso anno \u00e8 stato eletto Rettore dell'Universit\u00e0 degli Studi \"Mediterranea\" di Reggio Calabria e il suo mandato \u00e8 scaduto nel maggio 2007. Dal 2005 al 2007 \u00e8 stato Segretario generale della Conferenza dei Rettori. Autore di numerosi saggi e volumi, dirige la collana \"Immagini di Citt\u00e0\" della Casa Editrice Rubbettino.\nIscritto per anni al Partito Comunista Italiano, \u00e8 stato successivamente segnalato come \"indipendente di sinistra\" legato al PdCI. Nel 2005 fonda con altri il movimento \"Progetto Calabrie\", che riceve un ampio consenso nell'area di sinistra, tanto che nelle elezioni politiche del 2006 verr\u00e0 candidato al Senato della Repubblica nella lista \"Insieme per l'Unione\", con Verdi e PdCI nella Circoscrizione Calabria, ottenendo oltre 60.000 voti e sfiorando per mille voti l'elezione. Per questo motivo nel maggio 2006, su segnalazione del PdCI, gli viene affidato il Ministero dei Trasporti nel governo Prodi II. Durante il mandato da Ministro dei Trasporti, ha varato la legge sulla sicurezza stradale e avviato la redazione del Piano Generale della Mobilit\u00e0. Non prender\u00e0 mai la tessera del PdCI e fin dal suo insediamento avr\u00e0 divergenze con la componente calabrese del partito a motivo della sua conduzione del ministero.\nNel marzo del 2008, con l'esecutivo Prodi gi\u00e0 caduto e in piena campagna elettorale, Bianchi decide di aderire al Partito Democratico, suscitando le critiche dei suoi ex colleghi di riferimento del PdCI. Alle Elezioni amministrative del 2013 si candida alla carica di sindaco di Roma, sostenuto dalla lista \"Progetto Roma\": alle consultazioni ottiene per\u00f2 solo lo 0.16% dei consensi.\nNel 2021 \u00e8 capolista di \"Roma Ecologista\", lista promossa dall'altro ex ministro Alfonso Pecoraro Scanio a sostegno della sindaca uscente Virginia Raggi, ottiene 132 preferenze senza essere eletto.\nAttivit\u00e0 scientifiche e pubblicazioni.\nAlessandro Bianchi \u00e8 responsabile scientifico delle ricerche:\nHa pubblicato saggi e libri, tra i quali:"}
{"id": "440081", "revid": "7967", "url": "https://it.wikipedia.org/wiki?curid=440081", "title": "Giangaleazzo Visconti", "text": ""}
{"id": "440083", "revid": "1318658", "url": "https://it.wikipedia.org/wiki?curid=440083", "title": "Acido malonico", "text": "Lacido malonico (nome IUPAC: acido 1,3-propandioico) \u00e8 un acido bicarbossilico, ovvero la sua molecola reca due gruppi -COOH. I suoi esteri e i suoi sali vengono chiamati \"malonati\". \nIl nome, come anche quello dell'acido malico, deriva dal nome greco della mela, \u03bc\u1fb6\u03bb\u03bf\u03bd (\"malon\"), (latino \"malum\").\nA temperatura ambiente si presenta come una fine polvere cristallina bianca, inodore, molto solubile in acqua; solubile in metanolo, etanolo, \"n\"-propanolo, etere dietilico e piridina, ma praticamente insolubile in benzene.\nSintesi.\nUna sintesi classica dell'acido malonico parte dall'acido acetico, che viene dapprima trattato con cloro per dare acido cloroacetico e successivamente salificato con del carbonato di sodio. Il sale sodico viene quindi fatto reagire con cianuro di sodio a scambiare l'atomo di cloro con un gruppo nitrile (-C\u2261N), il gruppo nitrile viene successivamente idrolizzato a gruppo carbossilico per trattamento con idrossido di sodio. Per acidificazione, si ottiene l'acido malonico.\nReattivit\u00e0.\nL'acido malonico reagisce con l'urea a dare l'acido barbiturico. I suoi esteri, in particolare il malonato di etile sono comunemente usati per condurre reazioni di sintesi malonica. Gli enolati sono usati nella condensazione di Knoevenagel. L'acido malonico condensa con l'acetone per dare l'acido di Meldrum.\nAnalisi.\nPer l'analisi e l'identificazione sono pi\u00f9 comunemente impiegati metodi strumentali come l'HPLC o la gas-massa. Esistono tuttavia metodi pi\u00f9 laboriosi come l'analisi colorimetrica dei suoi derivati, l'analisi gravimetrica del sale di bario, l'ossidazione con bicromato di potassio, con solfato cerico o permanganato di potassio.\nPresenza in natura.\nAlte concentrazioni del sale di calcio dell'acido malonico si trovano nella barbabietola.\nUsi.\nL'acido malonico \u00e8 un precursore di poliesteri speciali. Pu\u00f2 essere convertito in 1,3-propandiolo per essere utilizzato in poliesteri e polimeri. Pu\u00f2 anche essere un componente delle resine alchidiche, che vengono utilizzate in numerose applicazioni di rivestimento per la protezione dai danni causati da luce UV, ossidazione e corrosione. Un'applicazione dell'acido malonico \u00e8 come reticolante per rivestimenti in polvere a bassa temperatura, che stanno diventando sempre pi\u00f9 preziosi per i substrati sensibili al calore e il desiderio di accelerare il processo di rivestimento. Il mercato globale dei rivestimenti per automobili \u00e8 stato stimato a 18,59 miliardi di dollari USA nel 2014, con un tasso di crescita annuale combinato previsto del 5,1% fino al 2022.\n\u00c8 utilizzato in numerosi processi produttivi come prodotto chimico di alto valore, tra cui l'industria elettronica, l'industria degli aromi e delle fragranze, i solventi speciali, la reticolazione dei polimeri e l'industria farmaceutica. Nel 2004, la produzione globale annuale di acido malonico e diesteri correlati \u00e8 stata di oltre 20.000 tonnellate. \nL'acido malonico \u00e8 stato elencato come uno dei primi 30 prodotti chimici prodotti dalla biomassa dal Dipartimento dell'Energia degli Stati Uniti.\nL'acido malonico \u00e8 usato come sostanza chimica elementare per produrre numerosi composti preziosi, tra cui i composti gamma-non-lattone, acido cinnamico e il composto farmaceutico valproato.\nL'acido malonico (fino al 37,5% in peso) \u00e8 stato usato per legare amido di mais e patate per produrre un termoplastico biodegradabile; il processo viene eseguito in acqua usando catalizzatori non tossici.. I polimeri a base di amido rappresentavano il 38% del mercato globale dei polimeri biodegradabili nel 2014, con imballaggi per alimenti, imballaggi in schiuma e sacchi di compost come i principali segmenti di utilizzo finale.\nLa societ\u00e0 Eastman Kodak e altri usano acido malonico e derivati come adesivo chirurgico.\nAttivit\u00e0 biologica.\nL'acido malonico inibisce la succinato deidrogenasi ed il ciclo dell'acido citrico."}
{"id": "440084", "revid": "7967", "url": "https://it.wikipedia.org/wiki?curid=440084", "title": "Alfonso il Magnanimo", "text": ""}
{"id": "440085", "revid": "11175", "url": "https://it.wikipedia.org/wiki?curid=440085", "title": "Ciano dealogenazione", "text": ""}
{"id": "440086", "revid": "1318658", "url": "https://it.wikipedia.org/wiki?curid=440086", "title": "Ciclabile delle Dolomiti", "text": "La pista ciclabile delle Dolomiti (in tedesco \"Dolomiten-Radweg\") \u00e8 un lungo percorso ciclo-pedonale che si snoda fra la provincia di Belluno e quella di Bolzano.\nDescrizione.\nNel tratto da Calalzo di Cadore a passo Cimabanche, ovvero in direzione sud-nord verso Cortina d'Ampezzo, essa prende il nome di \"lunga via delle Dolomiti\", da un progetto realizzato dalla Comunit\u00e0 montana Centro Cadore e finanziato con i piani europei di collaborazione transfrontaliera tra Italia ed Austria. Il progetto originale prevedeva anche il collegamento tra Calalzo di Cadore e Sappada (BL).\nEssa ripropone in parte il percorso della ferrovia Calalzo di Cadore-Dobbiaco, dismessa nel tratto Cortina d'Ampezzo-Dobbiaco nel 1962 e nel tratto Calalzo-Cortina nel 1964.\nLa pista ciclabile ripercorre per la maggior parte del percorso il piano stradale della Ferrovia delle Dolomiti, ad eccezione di alcuni brevi tratti in cui la linea correva parallela alla strada (come da San Vito di Cadore a Zuel) o nei pressi dell'ex stazione di Landro, dove, per evitare due attraversarmenti della statale, il percorso ciclabile si discosta leggermente da quello ferroviario. Negli ultimi anni alcune esondazioni dei torrenti nei pressi dell'ex stazione di Carbonin hanno modificato il percorso dell'ex ferrovia anche in quella localit\u00e0. \nLa prima parte del percorso, dalla stazione di Calalzo FS (FD) a quella di Cortina, \u00e8 quasi interamente asfaltata e in parte illuminata artificialmente anche durante le ore notturne. Questa parte del percorso, che risale la Val Boite, \u00e8 quella con le pendenze meno sensibili, anche se in costante ascesa da Calalzo a Cortina. Particolarmente suggestivo \u00e8 il tratto che attraversa l'Oltrechiusa dove dalla ciclabile \u00e8 possibile ammirare il sito UNESCO \"Pelmo-Croda da Lago\", l'Antelao, le Marmarole e il Sorapiss (che costituiscono una zona di protezione speciale), nonch\u00e9 le Tofane.\nLa seconda parte del percorso, da Cortina d'Ampezzo a Dobbiaco, \u00e8 invece caratterizzato da un sentiero in ghiaino battuto, in salita costante del 3,5% da Cortina a Cimabanche, per un lungo tratto all'interno del Parco naturale regionale delle Dolomiti d'Ampezzo. Da questa ex stazione il percorso ridiscende, dapprima con pendenza del 3,5% poi con pendenza pi\u00f9 lieve verso la ex stazione di Dobbiaco FD.\nIl tracciato segue i bordi di due parchi naturali (il parco naturale Tre Cime e il parco naturale Fanes - Sennes e Braies). Quindi il percorso permette viste dirette ai pendii naturali della val di Landro, e passando accanto al lago di Landro prima e successivamente al lago di Dobbiaco.\nNella tratta Dobbiaco-Cortina, nei mesi invernali lo stesso tracciato \u00e8 utilizzato come pista di sci da fondo.\nLa terza parte del percorso \u00e8 rappresentata dalla ciclabile della Drava, ovvero da Dobbiaco conduce a Lienz in Austria \u00e8 caratterizzato prevalentemente da tratti asfaltati alternati di tanto in tanto a tratti con ghiaino, e la pista \u00e8 in costante discesa verso Lienz. Tratto molto facile ed alla portata di qualsiasi cicloturista anche senza particolare allenamento.\nNote tecniche.\nSul tracciato costruito \u00e8 stato posato un nuovo tipo drenante per la pavimentazione della ghiaolina calcarea."}
{"id": "440087", "revid": "36426", "url": "https://it.wikipedia.org/wiki?curid=440087", "title": "Cappella Sansevero", "text": "La cappella Sansevero (detta anche chiesa di Santa Maria della Piet\u00e0 o Pietatella) \u00e8 tra i pi\u00f9 importanti musei di Napoli. Situata nelle vicinanze della piazza San Domenico Maggiore, questa chiesa, oggi sconsacrata, \u00e8 attigua al palazzo di famiglia dei principi di Sansevero, da questo separata da un vicolo una volta sormontato da un ponte sospeso che consentiva ai membri della famiglia di accedere privatamente al luogo di culto.\nLa cappella ospita capolavori come il \"Cristo velato\" di Giuseppe Sanmartino, conosciuto in tutto il mondo per il suo velo marmoreo che quasi si adagia sul Cristo morto, la \"Pudicizia\" di Antonio Corradini e il \"Disinganno\" di Francesco Queirolo, ed \u00e8 nel suo insieme un complesso singolare e carico di significati. Essa ospita anche numerose altre opere di pregiata fattura o inusuali, come le macchine anatomiche, due corpi totalmente scarnificati dove \u00e8 possibile osservare, in modo molto dettagliato, l'intero sistema circolatorio.\nOltre a essere stato concepito come luogo di culto, il mausoleo \u00e8 soprattutto un tempio massonico carico di simbologie, che riflette il genio e il carisma di Raimondo di Sangro, settimo principe di Sansevero, committente e allo stesso tempo ideatore dell'apparato artistico settecentesco della cappella.\nStoria.\nOrigini.\nMentre una leggenda vuole che la chiesa sia stata eretta su un preesistente antico tempio dedicato alla dea Iside, un'altra, riportata nel 1623 da Cesare d'Engenio Caracciolo nel suo \"Napoli Sacra\", narra che un uomo, ingiustamente arrestato, veniva tradotto verso il carcere quando, transitando lungo il muro della propriet\u00e0 dei Sansevero, si vot\u00f2 alla Santa Vergine. Improvvisamente, parte del muro croll\u00f2, rivelando un dipinto (quello posto nella cappella in cima all'altare maggiore) proprio della Vergine invocata, una piet\u00e0 che dar\u00e0 poi il nome alla chiesa, intitolata appunto a Santa Maria della Piet\u00e0. La devozione dell'arrestato non fu riposta invano giacch\u00e9, poco tempo dopo, ne venne riconosciuta l'innocenza. Scarcerato, l'uomo, memore del miracolo, fece restaurare la Piet\u00e0, disponendo che al suo cospetto ardesse per sempre una lampada in argento.\nIl luogo sacro divenne presto meta di pellegrinaggio popolare e conseguente oggetto di invocazioni. Anche il duca di Torremaggiore, Giovan Francesco di Sangro, colpito da grave malattia si vot\u00f2 a questa Madonna e in seguito avendo recuperato la salute fece erigere la piccola cappella di Santa Maria della Piet\u00e0, comunemente detta la \"Pietatella\".\nSecondo studi recenti, la vera origine della cappella sarebbe invece da far risalire all'omicidio, compiuto nella notte tra il 16 e il 17 ottobre 1590 da Carlo Gesualdo da Venosa, in cui morirono Maria d'Avalos, moglie di Carlo Gesualdo, e l'amante di lei Fabrizio Carafa, figlio di Adriana Carafa della Spina, moglie in seconde nozze di Giovan Francesco di Sangro e prima principessa di Sansevero. In conseguenza di questo evento luttuoso, la madre di Fabrizio Carafa avrebbe fatto edificare la cappella, pensandola come voto alla Madonna per la salvezza eterna dell'anima del figlio. A riprova di tale ipotesi, l'iscrizione in latino \u00abMater Pietatis\u00bb, presente sulla volta della Pietatella e contenuta in un sole raggiante, rappresenterebbe il voto di dedica dell'edificio alla Madonna.\nQualunque sia stata la sua origine, \u00e8 accertato che i lavori edili per la costruzione della chiesetta gentilizia iniziarono nel 1593, come si deduce da alcune polizze in possesso del Banco di Napoli. Gi\u00e0 venti anni pi\u00f9 tardi Alessandro di Sansevero (figlio di Giovan Francesco), Patriarca di Alessandria e Arcivescovo di Benevento, decise di ampliare la preesistente, piccola costruzione, per renderla degna di accogliere le spoglie di tutti i di Sangro, come testimoniato dalla lapide marmorea datata 1613 posta sopra l'ingresso principale dell'edificio.\nNel Seicento.\nDal momento che l'assetto del tempio gentilizio venne riorganizzato da Raimondo di Sangro nel Settecento, ben poco rimane della \"Pietatella\" del XVII secolo. Il restauro settecentesco mantenne inalterate le dimensioni perimetrali e quattro dei mausolei laterali. Oltre a ci\u00f2, dell'originale cappella seicentesca \u00e8 rimasta solo la decorazione policroma dell'abside e quattro statue.\nGrazie a documenti dell'epoca, tuttavia, ci \u00e8 dato sapere che gi\u00e0 nel Seicento la cappella disangriana doveva essere caratterizzata da un elevato valore artistico. Basti pensare che Pompeo Sarnelli, nella sua \"Guida de' forestieri, curiosi di vedere, e d'intendere le cose pi\u00f9 notabili della regal citt\u00e0 di Napoli, e del suo amenissimo distretto\", la descrisse come:\nAppartengono alla fase seicentesca della cappella il monumento al primo principe di Sansevero Giovan Francesco di Sangro, realizzato probabilmente da Giacomo Lazzari nella prima met\u00e0 del XVII secolo e collocato nella seconda cappella laterale sulla sinistra; la statua del secondo principe Paolo di Sangro, di incerta attribuzione e situata nella prima nicchia sulla destra; il monumento a Paolo di Sangro quarto principe di Sansevero che si trova nella prima nicchia sulla sinistra, opera del 1642 di Bernardo (o Bernardino) Landini e Giulio Mencaglia; e il monumento al Patriarca di Alessandria Alessandro di Sangro, situato nel lato sinistro della cappella nei pressi dell'altare e opera di un artista ignoto.\nIl Settecento.\nLa sistemazione seicentesca della cappella fu stravolta a partire dagli anni quaranta del Settecento, quando il principe Raimondo di Sangro inizi\u00f2 ad ampliarla e a commissionare diverse opere d'arte con cui arricchirla, al fine di creare un luogo che testimoniasse la grandezza del suo casato.\nNegli anni successivi, il principe Raimondo ingaggi\u00f2 artisti di fama internazionale quali Giuseppe Sanmartino, Antonio Corradini, Francesco Queirolo e Francesco Celebrano: \u00e8 in questo periodo che vennero realizzati capolavori come il \"Cristo velato\", il \"Disinganno\" e la \"Pudicizia\". Raimondo impieg\u00f2 buona parte delle sue sostanze, e in pi\u00f9 occasioni dovette anche contrarre dei debiti, per portare a compimento la realizzazione della cappella. Era un committente generoso, ma anche molto esigente e spesso dirigeva personalmente i lavori, affinch\u00e9 le opere corrispondessero pienamente al ruolo che era stato loro stabilito all'interno del grande progetto iconografico della cappella. In alcuni casi, fu lo stesso Principe a realizzare anche i materiali utilizzati, come per il cornicione sopra gli archi delle cappelle laterali o per i colori dell'affresco sulla volta.\nAlla fine dei lavori, all'esterno della porta laterale della \"Pietatella\" fu posta una lapide, che riporta la data del 1767.\nDall'Ottocento in poi.\nLa notte tra il 22 e il 23 settembre 1889, a causa di un'infiltrazione d'acqua, croll\u00f2 il ponte che collegava il mausoleo dei Sansevero con il vicino palazzo di famiglia. A causa di quest'evento, che interess\u00f2 anche parte della cappella e del palazzo signorile, oltre al camminamento andarono persi gli affreschi sotto il gariglione e il disegno labirintico del pavimento della cappella.\nI restauratori si trovarono nell'impossibilit\u00e0 di ripristinare la pavimentazione originale, seriamente danneggiata, e nel 1901 optarono per ripavimentare la cappella in cotto napoletano, mentre lo stemma dei di Sangro al centro del pavimento fu realizzato con smalti giallo e azzurro che riprendono i colori del casato.\nIn seguito alla sua trasformazione in polo museale nell'Ottocento la cappella, oltre ad accogliere quotidianamente un consistente numero di turisti, cominci\u00f2 a essere anche utilizzata come spazio per eventi e concerti. Tra le iniziative del 2013 \u00e8 possibile ad esempio citare:\nA testimonianza dell'alto grado di attrattivit\u00e0 che il monumento continua a dimostrare, nel 2013 TripAdvisor ha assegnato alla \"Pietatella\" il \"Travellers Choice Attractions 2013\", sulla base delle segnalazioni effettuate sul sito da utenti provenienti da tutto il mondo. La cappella, quindi, \u00e8 risultata essere il museo italiano pi\u00f9 apprezzato dagli utenti del portale, davanti a mete pi\u00f9 tradizionali come i Musei Vaticani o la Galleria degli Uffizi di Firenze. Nella speciale classifica dedicata ai siti museali europei, guidata dal Museo del Louvre e del British Museum, la cappella si \u00e8 invece classificata al nono posto assoluto.\nArchitettura.\nLa facciata della cappella, che si apre sulla stretta via Francesco de Sanctis, appare semplice e sobria nelle sue linee, caratteristiche tipiche del principio del XVII secolo in cui \u00e8 ancora vivo lo spirito classicheggiante. \u00c8 possibile accedere all'interno tramite il grande portale al centro della facciata, sormontato dallo stemma della famiglia di Sangro e dove si trova la lapide di marmo che ricorda i lavori di Alessandro di Sangro, oppure usufruendo della porticina laterale che si affaccia su calata San Severo.\nLa chiesetta, tipica espressione del barocco napoletano, \u00e8 di forma rettangolare ed \u00e8 costituita da una navata unica, verosimilmente risalente al 1593. Lungo le pareti laterali otto archi a tutto sesto, quattro per lato, introducono altrettante cappellette laterali, mentre un ulteriore grande arco separa l'area del presbiterio, situata in fondo alla chiesa e occupata dall'altare maggiore. Al centro dei due lati lunghi, rispettivamente a sinistra e destra di chi entra, si aprono la porta laterale di cui si \u00e8 gi\u00e0 detto e l'accesso alla sacrestia e alla cosiddetta \"cavea sotterranea\".\nAl di sopra degli archi l'intera lunghezza della cappella \u00e8 percorsa da un cornicione, realizzato con un mastice ideato dal principe Raimondo, al di sopra del quale si diparte la volta a botte, completamente affrescata dal dipinto realizzato da Francesco Maria Russo conosciuto come \"Gloria del Paradiso\". Alla base della volta, subito sopra il cornicione, si aprono le sei finestre strombate che forniscono luce alla cappella.\nTutte le opere d'arte contenute all'interno della struttura, con l'eccezione di quattro, furono commissionate da Raimondo di Sangro, e a lui si doveva anche la pavimentazione settecentesca, costituita da un intarsio marmoreo bianco e nero simboleggiante un labirinto; alla loro realizzazione hanno contribuito autori come Francesco Celebrano, Antonio Corradini, Francesco Queirolo e Giuseppe Sanmartino.\nInfine, al di sopra della porta maggiore, \u00e8 collocata una piccola tribuna, dalla quale partiva il passaggio di collegamento tra la cappella e il Palazzo di Sangro, finemente stuccato, andato distrutto nel citato crollo del 1889.\nProgetto iconografico.\nL'elemento pi\u00f9 notevole della Cappella Sansevero \u00e8 senza dubbio il suo corredo di statue, il quale segue un progetto iconografico attentamente studiato e voluto da Raimondo di Sangro e del quale gli artisti che lavorarono alle diverse opere furono spesso meri esecutori.\nElemento portante di tale progetto sono le dieci statue denominate \"Virt\u00f9\", addossate ad altrettanti pilastri, di cui nove dedicate alle consorti di nove membri della famiglia Sansevero e una - il \"Disinganno\" - dedicata ad Antonio di Sangro, padre del principe Raimondo.\nAll'interno delle cappelle laterali e inframmezzati alle statue delle \"Virt\u00f9\" si trovano invece i monumenti funebri di diversi principi e altri esponenti celebri della casata, compresi lo stesso Raimondo di Sangro e suo figlio Vincenzo, che al momento della realizzazione delle opere erano ancora in vita.\nLa funzione principale della Cappella Sansevero era infatti quella di cappella sepolcrale della famiglia di Sangro e l'intenzione di Raimondo era quella di onorare il proprio casato ed esaltare le virt\u00f9 e le glorie dei suoi esponenti.\nNell'impianto statuario, e in particolare nelle raffigurazioni delle \"Virt\u00f9\", \u00e8 inoltre possibile notare una serie di significati allegorici, spesso riferiti al mondo della massoneria, di cui Raimondo di Sangro era Gran maestro.\nAll'interno del progetto del principe Raimondo le \"Virt\u00f9\" vogliono rappresentare le tappe di un cammino spirituale, paragonabile a quello dell'iniziato massone, che conduca a una migliore conoscenza e al perfezionamento di s\u00e9. Parte integrante di questo percorso \u00e8 il pavimento labirintico, che rappresenta le difficolt\u00e0 del cammino che porta alla conoscenza.\nLa quasi totalit\u00e0 delle \"Virt\u00f9\" \u00e8 stata modellata secondo le norme iconografiche stabilite da Cesare Ripa nella sua \"Iconologia\", opera particolarmente apprezzata da Raimondo che, tra l'altro, ne finanzi\u00f2 una riedizione in cinque volumi. Esse per\u00f2 non seguono totalmente il modello classico, ma vi introducono alcune novit\u00e0, ognuna delle quali con un preciso significato.\nNella rappresentazione della \"Pudicizia\" - opera dedicata a Cecilia Gaetani, la madre di Raimondo di Sangro - ad esempio la figura femminile velata \u00e8 vista come un riferimento alla dea egizia Iside, che rivestiva un ruolo importante nella scienza iniziatica. Sempre nella stessa statua la lapide spezzata fa riferimento alla morte prematura della nobildonna, mentre l'incensiere ai piedi della statua ricorda quelli utilizzati durante le cerimonie massoniche.\nIl ramo di quercia che sembra fuoriuscire dal basamento della scultura \u00e8 forse un rimando all'albero della conoscenza, mentre un'altra interpretazione lo vede come l'albero della vita.\nLa cuspide di piramide che si pu\u00f2 notare alle spalle della \"Liberalit\u00e0\", della \"Soavit\u00e0 del giogo coniugale\", della \"Sincerit\u00e0\" e dell\"'Educazione\" \u00e8 un elemento comune nelle raffigurazioni funebri dell'epoca e simboleggia la gloria dei principi.\nUn significato legato alla massoneria \u00e8 visibile anche nel monumento a Cecco di Sangro. La curiosa raffigurazione del guerriero, situato proprio al di sopra della porta di ingresso della cappella, che, armato, esce da una bara, ha portato alla sua interpretazione come quella del guardiano del tempio massonico.\nIl tema della risurrezione, che si ritrova anche nel \"Cristo velato\", nella \"Deposizione\" alle spalle dell'altare maggiore e nel bassorilievo della \"Pudicizia\" \u00e8 inoltre uno dei temi pi\u00f9 ricorrenti nella cappella.\nElemento centrale della rappresentazione moderna, il \"Cristo velato\" nelle intenzioni del Principe doveva essere collocato nella \u00abcavea sotterranea\u00bb, insieme ai futuri sepolcri dei Sansevero, e illuminato da lampade perpetue di ideazione del principe Raimondo. \u00c8 probabile per\u00f2 che l'opera non sia mai stata portata all'interno della cavea.\nOpere.\nLa Cappella Sansevero \u00e8 un concentrato di opere scultoree e pittoriche, e la prima che si nota appena entrati nell'edificio \u00e8 l'affresco che ne orna il soffitto, noto come \"Gloria del Paradiso\" o il \"Paradiso dei Sangro\", opera del poco conosciuto pittore Francesco Maria Russo che, come riportato nell'affresco stesso, lo realizz\u00f2 nel 1749. Di esso colpisce, a distanza di due secoli e mezzo dalla realizzazione, la brillantezza dei colori, anche in questo caso dovuti all'inventiva di Raimondo di Sangro e alla sua pittura definita \u00aboloidrica\u00bb.\nL'affresco del soffitto termina, in corrispondenza delle finestre, con sei medaglioni monocromi, in verde, con i Santi protettori del Casato: San Berardo di Teramo, San Berardo cardinale dei Marsi, Santa Filippa Mareri, San Oderisio, San Randisio e Santa Rosalia.\nAl di sotto di questi, in corrispondenza degli archi delle sei cappelle pi\u00f9 vicine all'altare, sono presenti sei medaglioni marmorei, opera di Francesco Queirolo, con le effigi di sei cardinali originari della famiglia di Sangro.\nPer l'impianto statuario, il Principe chiam\u00f2 lo scultore Antonio Corradini, veneto e massone, che riusc\u00ec per\u00f2 a ultimare solo le statue della \"Pudicizia\" (dedicata alla madre prematuramente scomparsa del principe Raimondo), del \"Decoro\" e il monumento dedicato a Paolo di Sangro sesto principe di Sansevero, oltre a lasciare alcuni bozzetti per altre opere. Tra queste figura il \"Cristo velato\", la cui realizzazione pass\u00f2 poi a Giuseppe Sanmartino.\nCon riferimento alla planimetria a lato, le opere principali sono cos\u00ec identificabili:\nEsame delle principali opere.\nDi seguito viene riportata la descrizione delle opere principali.\nLa numerazione fa riferimento all'elenco e alla cartina che sono stati presentati sopra.\n1. Cristo velato.\nL'opera pi\u00f9 celebre della Cappella Sansevero \u00e8 senza dubbio il \"Cristo velato\", posto al centro della navata centrale.\nOriginariamente la statua doveva essere scolpita da Antonio Corradini, gi\u00e0 autore della \"Pudicizia\", del \"Decoro\" e della statua dedicata al sesto principe di Sansevero Paolo di Sangro. Corradini per\u00f2 mor\u00ec nel 1752 senza riuscire a completare l'opera, ma realizzandone solo un bozzetto in terracotta.\nRaimondo fu quindi costretto ad affidarsi al talento di Giuseppe Sanmartino, che ebbe cos\u00ec l'opportunit\u00e0 di realizzare \u00abuna statua di marmo scolpita a grandezza naturale, rappresentante Nostro Signore Ges\u00f9 Cristo morto, coperto da un sudario trasparente realizzato dallo stesso blocco della statua\u00bb. Giuseppe Sanmartino, in ogni caso, tenne poco conto dei bozzetti precedentemente disegnati da Corradini, ripartendo quindi con un nuovo progetto.\nSi trattava di un Cristo, sdraiato su un materasso, con il capo sorretto da due cuscini e inclinato lateralmente, il cui corpo \u00e8 ricoperto da un velo che aderisce perfettamente alle forme del viso e al corpo stesso, tanto che sono visibili le ferite del martirio. Al lato si trovano gli strumenti del supplizio: una realistica corona di spine, una tenaglia e dei chiodi, uno dei quali sembra quasi pizzicare il velo del sudario.\n\u00c8 proprio il velo l'elemento della statua pi\u00f9 notevole e che meglio evidenzia l'abilit\u00e0 dello scultore. Analogamente a quanto avviene con la \"Pudicizia\" del Corradini, il velo copre il corpo, senza per\u00f2 celarlo; Sanmartino riusc\u00ec per\u00f2 a imprimere al panno una plasticit\u00e0 e un movimento che si discostano dai pi\u00f9 rigidi canoni del maestro veneto. Il velo aderisce alle ferite del corpo del Cristo e al costato scavato, mettendone ancora pi\u00f9 in luce, anzich\u00e9 nasconderle, il dolore e la sofferenza.\nLa fama di alchimista e inventore che ha accompagnato Raimondo di Sangro ha fatto nascere la leggenda che l'incredibile trasparenza del velo sia dovuta al fatto che si tratterebbe in realt\u00e0 di una vera stoffa, misteriosamente trasformata in marmo per mezzo di qualche processo chimico di invenzione del Principe. In realt\u00e0 una attenta analisi non lascia dubbi sul fatto che l'opera sia stata realizzata interamente in marmo, e questo \u00e8 anche confermato da alcune lettere dell'epoca a firma del principe di Sangro, nelle quali egli afferma che il sudario \u00e8 stato \u00abrealizzato dallo stesso blocco della statua\u00bb.\n2. Monumento a Giovan Francesco di Sangro, terzo principe.\nLa prima opera che si incontra partendo da sinistra non appena entrati nella cappella \u00e8 il monumento funebre dedicato al terzo principe di Sansevero, Giovan Francesco di Sangro, morto a soli quarant'anni a causa di una malattia durante una spedizione militare in Africa.\nEsso raffigura un angelo alato, intento a piangere sulla lapide che ricorda le doti militari del dedicatario, le cui lacrime sembrano cadere nell'acquasantiera a forma di conchiglia posta alla base dell'opera. La sua attribuzione non \u00e8 sicura e alcuni studiosi lo ritengono opera di Francesco Celebrano, ma la teoria pi\u00f9 accreditata ne ritiene autore Antonio Corradini.\n3. Decoro.\nSulla sinistra della porta di ingresso della cappella si trova la statua del \"Decoro\", realizzata da Antonio Corradini tra il 1751 e il 1752 e dedicata a Isabella Tolfa e Laudomia Milano, consorti del terzo principe di Sansevero Giovan Francesco di Sangro.\nL'opera raffigura un giovane seminudo, con i fianchi cinti da una pelle di leone. Al suo fianco si trova una piccola colonna sulla quale poggia la testa mozzata di un leone, a simboleggiare la supremazia dello spirito umano sulla natura selvaggia. Sulla colonna al di sotto della testa dell'animale \u00e8 incisa la frase latina \u00ab\"Sic floret decoro decus\"\u00bb (cos\u00ec la bellezza rifulge per decoro). Ai piedi il giovinetto indossa due diverse calzature: al sinistro un coturno e al destro un pi\u00f9 semplice zoccolo. Secondo alcuni studiosi questo particolare allude al duplice rapporto con il mondo divino e quello sotterraneo, mentre secondo altri vuole significare che decoro e contegno devono essere rispettati indipendentemente dalla propria estrazione sociale.\nIn origine il basamento era corredato di un bassorilievo, raffigurante l'episodio biblico di \"Susanna tentata dai vecchioni\", che fu per\u00f2 rimosso nel 1755 e sostituito da un'iscrizione.\n4. Monumento a Paolo di Sangro, quarto principe.\nSituato nella prima cappella sulla sinistra, il monumento a Paolo di Sangro, quarto principe di Sansevero, \u00e8 una delle quattro statue presenti nella cappella provenienti dalla sua sistemazione seicentesca. Esso fu realizzato nel 1642 da Bernardo Landini e Giulio Mencaglia e raffigura il dedicatario nelle vesti di un cavaliere in armatura, con la spada legata al fianco e l'elmo poggiato a terra ai suoi piedi. La nicchia in cui si trova la statua \u00e8 decorata da una serie di marmi policromi, che contribuiscono a rendere l'opera la pi\u00f9 suggestiva tra le quattro precedenti l'intervento di Raimondo di Sangro, mentre ai lati del sarcofago posto sotto la statua \u00e8 possibile notare due maschere e alla sua base due piccoli busti di leone che recano un teschio e una clessidra, a testimoniare la caducit\u00e0 della vita.\n5. Liberalit\u00e0.\nCollocata sul pilastro che fiancheggia, sulla sinistra, la prima cappella di sinistra, la \"Liberalit\u00e0\" \u00e8 dedicata a Giulia Gaetani dell'Aquila d'Aragona, moglie del quarto principe di Sansevero. La statua venne citata dallo storico Giangiuseppe Origlia nel 1754, il che permette di stabilire come anche questa scultura rientrasse nel gruppo di opere portate a termine dal Queirolo nei suoi primi due anni di permanenza a Napoli.\nLa scultura rappresenta una figura femminile coperta da un morbido drappeggio in marmo. Con la mano sinistra la donna sorregge una grande cornucopia, caratteristico simbolo di generosit\u00e0, che riversa a terra oro e ricchezze; nella mano destra stringe invece un compasso e alcune monete, simbolo di equilibrio e nuovamente di generosit\u00e0. Per terra a fianco della donna, in posizione simmetrica rispetto alla cornucopia, si trova un'aquila, emblema di forza e temperanza.\nAnalogamente a quanto accade nelle rappresentazioni di \"Soavit\u00e0 del giogo coniugale\", \"Sincerit\u00e0\" ed \"Educazione\", alle spalle della statua \u00e8 collocata la faccia di una piramide, al di sopra della quale si trova un medaglione con il ritratto della dedicataria dell'opera.\n6. Monumento a Giovan Francesco di Sangro, primo principe.\nNella seconda cappella sulla sinistra si trova il monumento dedicato al primo principe di Sansevero Giovan Francesco di Sangro, fondatore secondo la tradizione del nucleo originale della cappella. Il monumento fu commissionato da di lui figlio Alessandro di Sangro nella prima met\u00e0 del XVII secolo e fu probabilmente realizzato dallo scultore fiorentino Giacomo (o Jacopo) Lazzari, anche se alcuni studiosi lo attribuiscono invece a Michelangelo Naccherino. Il principe, valoroso soldato, \u00e8 ritratto con indosso l'armatura e la spada appesa al fianco, mentre con la mano destra regge una lancia; un elaborato elmo \u00e8 poggiato ai suoi piedi. Come nel caso del monumento al quarto principe Paolo di Sangro, la statua e il sarcofago sono circondati da una cornice di marmi policromi.\n7. Zelo della Religione.\nSituato tra la seconda e la terza cappella sulla sinistra, lo \"Zelo della Religione\" \u00e8 in memoria a Ippolita del Carretto e Adriana Carafa della Spina, consorti del primo principe di Sansevero e fondatore della cappella Giovan Francesco di Sangro, ricordate per la loro fede.\nLa paternit\u00e0 dello \"Zelo\" \u00e8 stata per lungo tempo attribuita prima ad Antonio Corradini e poi al Queirolo; alcuni documenti recuperati negli archivi del Banco di Napoli hanno infine permesso di riconoscerne l'autore in Fortunato Onelli, un artista partenopeo alle dipendenze del Celebrano. Una carta del 1767 testimonia che Onelli non riusc\u00ec a terminare il lavoro nei tempi promessi e fu necessario ingaggiare altri artisti pi\u00f9 esperti per finirlo e correggere alcune imperfezioni.\nQuesta \"Virt\u00f9\", che esalta la devozione delle due donne, \u00e8 incarnata da un uomo in et\u00e0 avanzata che regge con la mano sinistra una lampada simbolo della verit\u00e0 e nell'altra una piccola frusta. Mentre con questo strumento punisce il sacrilegio, con il piede il vecchio calpesta alcuni serpenti, simbolo dell'eresia, che fuoriescono da un libro. Il gruppo scultoreo \u00e8 completato da tre putti: i due pi\u00f9 in alto, posti al di sopra di un capitello, reggono un grande medaglione con i ritratti delle due dedicatarie, mentre il terzo \u00e8 intento a bruciare con una fiaccola altri libri eretici.\n8. Ritratto di Vincenzo di Sangro.\nIl ritratto di Vincenzo di Sangro, olio su rame del pittore sorrentino Carlo Amalfi, \u00e8 stato a lungo erroneamente identificato come un'immagine del principe Raimondo. Grazie a numerose fonti, tuttavia, \u00e8 stato possibile determinare che si tratta invece di Vincenzo, figlio primogenito di Raimondo.\nL'opera \u00e8 adagiata su una bara ed \u00e8 circondata da un apparato decorativo composto da cinque putti: tre di essi sono intenti a sorreggere il ritratto mentre gli altri due reggono un grosso mantello in stucco posto dietro di esso. Contrariamente a quanto fatto per altri membri della famiglia, il ritratto non \u00e8 accompagnato da alcuna iscrizione celebrativa o biografica.\nLa bara e le decorazioni risalgono certamente a prima del 1766, mentre \u00e8 incerto quando sia stato eseguito il ritratto; la datazione pi\u00f9 accreditata \u00e8 per la met\u00e0 degli anni 1770, quando Vincenzo, nato nel 1743, aveva circa 30 anni. Il dipinto venne rubato nel 1990 durante i lavori di restauro della cappella, ma \u00e8 stato recuperato nel luglio dell'anno seguente e ricollocato sulla \u00abporta piccola\u00bb della cappella gentilizia, sua sede originale.\nIl ritratto testimonia l'abilit\u00e0 artistica di Carlo Amalfi, autore anche di un ritratto del padre Raimondo. Il giovane principe \u00e8 ritratto di tre quarti, abbigliato in parrucca e redingote. Il petto \u00e8 attraversato trasversalmente, da destra verso sinistra, da una fascia rossa, probabilmente l'insegna da cavaliere dell'Ordine di San Gennaro. Tale elemento consentirebbe di far risalire il ritratto al periodo dopo il 1776, anno in cui a Vincenzo fu assegnato tale riconoscimento. Alla sinistra di Vincenzo si intravedono alcuni libri e un elmo, indicanti le doti militari e la cultura del Principe. Vincenzo ebbe infatti una brillante carriera militare nell'Esercito delle Due Sicilie, avanzando fino al grado di generale, e a partire dal 1772 fu gentiluomo di camera di re Ferdinando IV.\n9. Soavit\u00e0 del giogo coniugale.\nLa \"Soavit\u00e0 del giogo coniugale\" (anche nota come \"Benevolenza\" o \"Amor coniugale\") fu dedicata da Raimondo di Sangro a Gaetana Mirelli, moglie di suo figlio Vincenzo, quando ella era ancora giovane. \u00c8 per questa ragione che il profilo di donna presente nel medaglione \u00e8 poco pi\u00f9 che abbozzato, pratica che si era soliti usare quando si ritraevano persone ancora viventi. Una ricevuta di pagamento ha permesso di scoprire che lo scultore Paolo Persico ricevette centosessanta ducati per la realizzazione dell'opera.\nL'opera raffigura una donna in stato di gravidanza e vestita alla maniera degli antichi romani con alle spalle il lato di una piramide. La mano destra alzata porta due cuori in fiamme, simbolo dell'amore profondo e reciproco che dovrebbe esistere tra due coniugi; la mano sinistra regge invece un giogo coperto di piume, a simboleggiare una dolce obbedienza. Ai piedi della donna un angioletto sorregge un pellicano, animale che nella iconografie medievale simboleggiava il sacrificio di Cristo sulla croce e che per questo \u00e8 associato alla Carit\u00e0.\n10. Altare di Santa Rosalia.\nNella quarta cappelletta sul lato sinistro del mausoleo, tra le statue della \"Pudicizia\" e della \"Soavit\u00e0 del giogo coniugale\", si trova l'altare di Santa Rosalia, opera eseguita dal Queirolo per ricordare la santa pi\u00f9 famosa della famiglia: Rosalia, figlia di Sinibaldo dei conti dei Marsi e Di Sangro. Rosalia \u00e8 oggi soprattutto ricordata per essere la patrona di Palermo, citt\u00e0 che l'ha voluta insignire di tale titolo dopo che, secondo la tradizione, era stata salvata da lei dalla peste scoppiata nel 1624.\nLo stile semplice e raffinato, privo delle esasperazioni tipiche dell'architettura barocca, utilizzato dal Queirolo per quest'opera fu particolarmente apprezzato da Antonio Canova quando questi visit\u00f2 la cappella. La composizione vede Santa Rosalia in preghiera, inginocchiata su un cuscino e con la testa cinta dalla corona di rose tipica della sua iconografia. La santa poggia su un basamento sul quale \u00e8 inserita una lapide commemorativa in marmo rosso, ai lati del quale due angioletti completano il monumento.\n11. Pudicizia.\nLa \"Pudicizia\" (anche detta \"Pudicizia velata\") \u00e8 dedicata a Cecilia Gaetani dell'Aquila d'Aragona, madre di Raimondo di Sangro, che mor\u00ec nel dicembre del 1710, meno di un anno dopo la nascita del figlio.\nLa statua fu realizzata da Antonio Corradini, gi\u00e0 autore del \"Decoro\", del monumento al sesto principe di Sansevero Paolo di Sangro e dei bozzetti in creta di molte delle altre opere, delle quali aveva studiato l'iconografia insieme al principe Raimondo; l'artista, tuttavia, mor\u00ec nel 1752, anno di realizzazione della \"Pudicizia\", come \u00e8 testimoniato da una lapide posta alla base dell'opera che riporta la scritta \u00abdum reliqua huius templi ornamenta meditabatur\u00bb.\nLa scultura raffigura una donna completamente coperta da un velo semitrasparente, cinta in vita da una ghirlanda di rose, che ne lascia intravedere le forme e in particolare i tratti del viso. Essa \u00e8 considerata il capolavoro del Corradini (gi\u00e0 autore in passato di altre figure velate), del quale \u00e8 elogiata l'abilit\u00e0 nel modellare il velo che aderisce con naturalezza al corpo della donna.\nLa composizione \u00e8 carica di significati: la lapide spezzata sulla quale la figura appoggia il braccio sinistro, lo sguardo come perso nel vuoto e l'albero della vita che nasce dal marmo ai piedi della statua simboleggiano la morte prematura della principessa Cecilia. Il tema della vita e della morte \u00e8 ripreso dal bassorilievo del pilastro su cui poggia la statua, raffigurante l'episodio biblico conosciuto come \"Noli me tangere\", nel quale Ges\u00f9 risorto dice alla Maddalena di non cercare di trattenerlo.\nCon tutta probabilit\u00e0 la statua \u00e8 anche un'allegoria alla sapienza, con un riferimento alla velata Iside, dea egizia della fertilit\u00e0 e della scienza iniziatica; questa associazione \u00e8 fortificata dal fatto che secondo una tradizione nell'antichit\u00e0 nella medesima posizione in cui fu collocata la \"Pudicizia\" si trovava proprio una statua dedicata alla dea Iside. Va inoltre ricordato che il Corradini, oltre ad aver collaborato con Raimondo di Sangro nell'ideazione del significato iconografico della cappella, era a sua volta affiliato alla massoneria e doveva quindi essere bene a conoscenza della simbologia delle opere a cui lavor\u00f2.\n12. Monumento ad Alessandro di Sangro.\nIl Patriarca di Alessandria Alessandro di Sangro, autore dell'ampliamento seicentesco della cappella, \u00e8 ricordato da un monumento funebre, realizzato da un artista ignoto intorno alla met\u00e0 del XVII secolo, posto in una nicchia alla sinistra dell'altare maggiore. Al di sopra del sarcofago si trova un ovale con un semplice mezzobusto di Alessandro vestito in abiti religiosi. L'insieme \u00e8 fiancheggiato da due colonnine in marmo colorato, che reggono un architrave sulla quale si trovano due angioletti. Il sarcofago poggia su un basamento, sempre in marmo, con una dedica che ricorda la carriera ecclesiastica di Alessandro.\n13. Altare maggiore.\nL'altorilievo marmoreo della \"Deposizione\", che si trova al di sopra dell'altare maggiore, \u00e8 considerato dalla critica il capolavoro di Francesco Celebrano, che probabilmente si ispir\u00f2 a un modellino in creta precedentemente preparato dal Corradini. Realizzato tra il 1762 e il 1768, \u00e8 l'unico esempio di altorilievo ritrovabile sugli altari maggiori delle chiese partenopee.\nL'opera raffigura l'episodio della deposizione di Cristo dalla croce: alcune figure, tra le quali emergono Maria e la Maddalena assistono affrante mentre il corpo di Ges\u00f9 viene adagiato a terra; sotto di loro due putti sorreggono il sudario, sul quale risalta un'immagine metallica del volto di Cristo. Al di sotto del piano dell'altare altri due putti scoperchiano una bara, ormai vuota. Il talento del Celebrano emerge dalla drammaticit\u00e0 dell'intera scena, che riunisce insieme uno stile tardo-barocco con elementi caratteristici dell'arte seicentesca napoletana, che sembra voler fuoriuscire dagli spazi in cui \u00e8 stata confinata.\nLa composizione dell'altare \u00e8 completata lateralmente da due angeli in stile barocco realizzati da Paolo Persico, autore anche della cornice di angeli in stucco che circonda il dipinto della \"Piet\u00e0\".\nLa Piet\u00e0.\nIl dipinto della \"Piet\u00e0\" \u00e8 collocato al centro di una cornice di angeli in stucco di Paolo Persico situata al di sopra della \"Deposizione\" e dell'altare maggiore, posizione in cui fu voluta da Raimondo di Sangro. In precedenza infatti essa si trovava immediatamente sopra l'altare, al posto della \"Deposizione\".\nLa datazione e l'autore del dipinto sono ignoti: probabilmente fu realizzata da un manierista napoletano del '500 prima del 1590. A tale data risale infatti la prima testimonianza della sua esistenza, con il miracolo della sua apparizione all'uomo erroneamente portato in carcere.\nPi\u00f9 che per la sua qualit\u00e0 artistica, l'importanza dell'opera risiede nel suo significato per la cappella. Secondo la tradizione infatti \u00e8 in segno di riconoscenza verso la Madonna raffigurata nel dipinto che il principe Giovan Francesco di Sangro inizi\u00f2 la costruzione della cappella, dedicata a Santa Maria della Piet\u00e0.\n14. Disinganno.\nIl \"Disinganno\" \u00e8, insieme alla \"Pudicizia\" e al \"Cristo velato\", una delle tre opere principali della cappella, riportate nelle guide artistiche gi\u00e0 negli anni immediatamente seguenti la loro realizzazione. L'opera del Queirolo \u00e8 dedicata ad Antonio di Sangro, padre del principe Raimondo e raffigura un uomo che si libera da una rete, simboleggiante il peccato da cui era oppresso: in seguito alla morte della giovane moglie, avvenuta solo un anno dopo la nascita del figlio, il duca Antonio condusse infatti una vita disordinata e dedita ai vizi viaggiando in tutta Europa, mentre il giovane Raimondo era stato affidato al nonno paterno Paolo di Sangro.\nOrmai anziano, Antonio di Sangro torn\u00f2 per\u00f2 a Napoli e, pentito dei peccati commessi, abbracci\u00f2 la fede e si dedic\u00f2 a una vita sacerdotale.\nNella composizione marmorea l'uomo \u00e8 aiutato a liberarsi dalla rete del peccato da un putto, simbolo dell'intelletto umano, che con la mano destra indica il globo terrestre, simbolo della mondanit\u00e0, adagiato ai suoi piedi. L'elemento della fede attraverso cui \u00e8 possibile liberarsi dagli errori commessi \u00e8 rappresentato dalla bibbia aperta appoggiata al globo e dal bassorilievo sul basamento del pilastro, che raffigura l'episodio biblico di \"Ges\u00f9 che dona la vista al cieco\".\nLo storico Giangiuseppe Origlia nella sua \"Istoria dello studio di Napoli\" afferma che il \"Disinganno\" \u00e8, come iconografia, \u00abtutta d'invenzione del Principe, e nel suo genere totalmente nuova\u00bb. In essa \u00e8 possibile rilevare anche riferimenti alla massoneria, come il fatto che durante le iniziazioni per entrare nella loggia gli aspiranti erano inizialmente bendati e in seguito era loro permesso di aprire gli occhi e comprendere la verit\u00e0.\nL'elemento che maggiormente colpisce della scultura \u00e8 sicuramente la fitta rete, completamente in marmo, prova della maestria del Queirolo. La composizione \u00e8 completata da una lapide in cui Antonio di Sangro \u00e8 indicato come esempio della \u00abfragilit\u00e0 umana, cui non \u00e8 concesso avere grandi virt\u00f9 senza vizi\u00bb.\n15. Altare di Sant'Oderisio.\nNell'ultima cappella laterale sulla destra, di fronte all'altare di Santa Rosalia, si trova il monumento dedicato a Sant'Oderisio, cardinale e trentanovesimo abate dell'abbazia di Montecassino, uno dei santi protettori della famiglia di Sangro. L'opera fu realizzata da Francesco Queirolo nel 1756, risultando quindi coeva all'altare di Santa Rosalia.\nLa statua raffigura Sant'Oderisio inginocchiato su un cuscino di porfido, accanto al quale \u00e8 posato il cappello cardinalizio. Il santo appare in atteggiamento mistico e con i lineamenti particolarmente espressivi. La bravura del Queirolo \u00e8 inoltre notabile nella realizzazione delle vesti.\n16. Sincerit\u00e0.\nSituata sul quarto pilastro sul lato destro della cappella, tra l'altare di Sant'Oderisio e il passaggio che conduce alla sacrestia, la statua rappresentante la \"Sincerit\u00e0\" \u00e8 dedicata a Carlotta Gaetani, moglie di Raimondo di Sangro. Essa fu realizzata dal Queirolo, che si bas\u00f2 probabilmente su un modello in creta del Corradini.\nL'opera raffigura una donna di bell'aspetto, vestita con una semplice tunica, che regge con la mano sinistra un cuore - classico simbolo di amore e carit\u00e0 - e con la destra un caduceo. La presenza di quest'ultimo elemento \u00e8 un esempio di come la simbologia voluta da Raimondo di Sangro, pur seguendo per molti aspetti l'iconografia classica, se ne discosti per altri dettagli. Il caduceo infatti \u00e8 estraneo alle raffigurazioni canoniche della Sincerit\u00e0 ma \u00e8 uno dei simboli del dio Hermes, considerato fondatore dell'ermetismo. Simboleggia pace e ragione e, in alchimia, l'unione degli opposti cio\u00e8 di zolfo e mercurio.\nLa composizione \u00e8 completata da un amorino, forse opera di Paolo Persico, in compagnia di due colombe simbolo di purezza e fedelt\u00e0. L'opera \u00e8 addossata alla faccia di una piramide, in cima alla quale si trova il medaglione con il ritratto della dedicataria, appena abbozzato dal momento che al momento della sua realizzazione Carlotta Gaetani era ancora in vita.\n17. Dominio di s\u00e9 stessi.\nIl \"Dominio di s\u00e9 stessi\", situato in corrispondenza del terzo pilastro del lato destro della cappella, \u00e8 dedicato a Geronima Loffredo, moglie del sesto principe di Sansevero Paolo di Sangro e nonna paterna del principe Raimondo. Esso fu scolpito da Francesco Celebrano basandosi su un precedente progetto del Queirolo, che non aveva potuto completarlo di persona avendo interrotto i suoi rapporti lavorativi con il Principe. Per questo motivo nel 1767 il Celebrano firm\u00f2 l'opera come \u00absculptor\u00bb ma non come \u00abinventor\u00bb.\nLa composizione raffigura un uomo vestito alla maniera degli antichi romani che tiene al guinzaglio un leone, sottomesso ai suoi piedi. Ci\u00f2 vuole indicare come l'intelletto e la forza d'animo possono prevalere sulle passioni e sull'istinto, come nel caso di Geronima, che viene descritta come \u00abmai abbattuta dal destino ostile n\u00e9 troppo esaltata da quello propizio\u00bb. Il tema del controllo delle proprie passioni \u00e8 inoltre un elemento importante dell'ideologia massonica. L'opera \u00e8 completata da due putti e da un medaglione con il ritratto della dedicataria.\nRaimondo di Sangro non rimase molto soddisfatto dal lavoro del Celebrano, che forse si era distaccato troppo dal bozzetto del Queirolo, tanto che nel suo testamento indic\u00f2 che avrebbe voluto che l'opera fosse rifatta.\n18. Monumento a Paolo di Sangro, sesto principe.\nNella seconda cappella sulla destra si trova il monumento a Paolo di Sangro, sesto principe di Sansevero, commissionato dal nipote Raimondo ad Antonio Corradini e realizzato nel 1742. L'opera \u00e8 semplice e priva di simbologie nascoste ed \u00e8 costituita da un mezzobusto in marmo del dedicatario, ritratto con una vistosa parrucca e con le insegne delle importanti cariche politiche da lui ricoperte.\n19. Educazione.\nRealizzata dal Queirolo nel 1753, l\"'Educazione\" raffigura una donna che impartisce i suoi insegnamenti a un ragazzino, il quale tiene in mano il \"De officiis\" di Cicerone, opera ritenuta fondamentale per imparare i doveri che un uomo onesto deve rispettare.\nLa composizione \u00e8 dedicata alle due mogli di Paolo di Sangro secondo principe di Sansevero, Girolama Caracciolo e Clarice Carafa di Stigliano, ed \u00e8 addossata a una piramide, in cima alla quale si trova il medaglione con i ritratti delle due nobildonne.\nL'opera ha ricevuto critiche generalmente negative da parte degli storici dell'arte, che la ritengono la meno riuscita tra le creazioni del Queirolo presenti nella cappella; in essa l'artista non sarebbe riuscito a infondere nella scultura, dominata dalla massiccia e rigida figura dell'istitutrice, la grazia si cui si era dimostrato capace nel \"Disinganno\". Anche se, come osservato dalla studiosa Marina Causa Picone \u00abnon mancano particolari ispirati e vibranti, come il libro aperto in mano al fanciullo, che riporta a quella stessa materia viva e densa dei libri del Disinganno\u00bb.\n20. Monumento a Paolo di Sangro, secondo principe.\nIl monumento funebre a Paolo di Sangro secondo principe di Sansevero, che occupa la prima cappella laterale sulla destra, fa parte del gruppo di statue seicentesche e fu commissionato nella prima met\u00e0 del XVII secolo dal quarto principe della casata. La statua, dai toni rigidi e severi, raffigura il dedicatario - che si distinse per le sue doti militari al servizio di Filippo III di Spagna - in piedi vestito come un centurione romano mentre tiene con la mano destra una lancia spezzata; ai suoi piedi si trova un elmo piumato. La somiglianza con il monumento dedicato al padre Giovan Francesco hanno fatto ipotizzare che autore anche di quest'opera potesse essere Giacomo Lazzari, ma non esiste alcuna conferma al riguardo.\n21. Amor divino.\nLa statua chiamata \"Amor divino\" \u00e8 dedicata a Giovanna di Sangro, moglie del quinto principe di Sansevero Giovan Francesco di Sangro. Non \u00e8 certo da chi sia stata realizzata: l'affinit\u00e0 di stile con alcune delle altre Virt\u00f9 fa pensare che sia opera di Francesco Queirolo, ma alcune similitudini con il \"Decoro\" hanno fatto ipotizzare che essa sia basata su un bozzetto del Corradini. La scultura raffigura un giovane semicoperto da un mantello che con la mano destra alza al cielo un cuore in fiamme, una simbologia gi\u00e0 incontrata nella \"Soavit\u00e0 del gioco coniugale\" per indicare un amore profondo. In questo caso un'iscrizione sul basamento dell'opera spiega che si tratta dell'amore per Dio di Giovanna di Sangro.\nEssa \u00e8 situata sul lato destro della cappella, addossata alla parete di ingresso, e fu particolarmente apprezzata dallo storico ottocentesco Leopoldo Cicognara, probabilmente perch\u00e9 nella sua semplicit\u00e0 \u00e8 una delle opere pi\u00f9 ortodosse e pi\u00f9 conformi ai canoni neoclassici del tempio.\n22. Monumento a Giovan Francesco di Sangro, quinto principe.\nLa prima opera che si incontra sulla destra dell'ingresso \u00e8 il monumento dedicato a Giovan Francesco di Sangro, quinto principe di Sansevero. La sua attribuzione non \u00e8 sicura: la tesi pi\u00f9 accreditata la identifica come opera di Francesco Celebrano, ma alcuni critici sono pi\u00f9 orientati verso Francesco Queirolo. Essa rappresenta una grande angelo alato appoggiato a una lapide, che stringe nella mano sinistra una fiaccola rivolta verso il basso, in segno di lutto. Ai piedi dell'angelo si trova un'acquasantiera a forma di conchiglia, che forma una sorta di parallelismo con il medesimo elemento presente nel monumento dedicato al terzo principe di Sangro, situato alla sinistra dell'ingresso. La dedica sulla lapide ricorda la fedelt\u00e0 di Giovan Francesco alla corona spagnola e indica come data della sua morte il 1618. In realt\u00e0 il principe mor\u00ec nel 1698 e la data errata \u00e8 dovuta a una svista dello scalpellino oppure di un successivo restauratore.\n23. Monumento a Cecco de' Sangro.\nRealizzato nel 1766, il monumento a Cecco de' Sangro \u00e8 collocato al di sopra dell'ingresso principale del tempio. L'ideazione e la realizzazione del sepolcro sono da ascrivere a Francesco Celebrano, probabilmente ispiratosi a un precedente modello del Queirolo.\nUna lunga iscrizione spiega il significato della curiosa scena rappresentata, che raffigura un guerriero armato e con indosso l'armatura mentre esce da una cassa: durante la campagna delle Fiandre di Filippo II di Spagna, di cui Cecco di Sangro era ufficiale, per riuscire a conquistare la rocca di Amiens egli si sarebbe finto morto e fatto chiudere dentro una bara, dove rimase per due giorni. Uscendo quindi dalla cassa era riuscito a cogliere di sorpresa i nemici, impadronendosi infine della rocca.\nAl di sopra di Cecco un'aquila stringe tra gli artigli alcune folgori, simbolo di forza e virt\u00f9 guerriera, mentre ai lati della cassa vi sono due ippogrifi, simbolo di cura, che sembrano sorvegliare la scena.\nIn questa composizione, oltre al desiderio di Raimondo di Sangro di celebrare i propri antenati, \u00e8 possibile leggere anche diversi significati legati alla massoneria: la posizione della scultura proprio al di sopra della porta di accesso fa s\u00ec che Cecco di Sangro sia visto come una sorta di guardiano del tempio, mentre la figura che - rediviva - esce dalla bara \u00e8 un chiaro riferimento al tema della morte e della resurrezione.\n24. Volta: \"Gloria del Paradiso\".\nL'affresco che copre l'intera volta della cappella, conosciuto come \"Gloria del Paradiso\" o \"Paradiso dei di Sangro\", fu realizzato da Francesco Maria Russo nel 1749 e risulta essere una delle prime opere commissionate per la cappella da Raimondo di Sangro.\nSi hanno poche notizie certe di Francesco Maria Russo, che risulta sconosciuto a Napoli prima dei suoi lavori al servizio del principe di Sangro. \u00c8 possibile che abbia studiato a Roma e che si sia trasferito in seguito nella citt\u00e0 partenopea. \u00c8 certo che avesse gi\u00e0 lavorato per Raimondo di Sangro nel 1743, affrescando l'antisagrestia della Cappella del Tesoro di San Gennaro.\nL'elemento centrale del grande affresco, nel quale \u00e8 possibile notare un'ispirazione allo stile di Francesco Solimena, \u00e8 la colomba dello Spirito Santo, circondata da una serie di angeli e altre figure e da un impianto architettonico che sembra proseguire la decorazione delle finestre situate alla base della cupola. Tra una finestra e l'altra si trovano sei medaglioni in toni di verde raffiguranti i sei santi protettori dei di Sangro mentre al di sopra del presbiterio, separato dal resto della cappella da un grande arco a tutto sesto, \u00e8 disegnata una piccola cupola.\nSembra che per il suo affresco il Russo abbia utilizzato dei colori preparati appositamente da Raimondo di Sangro, che appaiono ancora vivi e intensi dopo pi\u00f9 di due secoli e mezzo pur non essendo mai stati restaurati.\nIl Principe non rimase per\u00f2 soddisfatto dall'opera del Russo e lasci\u00f2 indicato nel suo testamento di fare riaffrescare la volta della cappella dal miglior artista disponibile, desiderio che non fu per\u00f2 realizzato dal figlio Vincenzo.\n25. Tomba di Raimondo di Sangro.\nLa tomba di Raimondo di Sangro si trova in una nicchia all'ingresso del passaggio che conduce alla sacrestia. Essa fu realizzata nel 1759, quando il Principe era quindi ancora in vita, da Francesco Maria Russo, probabilmente basandosi su un progetto dello stesso Raimondo.\nDi aspetto semplice e sobrio, l'opera \u00e8 composta da una grande lapide in marmo rosa con l'elogio del principe Raimondo al di sopra del quale si trova una cornice di marmo con il ritratto del dedicatario. Il dipinto \u00e8 sormontato da un grande arco decorato con armi, libri, strumenti scientifici e altri emblemi commemorativi delle glorie militari e scientifiche di Raimondo di Sangro.\nL'elemento pi\u00f9 notevole del monumento \u00e8 probabilmente l'elogio funebre, che ricorda le onorificenze ricevute e i titoli nobiliari di cui poteva fregiarsi e allo stesso tempo esalta le sue doti di scienziato e sperimentatore e il suo ruolo di committente e ideatore della cappella.\nLa scritta sulla lapide di marmo non \u00e8 incisa ma in rilievo, come in rilievo \u00e8 anche la decorazione con grappoli d'uva e motivi vegetali sul perimetro della lapide. La precisione della decorazione marmorea fa pensare che non sia stato usato lo scalpello, ma sarebbe invece stata realizzata tramite un composto di solventi chimici di invenzione del principe Raimondo. Le scritte di colore bianco dovevano in origine risaltare molto sul colore rosa della lastra di marmo, ma questa colorazione appare ormai sbiadita.\nRitratto di Raimondo di Sangro.\nIl ritratto di Raimondo di Sangro fu realizzato da Carlo Amalfi, che dipinger\u00e0 in seguito, con la stessa tecnica dell'olio su rame, anche il ritratto di suo figlio Vincenzo. La sua datazione non \u00e8 sicura: mentre la cornice marmorea che lo circonda fu realizzata insieme al resto del monumento funebre del 1759, il dipinto potrebbe risalire a qualche anno pi\u00f9 tardi.\nIl ritratto, privo di significati iconografici, raffigura semplicemente il principe Raimondo, ormai in et\u00e0 avanzata, con indosso una corazza. Esso \u00e8 l'unico dipinto del Principe sopravvissuto fino al giorno d'oggi. \u00c8 certo che alcuni anni prima Carlo Amalfi avesse realizzato un altro ritratto andato perduto, di cui fortunatamente \u00e8 sopravvissuta una incisione settecentesca di Ferdinando Vacca. Essa mostra un ritratto giovanile di Raimondo di Sangro con il petto attraversato dalla fascia dell'Ordine di San Gennaro, onorificenza che aveva ottenuto nel 1740.\nDiversamente dalle altre opere della cappella, compreso il ritratto di Vincenzo di Sangro realizzato solo pochi anni dopo e con la medesima tecnica, il ritratto sulla tomba di Raimondo di Sangro appare rovinato. Inevitabilmente questo dettaglio ha alimentato le gi\u00e0 molte leggende esistenti intorno alla figura del Principe, facendo nascere la diceria che il ritratto sarebbe stato maledetto. Pi\u00f9 prosaicamente il cattivo stato di conservazione dell'opera \u00e8 probabilmente dovuto solo alla sua collocazione: al di sopra del monumento funebre si trova infatti un lucernario in vetro che nel corso dei secoli \u00e8 risultato insufficiente a garantire un'adeguata protezione dagli agenti atmosferici.\n26. Pavimento labirintico.\nLa cappella mostra una pavimentazione in cotto napoletano con al centro un grande stemma in smalti giallo e azzurri raffigurante l'emblema della famiglia di Sangro. Il progetto di Raimondo di Sangro prevedeva invece un motivo labirintico realizzato con una linea continua di marmo bianco formante una serie di croci gammate tutte collegate tra loro e alternate con quadrati concentrici. Intorno alla linea continua erano incastrate delle tarsie marmoree di varie sfumature, che davano alle croci e ai quadrati un effetto prospettico.\nNel progetto di Raimondo \u00e8 evidente la presenza di significati legati al mondo massonico: il labirinto indica infatti il percorso, carico di difficolt\u00e0, che l'iniziato deve compiere per raggiungere la conoscenza, mentre le svastiche rappresenterebbero il movimento cosmico e i quadrati i quattro elementi.\nDella realizzazione di questo pavimento Raimondo di Sangro incaric\u00f2 Francesco Celebrano, che vi lavor\u00f2 a partire dalle met\u00e0 degli anni '60 del XVIII secolo. Il lavoro risult\u00f2 difficoltoso e probabilmente Raimondo non riusc\u00ec a vederlo ultimato prima della sua morte ma quasi certamente fu portato a termine.\nNel settembre 1889 per\u00f2 una infiltrazione d'acqua caus\u00f2 un crollo nel Palazzo di Sangro e nell'adiacente cappella, compromettendo tra le altre cose il pavimento di quest'ultima. Il lavoro del Celebrano doveva essere pesantemente danneggiato, tanto che i restauratori decisero di rimuovere completamente il labirinto e realizzare la nuova pavimentazione in cotto napoletano.\nDel pavimento originale sono sopravvissuti una serie di frammenti, oltre a una litografia ottocentesca che riporta il motivo labirintico.\n27. Macchine anatomiche.\nLe due cosiddette \"macchine anatomiche\", custodite all'interno della cavea, sono uno dei maggiori punti di interesse della cappella. Si tratta degli scheletri di due individui, un uomo e una donna, completamente scarnificati e allestiti in posizione eretta. Al di sopra di ciascun scheletro \u00e8 fedelmente riprodotto, fino nei particolari pi\u00f9 minuti, l'intero sistema circolatorio. Secondo la tradizione pi\u00f9 nota essi furono realizzati dal medico palermitano Giuseppe Salerno intorno al 1763, sotto la direzione dello stesso Raimondo di Sangro, seguendo un procedimento a tutt'oggi non completamente chiarito. Secondo un recente saggio del docente napoletano Sergio Attanasio invece il principe di Sangro non sarebbe direttamente intervenuto nella realizzazione dei due corpi, ma li avrebbe acquistati da Giuseppe Salerno quando erano gi\u00e0 completati.\nQueste strane creazioni furono descritte con dovizia di particolari per la prima volta gi\u00e0 nella \"Breve Nota\", una guida settecentesca al Palazzo di Sangro e all'adiacente cappella, che riporta l'esistenza anche del \u00abcorpicciuolo d'un feto\u00bb con tanto di placenta. Questa terza \u00abmacchina\u00bb \u00e8 rimasta visibile fino agli ultimi decenni del XX secolo, quando fu rubata. Le macchine si trovavano inizialmente nel cosiddetto \"Appartamento della Fenice\" del Palazzo di Sangro, e furono portate nella cavea della cappella solo anni dopo la morte di Raimondo di Sangro.\nIl grado di precisione raggiunto nella rappresentazione di arterie, vene e capillari, unito alla fama di alchimista di Raimondo di Sangro, \u00e8 tale che fino all'et\u00e0 contemporanea si \u00e8 ritenuto che si trattasse effettivamente di tessuti viventi, la cui conservazione fosse stata ottenuta attraverso un misterioso procedimento alchemico. Secondo la leggenda, citata gi\u00e0 nella guida settecentesca e tramandata tra gli altri anche da Benedetto Croce, Raimondo avrebbe fatto iniettare nel sistema circolatorio di due dei suoi servi una sostanza speciale di sua creazione, la quale avrebbe \u00abmetallizzato\u00bb i vasi sanguigni permettendo la loro conservazione nei tempo.\nSecondo uno studio contemporaneo, invece, l'eccezionale reticolato vascolare \u00e8 il frutto di una ricostruzione effettuata con diversi materiali, tra cui filo di ferro, seta, coloranti e cera d'api. Gli scheletri e i teschi sono invece vere ossa umane.\n28. Sagrestia.\nSulla destra della cappella e collegata a questa da un corridoio, si trova il locale un tempo destinato a sagrestia e dove sono collocati i monumenti funebri di due membri ottocenteschi della famiglia di Sangro. In seguito alla trasformazione in museo della cappella, anche la sagrestia \u00e8 diventata parte integrante del percorso museale e ospita alcune opere della sistemazione seicentesca della cappella e alcune lastre del pavimento labirintico sopravvissute ai danni del 1889.\nNelle vetrine sono conservati alcuni strumenti di laboratorio, scoperti durante i lavori di restauro che hanno interessato la cappella tra il 1987 e il 1990 e probabilmente di propriet\u00e0 di Raimondo di Sangro. \u00c8 mostrata anche la copia di un'incisione settecentesca realizzata dall'incisore napoletano Giuseppe Aloia raffigurante la cosiddetta \"carrozza marittima\", l'invenzione con cui il principe di Sangro stup\u00ec i suoi contemporanei facendo loro credere di avere inventato una carrozza in grado di camminare sull'acqua.\nNella sagrestia \u00e8 conservata dal 2005 anche la \"Madonna con Bambino\", quadro realizzato dal romano Giuseppe Pesce nel 1757 e del quale per secoli si erano perse le tracce. Il dipinto fu commissionato da Raimondo di Sangro per farne dono a Carlo di Borbone e in esso spicca in modo particolare la vivacit\u00e0 dei colori. Nel realizzarlo Pesce utilizz\u00f2 delle tempere a cera di invenzione di Raimondo di Sangro, che rivendica la paternit\u00e0 della sua creazione nella dedica a Carlo di Borbone scritta sul retro dell'opera:\nLa Sacrestia, che funge inoltre da \"bookshop\" dell'attuale allestimento museale, ospita talvolta esposizioni temporanee di opere d'arte e materiale d'archivio inerente alla famiglia Di Sangro.\nNel 2020 i proprietari hanno acquistato un ritratto del principe Raimondo De Sangro realizzato da Francesco De Mura. La collocazione che gli \u00e8 stata scelta \u00e8 proprio la sacrestia.\nOpere perdute e resoconti economici.\nPer poter completare le opere nella Cappella Sansevero e portare avanti i suoi studi scientifici, in diverse occasioni Raimondo di Sangro dovette fare ricorso a dei prestiti. Nonostante la famiglia di Sangro fosse decisamente benestante, infatti, egli dovette far fronte, oltre alle forti spese necessarie alla cappella, alla cattiva amministrazione e ai debiti contratti dal padre Antonio durante gli anni sregolati della sua vita.\nRicerche svolte negli archivi del Banco di Napoli, in particolare dallo studioso Eduardo Nappi, hanno permesso di trovare diverse decine di note di credito e di scoprire che in alcuni momenti i creditori del principe Raimondo erano pi\u00f9 di un centinaio. \u00c8 interessante notare che tali prestiti erano concessi con tassi di interesse che talvolta arrivavano al 5 o 6 per cento.\nSpesso il Principe non fu in grado di restituire i debiti nei tempi previsti, portando gli interessi ad accumularsi. La maggior parte dei numerosi debiti fu saldata a partire dal 1765, utilizzando una parte della dote che Gaetana Mirelli dei Principi di Teora aveva portato con s\u00e9 per il matrimonio con Vincenzo di Sangro, figlio primogenito di Raimondo.\nAlcuni documenti conservati negli archivi del Banco di Napoli hanno permesso anche di scoprire come al tempo furono commissionate ed eseguite per la cappella anche altre opere, andate per\u00f2 perdute.\nIn modo particolare, due pagamenti corrisposti agli stuccatori Carlo Barbiero e Domenico Palazzo confermano che l'arco che collegava la cappella con il vicino Palazzo di Sangro, crollato nel 1889, era finemente decorato:\nAlcune altre polizze indicano che lo scultore Giorgio Marmorano ricevette dei pagamenti per alcune opere eseguite nella cappella, che per\u00f2 non \u00e8 stato possibile identificare con certezza. \u00c8 probabile che si sia trattato di decorazioni marmoree."}
{"id": "440088", "revid": "119811477", "url": "https://it.wikipedia.org/wiki?curid=440088", "title": "Lyonesse", "text": "Lyonesse, Lyoness, o Lyonnesse \u00e8 un'isola leggendaria scomparsa, che, secondo la tradizione, faceva parte delle isole Scilly (sud-ovest della Cornovaglia). \u00c8 stata pi\u00f9 volte associata con Avalon. La famiglia Trevelyan di Cornovaglia prende il suo stemma da una leggenda locale: \"quando Lyonesse fu sommersa dalle acque, solo un uomo di nome Trevelyan riusc\u00ec a scappare su un cavallo bianco\". Da quel giorno sullo scudo della famiglia fu rappresentato un cavallo bianco che emerge dalle onde.\nLyonesse nelle leggende arturiane.\nSecondo le leggende arturiane, a Lyonesse nacque Tristano, figlio di re Meliodas (o Rivalen). Uno dei segni del ritorno di re Art\u00f9 sar\u00e0 la ricomparsa dalle acque di Lyonesse.\nLa poesia epica di Lord Alfred Tennyson, \"Idilli del re\", dice che a Lyonesse fu combattuta la battaglia finale tra Art\u00f9 e Mordred.\nUn'ipotesi pi\u00f9 scientifica e credibile identifica Lyonesse con il porto di Dunwich.\nRe di Lyonesse.\nCi sono tracce del fatto che nel periodo romano le isole di Scilly comprendevano una grande isola, conosciuta come \"Siluram Insulam\" (o \"Sylina Insula\"). Secondo la leggenda, Lyonesse si estendeva da Scilly all'estremit\u00e0 occidentale della Cornovaglia ed ebbe 140 chiese. La sua capitale era la Citt\u00e0 dei leoni (a volte riferita con il nome di Carlyon). I nomi dei tradizionali sovrani di Lyonesse derivano dalla mitologia gallese e da quella arturiana. Tristram Fawr sarebbe stato un personaggio storico della Cornovaglia.\nTutto quello che si conosce su Ffelig, ricordato come Felix, viene dalla \"Prose Tristan\" e dai successivi romanzi italiani. Nei racconti pi\u00f9 tardi \u00e8 considerato il padre di Meliodas.\nFiglio di san Ffelig, spos\u00f2 Isabella, figlia di re Meirchion di Cornovaglia.\nFiglio di Meliodas, \u00e8 il famoso Tristano delle leggende arturiane. Fu mandato dallo zio materno, re Mark di Cornovaglia, per prendere in consegna la sua futura moglie, Iseult (Isotta) e portarla dall'Irlanda. Tristano si innamor\u00f2 di Iseult, ma fin\u00ec per sposare un'altra donna con lo stesso nome, Iseult \"dalle bianche braccia\", di cui, per\u00f2, non era innamorato. Alla fine mor\u00ec per il cuore spezzato dalla moglie gelosa, che lo ingann\u00f2 dicendogli che il suo vero amore lo aveva tradito. \nFiglio di Tristram Fawr, appare solo nelle molto tarda novella italiana \"I due Tristani\".\nDopo la battaglia di Camlann, che sarebbe stata combattuta nel 537, gli uomini di re Art\u00f9 fuggirono attraverso l'ovest di Lyonesse, inseguiti da Mordred e dai suoi uomini. Gli uomini di Art\u00f9 sopravvissero raggiungendo le isole di Scilly, mentre gli uomini di Mordred perirono nell'inondazione.\nLyonesse nella mitologia celtica.\nLa leggende di un regno scomparso appare nella mitologia bretone e in quella della Cornovaglia. In epoca cristiana ci\u00f2 fu visto come una specie di Sodoma e Gomorra di Cornovaglia, cio\u00e8 come un esempio di punizione divina provocata da una vita non virtuosa, sebbene nel pensiero cornico Lyonesse rimase come una terra mistica e mitica, comparabile al \"T\u00edr na n\u00d3g\" della mitologia irlandese.\nEsiste un parallelo bretone nella storia della citt\u00e0 d'Ys, anche questa sommersa dalle acque come risultato della sua immoralit\u00e0 e con un solo sopravvissuto, scappato su un cavallo: re Gradlon.\n\u00c8 stato suggerito che la leggenda di Lyonesse rappresenti una straordinaria sopravvivenza della memoria popolare dell'inondazione delle isole di Scilly e della baia di Mount (vicino a Penzance). Per esempio, il nome cornico di Monte san Michele \u00e8 \"Carrack Looz en Cooz\" - letteralmente, \"la roccia grigia nel bosco\". La popolazione della Cornovaglia attorno a Penzance crede ancora in maniera molto forte in una foresta sommersa nella baia di Mount, di cui vengono mostrate \"tracce\" ai visitatori (petrified drift wood)."}
{"id": "440089", "revid": "1862310", "url": "https://it.wikipedia.org/wiki?curid=440089", "title": "Proiezioni oblique", "text": ""}
{"id": "440090", "revid": "86341", "url": "https://it.wikipedia.org/wiki?curid=440090", "title": "Suzuki", "text": "La , o semplicemente Suzuki, \u00e8 un'azienda giapponese fondata nel 1909 che produce automobili, moto e motori marini con sede ad Hamamatsu.\nNel 2010 il 19,9% del suo pacchetto azionario \u00e8 stato acquisito dalla tedesca Volkswagen con l'intenzione di avviare una stretta collaborazione industriale, ma a causa di differenti vedute strategiche gi\u00e0 nel 2011 la Suzuki ha annunciato l'intenzione di porre fine a questa collaborazione, finita ufficialmente il 31 agosto 2015.\nIl 5 novembre 2012 la divisione nordamericana dell'azienda ha dichiarato bancarotta sotto il Chapter 11, interrompendo le vendite negli Stati Uniti continentali.\nNell'agosto 2019 in seguito ad anni di collaborazioni, Toyota motor acquisisce il 5% della societ\u00e0 con progetti comuni su veicoli elettrificati.\nProduzione.\nAutomobili.\nLa produzione di autovetture inizi\u00f2 alle porte della seconda guerra mondiale dopo che per trent'anni l'azienda si era dedicata soprattutto alla costruzione di macchinari per l'industria. Sub\u00ec una naturale interruzione durante il conflitto e riprese con successo solo nel 1955 con la produzione della Suzuki Suzulight.\nTra le sue auto di maggior successo si possono citare: Carry, Maruti (su alcuni mercati chiamata anche Alto), Wagon R+ (insieme alla gemella Opel Agila (1\u00aa serie)), Liana, Splash (insieme alla gemella Opel Agila (2\u00aa serie)) e Swift.\nLa casa giapponese produce da molto tempo ottimi fuoristrada, tra cui il Suzuki LJ80, il Suzuki SJ, il Samurai, il Vitara, il Jimny, il Grand Vitara, la Ignis (fuori produzione dal 2009), la Suzuki SX4, prodotta con la Fiat, che l'ha commercializzata con il proprio marchio, sotto il nome di Fiat Sedici e uscita di produzione nel 2015 insieme alla cugina Fiat uscita un anno prima.\nUscita dalla tutela di General Motors a fine 2005, poco tempo dopo la Fiat Auto, Suzuki ha continuato a montare sui propri modelli i motori diesel di FPT, il 1.3 Multijet da 75 e 90 cv, il 1.9 Multijet da 120 cv ed il 2.0 Multijet II da 135 Cv sul SUV progettato e fabbricato assieme a Fiat Auto: il Suzuki SX4.\nInoltre, la pietra dello scandalo in merito alla rottura della partnership con Volkswagen \u00e8 stata proprio l'intenzione della Suzuki di montare nel cofano dei propri modelli la nuovissima (nel 2011) unit\u00e0 Diesel Fiat 1.6 Multijet II (destinata a rimpiazzare il valido ma ormai vetusto 1.9 Multijet e disponibile in tre livelli di potenza: 90 Cv, 105 Cv e 120 Cv), invece di attingere alle risorse messe a disposizione da Volkswagen stessa, che ha in gamma un analogo propulsore 1.6 TDI (da 90 Cv e 105 Cv)..\nL'importazione in Italia delle autovetture Suzuki inizia nel 1982 attraverso l'importatore Autoexp\u00f2 di Ora (provincia di Bolzano). Nel 1995 la Casa madre \u00e8 subentrata ad Autoexp\u00f2, spostando la sede in provincia di Torino e pi\u00f9 precisamente a Robassomero, dove erano gi\u00e0 concentrate le altre attivit\u00e0 del marchio (motocicli e motori marini); qui la Suzuki ha anche aperto il primo e unico Centro stile europeo.\nMotocicli.\nLa produzione in serie di motociclette inizi\u00f2, dopo la seconda guerra mondiale con la fornitura di semplici motori ausiliari da applicare su biciclette ma gi\u00e0 nel 1954 la casa nipponica era in grado di costruire 6.000 moto al mese. Per oltre due decenni la fabbricazione fu improntata su modelli dotati di motore a due tempi fino alla presentazione dei primi modelli delle serie \"GS\" che segnalarono il passaggio alla tecnologia dei quattro tempi.\nTra le moto, il modello di punta della gamma sportiva \u00e8 la \"Suzuki GSX-R\" (soprannominata Gixxer dagli appassionati) nelle varie cilindrate 600, 750 e 1000. Spesso l'anno di produzione \u00e8 indicato dalla nomenclatura X\"n\", in cui \"n\" \u00e8 l'abbreviazione dell'anno di produzione e X la lettera corrispondente al decennio. Ad esempio la nuova GSX-R 2007 \u00e8 detta K7, quella del 2012 detta L2\nUn altro modello importante, che ha inaugurato il filone delle cosiddette \"naked\" assieme alla Ducati \"Monster\" \u00e8 la \"Bandit\" che, nata nel 1990, si \u00e8 imposta, specie sui mercati europei, come motocicletta dalle prestazioni brillanti, di costo e manutenzione economici. Inizialmente prodotta in Giappone nella cilindrata di 400 cm\u00b3 \u00e8 stata poi esportata nel mondo nelle cubature di 600 e 1200\u00a0cm\u00b3 con motore tipo SACS, raffreddato ad aria/olio. Un buon riscontro dal pubblico ha avuto pure il modello SV, prodotto nelle versioni 650\u00a0cm\u00b3 (ad iniezione elettronica dal 2003 al 2010) e 1.000\u00a0cm\u00b3: montava un brillante e vigoroso motore bicilindrico a V con ottime prestazioni. Il modello SV era prodotto inoltre in versione naked (N) con manubrio alto e senza alcuna protezione aerodinamica e semicarenata (S) con cupolino anteriore e semi-manubri.\nLe successive norme antinquinamento, piuttosto restrittive hanno causato, nel 2006,alla perdita di qualche cavallo di potenza in seguito all'introduzione dell euro2.\nLa distribuzione di motocicli in Italia avviene dal 1970 ad opera della Saiad di Torino, per passare sei anni dopo alla filiale italiana della corporate giapponese, che sposta la sede a Robassomero (TO) dove sono concentrate tutte le attivit\u00e0 Suzuki (automobili, moto e motori marini). Sul mercato italiano, opera anche Valenti Racing che si occupa di importare in Italia alcuni modelli da cross e di immatricolarli nelle versioni enduro e supermotard e degli ATV (comunemente chiamati Quad).\nLa Suzuki \u00e8 stata la prima casa costruttrice di veicoli che inizi\u00f2, alla fine degli anni ottanta, a produrre veicoli pi\u00f9 leggeri soprattutto per risparmiare sui costi di spedizione degli stessi. \nMotori marini.\nSuzuki \u00e8 sviluppata anche nella produzione di motori fuoribordo. Con una serie di oltre 15 motori dal 2,5 CV al 300 CV, dall'introduzione dei motori V6 a 4 tempi ed iniezione benzina, presentati nel 2003, l'azienda ha portato una grande innovazione tecnologica nel mondo della propulsione marina. Nel 2006 aveva presentato il DF300AP, un 300 cavalli V6 da 55\u00b0 4028 cc, disponibile l'anno successivo. Nel 2014 \u00e8 stato presentato il nuovo DF200A da 200 CV, un motore da 4 cilindri in linea da 2.8 l; rispetto dall'altro monoblocco 6 cilindri a V di 3,6 l ha una maggiore accelerazione ed un minor peso,a met\u00e0 2017 \u00e8 stato presentato un nuovo motore da 350 CV, il DF350A,con una cilindrata di 4,4l V6 che era ancora in fase di studio da alcuni anni prima, monta un piede a doppia elica contro-rotanti.\nLe competizioni.\nPer quanto riguarda le competizioni motociclistiche ha partecipato alle competizioni del motomondiale, al campionato mondiale Superbike e anche alle competizioni fuoristrada; partecipa infatti al mondiale motocross da molti anni, conquistando diversi titoli in MX2 e MXGP. In questi ultimi anni la gestione del mondiale motocross \u00e8 di Stefan Everts.\nLa Suzuki ha preso parte anche a molte competizioni automobilistiche, tra cui il Campionato del mondo rally dove, nel 2007, ha gareggiato con la SX4.\nIl Suzuki World rally team ha completato anche tutto il campionato ufficiale 2008.\nOltre alle partecipazioni nei Rally, la Suzuki \u00e8 nota per aver vinto varie volte il Pikes Peak International Hill Climb prima con una Suzuki Escudo Pikes Peak Version, poi con la Suzuki XL7 Hill Climb Special e infine con una Suzuki SX4 Hill Climb Special."}
{"id": "440091", "revid": "287204", "url": "https://it.wikipedia.org/wiki?curid=440091", "title": "Il centravanti \u00e8 stato assassinato verso sera", "text": "Il centravanti \u00e8 stato assassinato verso sera \u00e8 un romanzo di Manuel V\u00e1zquez Montalb\u00e1n. \nIn Italia \u00e8 edito da Feltrinelli Milano:\nNel 1999 fu realizzato un adattamento ridotto per la televisione diretto da Franco Giraldi, con Valeria Marini e Luisella Boni.\nTrama.\nDue club calcistici catalani sono accomunati dall'arrivo di nuovi centravanti: la squadra pi\u00f9 ricca del Paese ha preso il promettente inglese Mortimer, mentre una squadra sul viale del tramonto ha fatto riemergere da un glorioso passato il quarantenne Palacin. Lettere anonime minacciano di morte il centravanti inglese, e Pepe Carvalho dovr\u00e0 scoprire l'autore delle stesse: il romanzo \u00e8 ambientato a Barcellona, tra abili speculatori che si muovono nell'ombra."}
{"id": "440096", "revid": "21880", "url": "https://it.wikipedia.org/wiki?curid=440096", "title": "Scorpione (animale)", "text": ""}
{"id": "440099", "revid": "1442080", "url": "https://it.wikipedia.org/wiki?curid=440099", "title": "Meliodas", "text": "Meliodas (noto anche col nome di Meliodas ap Ffelig) \u00e8 un personaggio delle saghe arturiane, dove \u00e8 il fratello (o il cognato, a seconda delle versioni) del malvagio re Marco di Cornovaglia, e il padre del cavaliere Tristano.\nSecondo la leggenda, sarebbe stato re del paese immaginario di Lyonesse, una terra situata a ovest della Cornovaglia e ora sprofondata nel mare, di cui le Isole Scilly costituirebbero l'unica parte emersa.\nMeliodas \u00e8 pi\u00f9 famoso come il padre di Tristano, ma \u00e8 anche il protagonista del romanzo francese \"Meliadus\", rielaborato da Rustichello da Pisa. Compare anche nel \"Tristano Riccardiano\" con il nome di \"Felissi\".\nDavid Nash Ford, pur considerandolo un personaggio leggendario, fa di Meliodas un figlio di re Merion e un discendente dei sovrani di Dumnonia.\n\"Meliadus\".\nIl romanzo francese \"Meliadus\" deriva dall'opera del XIII secolo originariamente intitolata \"Palamedes\", una serie di racconti basati sulle leggende di Tristano e Lancillotto, ma risalenti agli eroi della generazione precedente. \nNella narrazione, Uther Pendragon, padre di\u00a0Art\u00f9,\u00a0\u00e8 ancora vivo, cos\u00ec come i padri di\u00a0Erec\u00a0e\u00a0Tristano. Il titolo si riferisce al\u00a0cavaliere\u00a0saraceno\u00a0Palamede, il cui ruolo \u00e8 svolto anche dal padre\u00a0Esclabor. Alcuni manoscritti identificano Palamede come una delle figure centrali, ma egli appare raramente e Meliodas e il suo compagno \"Guiron le Courtois\" sono i personaggi pi\u00f9 importanti. La\u00a0Compilazione\u00a0di\u00a0Rustichello da Pisa, \u00e8 una successiva rielaborazione della leggenda incentrata su Meliodas come personaggio centrale. Alcune versioni, comprese le edizioni a stampa del primo Cinquecento prodotte a Parigi, sono divise in due parti, con la prima intitolata\u00a0\"Meliadus de Leonnoys\"\u00a0e la seconda\u00a0\"Gyron le Courtoys\".\nLa prima parte inizia con l'arrivo di Esclabor, padre di Palamede, alla corte del giovane Art\u00f9, e successivamente di Faramondo, re dei Franchi, e del \"chevalier sans peur\". Meliodas appare solo dopo una serie di episodi che coinvolgono questi personaggi. \u00c8, a sua volta, coinvolto in varie imprese che includono il rapimento della regina di Scozia, l'essere lui stesso catturato e poi liberato da Art\u00f9, per aiutarlo nella sua guerra contro gli Anglosassoni. Suo figlio Tristano appare nella storia come bambino. La versione pi\u00f9 completa di Rustichello da Pisa termina con i cavalieri pi\u00f9 anziani che vengono liberati dalla prigionia e Meliodas acclama alla corte di Art\u00f9."}
{"id": "440100", "revid": "436907", "url": "https://it.wikipedia.org/wiki?curid=440100", "title": "Lorenzo live - Autobiografia di una festa", "text": "Lorenzo Live - Autobiografia di una festa \u00e8 l'undicesimo album di Lorenzo Cherubini, in arte Jovanotti."}
{"id": "440101", "revid": "63078", "url": "https://it.wikipedia.org/wiki?curid=440101", "title": "Warcraft Adventures", "text": ""}
