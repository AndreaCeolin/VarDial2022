{"id": "419770", "revid": "125133239", "url": "https://it.wikipedia.org/wiki?curid=419770", "title": "Prenomi albanesi", "text": "Questa \u00e8 una lista di prenomi pi\u00f9 o meno comuni in albanese, cui viene aggiunto fra parentesi l'equivalente italiano quando noto.\nNomi maschili albanesi.\nB.\nBajuk,\nBakull,\nBalan,\nBaler,\nBalish,\nBallan,\nBallor,\nBallush,\nBalmir,\nBalshe,\nBalush,\nBamir,\nBeniamin\nBeqir,\nBaral,\nBardh,\nBardhal,\nBardhani,\nBardhanjor,\nBardhian,\nBardhim,\nBardhok,\nBardhor,\nBardhosh,\nBardhush,\nBardhyl,\nBardibal,\nBaren,\nBarid,\nBarjet,\nBarije,\nBarlet,\nBarmal,\nBarven,\nBarzid,\nBashkim,\nBastri,\nBato,\nBaton,\nBatonian,\nBatul,\nBatun,\nBatush,\nBec,\nBecan,\nBedar,\nBedarin,\nBegatim,\nBegator,\nBejkush,\nBekim,\nBelshar,\nBen,\nBep,\nBepin,\nBendo,\nBenush,\nBercen,\nBergin,\nBerosh,\nBersn,\nBerzant,\nBesa,\nBesart,\nBesatar,\nBesator,\nBesfort,\nBesian,\nBesmir,\nBesnik,\nBesor,\nBestar,\nBetim,\nBezan,\nBilal,\nBilan,\nBilbil,\nBilen,\nBilind,\nBilis,\nBinak,\nBirzim,\nBisar,\nBisen,\nBitil,\nBizat,\nBjeshkan,\nBjeshkor,\nBlat,\nBled,\nBledar,\nBledaret,\nBledat,\nBledian,\nBledin,\nBledion,\nBledor,\nBleon,\nBlegin,\nBlend,\nBlendi,\nBlendar,\nBleran,\nBlerand,\nBlerian,\nBlerim,\nBleror,\nBlerosh,\nBlert,\nBlerton,\nBlerush,\nBlet,\nBletak,\nBletar,\nBletmir,\nBletor,\nBlin,\nBlirim,\nBlodin,\nBlond,\nBoiken,\nBonin, \nBorak,\nBoran,\nBorash,\nBorbardh,\nBores,\nBorian,\nBorim,\nBorsak,\nBorush,\nBriland,\nBregan,\nBrel,\nBrerim,\nBresh,\nBret,\nBriken,\nBriz,\nBrizid,\nBruzor,\nBubul,\nBujar,\nBujet,\nBuklor,\nBukuran,\nBukurosh,\nBukurush,\nBulezim,\nBulim,\nBulin,\nBurim,\nBurnor,\nBurror,\nBusid,\nButar,\nButor,\nBuzagaz,\nBylin.\nC.\nCal,\nCel,\nCelush,\nCem,\nCemtar,\nCen,\nCer,\nCeril,\nCirkel,\nCirket,\nCok,\nCol,\nCristian,\nCuf,\nCukal,\nCukel,\nCurr,\nCurran.\n\u00c7.\n\u00c7ajup,\n\u00c7apel,\n\u00c7ekel,\n\u00c7eldit,\n\u00c7elik,\n\u00c7elikan,\n\u00c7elikor,\n\u00c7elin,\n\u00c7eljan,\n\u00c7eltar,\n\u00c7ilt\u00ebrim,\n\u00c7ilt\u00ebror,\n\u00c7iltor,\n\u00c7lirim,\n\u00c7lirime\n\u00c7un.\nD.\nDajtar,\nDalin,\nDanjush,\nDaniel,\nDamiani,\nDardan,\nDasant,\nDasantil,\nDasar,\nDasaret,\nDash,\nDashalir,\nDashamir,\nDashan,\nDashnor,\nDasho,\nDashurim,\nDastid,\nDator,\nDaut,\nDazan,\nDazem,\nDazer,\nDazim,\nDazin,\nDazmen,\nDebil,\nD\u00ebborak,\nD\u00ebboran,\nD\u00ebboras,\nDedan,\nDedash,\nDed\u00eb,\nD\u00ebfrim,\nDejk,\nDelin,\nD\u00eblir,\nD\u00ebliran,\nD\u00eblirim,\nDelmin,\nDelosh,\nDemush,\nDenat,\nDenis,\nDennis,\nDerdhkarikos,\nDesart,\nDesar,\nDesaret,\nDervish,\nD\u00ebshir,\nD\u00ebshirim,\nD\u00ebshiror,\nDetar,\nDevoll,\nDiell,\nDiellar,\nDiellor,\nDijan,\nDijar,\nDijemir,\nDilin,\nDiljan,\nDilosh,\nDimal,\nDimat,\nDindar,\nDionis,\nDirin,\nDitbardh,\nDite,\nDition,\nDitjon,\nDitlum,\nDitmir,\nDiturak,\nDituror,\nDitver,\nDonart\u0171,\nDonjet,\nDorargjend,\nDorart,\nDorbardh,\nDragon,\nDranjash,\nDranush,\nDrejtar,\nDren,\nDrenaz,\nDrenor,\nDrenush,\nDrilon,\nDrin,\nDrinaz,\nDrinbardh,\nDrinor,\nDrinush,\nDrit,\nDritan,\nDritbardh,\nDrit\u00ebsim,\nDritim,\nDritjon,\nDritor,\nDritosh,\nDritush,\nDrityll,\nDrivast,\nDukagjin,\nDukuran,\nDulin,\nDunga,\nDurim,\nDushkan,\nDushkor,\nDyrdemeni.\nDH.\nDhelk,\nDhelkor,\nDhimit\u00ebr,\nDhoni,\nDhuntiar,\nDhur\u00ebtar,\nDhurim.\nE.\nEdene,\nEdis,\nEdjon,\nEdlir,\nEdmond,\nEdrin,\nEduart,\nEgli,\nElfat,\nElidona\nElis,\nEltion,\nElton,\nElvan,\nElvis,\nEmir,\nEmirjon,\nEmirush,\nEnea,\nEngj\u00ebll, \nEni,\nEnid,\nEndri,\nEndrin,\nEndrit,\nEnian,\nEnkel,\nEnkelan,\nEnkelej,\nEnkelejd,\nEntela,\nEnxhi,\nEpikad,\nErag,\nEragim,\nErald,\nErand,\nErbardh,\nErblin,\nErdet,\nErdi,\nErdit,\nEr\u00ebzak,\nErgi,\nErgildo,\nErgj\u00ebnd,\nErgys,\nErin,\nErind,\nErion,\nErjet,\nErjon,\nErkand,\nErlet,\nErlind,\nErlir,\nErlis,\nErlul,\nErmal,\nErmir,\nErnest,\nEsmerald,\nErshel,\nErtjol,\nErvis,\nErzan,\nErzen,\nEsat,\nEshten,\nEtrit,\nEtritan.\nEtmond\nF.\nFajkor,\nFatbardha,\nFatlum,\nFation,\nFatmir,\nFatmirosh,\nFaton,\nFatos,\nFatushe,\nFejizie,\nFestar,\nFestim,\nFeta,\nFidan,\nFilip,\nFillor,\nFisnik,\nFisnikor,\nFitim,\nFitor,\nFlakor,\nFlakrim,\nFlamur,\nFlamure,\nFlamurtar,\nFlatror,\nFlatrosh,\nFllad,\nFlladagim,\nFlladim,\nFlladjet,\nFlokart,\nFlori,\nFlorian,\nFloritan,\nFlorien,\nFlorjon,\nFlurim,\nFluturak,\nFluturim,\nFluturosh,\nFoltar,\nFortan,\nFran\u00e7esko,\nFrangjishk,\nFrank.\nG.\nGac,\nGacalin,\nGacan,\nGaldim,\nGash,\nGarip,\nGavril,\nGaz,\nGazjet,\nGazjon,\nGazlind,\nGazllim,\nGazmadh,\nGazmend,\nGazmim,\nGazmir,\nGazmor,\nGeldon,\nGenc,\nGencian,\nGent,\nGenti,\nGentian,\nGerti,\nGerton,\nGesian,\nG\u00ebzim,\nG\u00ebzimjet,\nG\u00ebzimtar,\nGioneto,\nGlauk,\nGojar,\nGojart,\nGojtar,\nGramoz,\nGugush,\nGur,\nGuran,\nGurash,\nGurnan,\nGurosh,\nGurran,\nGurten,\nGustin,\nGuxim,\nGuximor,\nGuximtar.\nGJ.\nGjallim,\nGjallor,\nGjanosh,\nGjator,\nGjelb\u00ebrim,\nGjelb\u00ebror,\nGjelosh,\nGjelush,\nGjergj,\nGjerush,\nGjethor,\nGjik,\nGjin,\nGjinush,\nGjon,\nGjovalin,\nGjele,\nGjush.\nH.\nHalit,\nHasan,\nHekur,\nHekuran,\nH\u00ebnor,\nHershor,\nHieshor,\nHile,\nHilmi,\nHiror,\nHysni.\nHalil\nI.\nIdlir,\nIlir,\nIlirjan,\nIgli,\nIdajet,\nIdriz,\nIlmi,\nIljaz,\nIndrit,\nIrdi.\nismail\nJ.\nJani,\nJak,\nJasemin,\nJel,\nJelan,\nJenorim,\nJerin,\nJeta,\nJetan,\nJetbardh,\nJetgjat,\nJetik,\nJetish,\nJetlir,\nJetlum,\nJetmir,\nJetnor,\nJeton,\nJetor,\nJetosh,\nJetsor,\nJetush,\nJon,\nJoniar,\nJontar,\nJorik,\nJoshan,\nJozef,\nJosif,\nJozefin,\nJul,\nJulian,\nJurgen.\nK.\nKajan,\nKandal,\nKaon,\nKaplan,\nKasden,\nKastrraveci,\nKastriot, \nKejd,\nKejdi,\nKeler,\nKelmend,\nKelmendar,\nK\u00ebndell,\nKersi,\nKismete,\nKlajdi,\nKlambet,\nKlaudia,\nKlaris\nKleant,\nKledi,\nKlest,\nKlestor,\nKlevat,\nKlevi, \nKlodiana,\nKlejvis,\nKodran,\nKola,\nKoldet,\nKolent,\nKomir,\nKomnen,\nKostantini,\nKargjoni,\nKlark,\nKorab,\nKozma,\nKrahbardh,\nKrenar,\nKrenim,\nKreshnik,\nKreshnikan,\nKreshnikor,\nKristi,\nKrojan,\nKron,\nKrrelar,\nKryemir,\nKthjellim,\nKthjellor,\nKujtim,\nKushtim,\nKushtrim,\nKuvendor,\nKyeart.\nL.\nLabeat,\nLabeatan,\nLabian,\nLabik,\nLabinot,\nLesh,\nLadim,\nLadon,\nLaid,\nLaidan,\nLaidin,\nLaidon,\nLalosh,\nLalzak,\nLambi,\nLand\u00ebr,\nLartan,\nLartim,\nLartor,\nLarush,\nLason\nLastar\nLavd\u00ebrim\nLavdim\nLavdimir,\nLavdor,\nLaureta,\nLazrim,\nLazror,\nLaz\u00ebr,\nLed,\nLedan,\nLedar,\nLed\u00ebr,\nLedian,\nLedion,\nLedjan,\nLedjo,\nLedor,\nLefter,\nLek,\nLekan,\nLel\u00ebrim,\nLend,\nLendar,\nLesin,\nLetan,\nLevik,\nLigj\u00ebror,\nLikan,\nLinaz,\nLind,\nLindamir,\nLindiell,\nLindita,\nLinor,\nLir,\nLiri,\nLirak,\nLirian,\nLiridash,\nLiridon,\nLirim,\nLirimtar,\nLirjet,\nLirjon,\nLirosh,\nLirush,\nLis,\nLish\u00ebnd\u00ebr,\nLisian,\nLisin,\nLismal,\nLismor,\nLoran,\nLuan,\nLuftar,\nLuftarak,\nLuftim,\nLuigji,\nLuisi,\nLuk\u00eb,\nLul,\nLulan,\nLulart,\nLulash,\nLulbardh,\nLulbukur,\nLul\u00ebzim,\nLulian,\nLuljet,\nLuljon,\nLulkuq,\nLulmaj,\nLulmal,\nLulmir,\nLulor,\nLulosh,\nLulver,\nLumbardh,\nLumir,\nLumnjie,\nLumnor,\nLumtor,\nLumturor,\nLunik,\nLurtim,\nLushan,\nLuvar,\nLuz,\nLuzak.\nLL.\nLlambi,\nLlazar,\nLlazi,\nLleshan,\nLleshi.\nM.\nMalen,\nMaliq,\nMalor,\nMaloran,\nMaltin,\nMalton,\nManar,\nMandet,\nManesh,\nManol,\nManuell,\nMaranaj,\nMarash,\nMaren,\nMargil,\nMargjel,\nMarku,\nMarjan,\nMaringlen,\nMarson,\nMarsuela,\nMasil,\nMat,\nMateu,\nMarsel,\nMartini,\nMasini,\nMbar\u00ebsor,\nMbarjet,\nMedina,\nMedison, \nMedon,\nMeitin,\nMeksh,\nMelit,\nMegi,\nMendim,\nMendor,\nMentar,\nMentor,\nM\u00ebrkur,\nMeriton\nMermor,\nM\u00ebrtir,\nM\u00ebrtish,\nMesin,\nM\u00ebt\u00eb,\nMic,\nMigjen,\nMikan,\nMikeli,\nMiklor,\nMilon,\nMimoze,\nMinat,\nMinaz,\nMinush\nMir,\nMirak,\nMirakand,\nMiran,\nMirash,\nMirbardh,\nMirdash,\nMirdit,\nMirdrit,\nMir\u00ebsor,\nMirgen,\nMirgjen,\nMirgjin,\nMirian,\nMirjet,\nMirjon,\nMirlind,\nMiror,\nMirosh,\nMirsjell,\nMirton,\nMirush,\nMirvjen,\nMitar,\nMitil,\nMitri,\nMitrush,\nMihail,\nMjaltor,\nMjlatush,\nMolos,\nMonum,\nMorin,\nMudiljano,\nMugull,\nMugullim,\nMugullor,\nMurrash,\nN.\nNaim,\nNaltor,\nNandi,\nNardi,\nNarent,\nNares,\nNaresin,\nNarest,\nNaron,\nNart,\nNazif,\nNderan,\nNderbardh,\nNderim,\nNdermir,\nNderor,\nNderush,\nNdoni,\nNdrica,\nNdri\u00e7im,\nNdritar,\nNdue,\nNedin,\nNerit,\nNeritan,\nNertil,\nNertilian,\nNerton,\nNesil,\nNesim,\nNestan,\nNexheta,\nNikolin,\nNikoll\u00eb,\nNilo,\nNoj,\nNevila,\nNtoni.\nNJ.\nNjaci,\nNjazi.\nO.\nOhri,\nOimir, \nOklendi,\nOlger,\nOligert,\nOlsi,\nOlt,\nOltan,\nOltian,\nOltion,\nOni,\nOrges,\nOrgesa,\nOrial,\nOstral.\nP.\nPal,\nPajor,\nPajtim,\nPanajot,\nPanent,\nParan,\nParish,\nParlind,\nParmor,\nPartin,\nParush,\nParver,\nPasin,\nPashk\u00e0,\nPaskal,\nPelion,\nPelionian,\nPellazg,\nP\u00ebllumb,\nP\u00ebllumbardh,\nP\u00ebllumbor,\nP\u00eblqim,\nP\u00ebrg\u00ebzim,\nPerinjak,\nP\u00ebrnar,\nP\u00ebrparim,\nPerset,\nPetrit,\nPezar,\nPjeter,\nPjet\u00ebr,\nPjetri,\nPin,\nPine,\nPinent,\nPinjoll,\nPirro,\nPirust,\nPirustian,\nPishak,\nPishtar,\nPladiron,\nPlahent,\nPlakont,\nPlarent,\nPlarentian,\nPlarentin,\nPlat,\nPlator,\nPlatoran,\nPlatur,\nPlaturan,\nPlepan,\nPleurat,\nPlotmir,\nPrarim,\nPre\u00e7etaj,\nPrekatar,\nPremal,\nPremt,\nPremtar,\nPremtim,\nPremtor,\nPreshtim,\nPretash,\nPrijar,\nPrijatar,\nProgon,\nPunbardh.\nQ.\nQamil,\nQamiran,\nQani,\nQazim,\nQefli,\nQekuradh,\nQemal, \nQ\u00ebndrak,\nQendror,\nQesarak,\nQet\u00ebsor,\nQieflije.\nR.\nRasim,\nRedian,\nRedon,\nRedonald,\nRefik,\nRegont,\nReinald,\nReis, \nRexhep,\nRexhino,\nRezart,\nRiad,\nRidvan,\nRifat,\nRinald,\nRinim,\nRinor,\nRinosh,\nRixhers,\nRobenca,\nRozaf,\nRozafat,\nRubensa,\nRudan,\nRudor.\nRR.\nRrap,\nRrapush,\nRr\u00ebnjak,\nRrezag,\nRrezagim,\nRrezan,\nRrezar,\nRrezargjend,\nRrezart,\nRrezekuq,\nRrezelind,\nRrezor,\nRritan,\nRritush,\nRrok,\nRron.\nS.\nSabon,\nSabri,\nSaimir Cela,\nSament,\nSameti,\nSami,\nSaimir,\nSamon,\nSaprin,\nSarden,\nSardian,\nSarmin,\nSation,\nSazan,\nSenton,\nSafet,\nSibastjana,\nSikan,\nSiner,\nSkend,\nSk\u00ebnder,\nSkenobard,\nSkerd,\nSkerdian,\nSkerdilaid,\nSkifter,\nSkirt,\nSkirtan,\nSkord,\nSkordian,\nSlator,\nSofron,\nSok\u00ebllor,\nSokol,\nSokolan,\nSokolar,\nSorkadh,\nSotir,\nSpiro,\nSpiridhon,\nSpartak,\nStefan,\nStelush,\nSteu,\nSuferin,\nSugar,\nSukalem,\nSumbullor,\nSuril,\nSurin,\nSutosh,\nSuveljian,\nSybukur,\nSy\u00e7el,\nSymir,\nSynar,\nSytar,\nSyzjar,\nsighert.\nSH.\nShaip,\nShefquet,\nShegan,\nShegor,\nShegush,\nShelgor,\nShend,\nSh\u00ebndet,\nShendim,\nShendor,\nShendver,\nShenjtar,\nShk\u00eblqar,\nShk\u00eblqim,\nShk\u00eblqor,\nShk\u00eblzen,\nShk\u00ebmb,\nShk\u00ebmbor,\nShk\u00ebndijor,\nShkozak,\nShkulmor,\nShkumbin,\nShpat,\nShpatar,\nShpel,\nShpend,\nShp\u00ebtim,\nShpezar,\nShporiz,\nShpresar,\nShpresim,\nShpresmir,\nShpresor,\nShpuzak,\nShqiponja,\nShtatmir.\nT.\nTad,\nTaden,\nTadin,\nTador,\nTamblak,\nTani,\nTanush,\nTarabosh,\nTarin,\nTarion,\nTatul,\nTaulant,\nTasim,\nTaulantian,\nTeit,\nTemal,\nTeodhori,\nTerand,\nTergit,\nTernil,\nTeut,\nTeutan,\nTeutik,\nTiljaus,\nTiment,\nTome,\nTomor,\nTomorak,\nTonin,\nTr\u00ebndafil,\nTrim,\nTrimnor,\nTrimor,\nTrimshor,\nTrint,\nTrishull,\nTritan,\nTritos,\nTrodant,\nTrumzak,\nTufar,\nTulir,\nTuliran,\nTumir,\nTush.\nTH.\nThanas,\nThanor,\nThanush,\nTh\u00ebll\u00ebzor,\nThemistokli,\nThjeshtak,\nThjeshtor.\nU.\nUc,\nUcan,\nUdhmir,\nUjkan,\nUjkash,\nUjmir,\nUk\u00eb,\nUksan,\nUlban,\nUlkan,\nUljan,\nUlp\u00ebtin,\nUlpian,\nUlqin,\nUran,\nUrim,\nUrt,\nUrtan,\nUrtar,\nUrtash,\nUsht\u00ebror,\nUshtim,\nUsian,\nUskan.\nV.\nVaid,\nVajkal,\nVajkan,\nVal,\nValbardh,\nValdas,\nValdet,\nValgjin,\nValjet,\nVallzor,\nValm,\nValmira,\nValmor,\nValth,\nValtid,\nVandan,\nVardon,\nVarid,\nVasil,\nVastak,\nVath,\nVedat,\nVegim,\nVehbi,\nVels,\nVelson,\nVepran,\nVeprim,\nVeprimtar,\nVerak,\nVeran,\nVerim,\nVerlind,\nVermosh,\nVeror,\nVersuli,\nVerush,\nVerzant,\nVeshtak,\nVesid,\nVesim,\nVesor,\nVezullim,\nVezullor,\nVidan,\nVidush,\nVigan,\nVilzan,\nVin\u00e7enzi,\nVindar,\nViniok,\nVirtyt,\nVisar,\nVishkull,\nVishkullar,\nVishkullor,\nVisir,\nViti,\nVizak,\nVladimir,\nVlastar,\nVleftar,\nVleran,\nVler\u00ebsim,\nVleror,\nVlerush,\nVllaz\u00ebrim,\nVokon,\nVolset,\nVraptar,\nVrujim,\nVrullim,\nVukel,\nVullnet,\nVullnetmir.Vilma\nX.\nXhavit, Xhemal,\nXhevdet, xhelal,\nXhovan,\nXhuljano,\nXhulio,\nXixan,\nXix\u00ebllim,\nXix\u00ebllor,\nXhildo,\nXhelil,\nXhevair.\nY.\nYlber,\nYlberor,\nYlberosh,\nYllball,\nYlldrit,\nYlli,\nYllim,\nYlljet,\nYlljon,\nYllkuq,\nYllmir,\nYllnor,\nYllor,\nYllpar.\nZ.\nZagoll,\nZaimin,\nZairik,\nZallor,\nZambak,\nZamir,\nZarik,\nZarist,\nZbardhim,\nZbardhor,\nZbukurim,\nZ\u00ebdlir,\nZef,\nZekash,\nZem\u00ebror,\nZenel,\nZeshkan,\nZgur,\nZjarrmor,\nZjarror,\nZogan,\nZoglar,\nZorad,\nZymbyl.\nNomi femminili albanesi.\nA.\nAbla,\nAda,\nAdamata,\nAdana,\nAdania,\nAdanira,\nAdea,\nAdelina,\nAdmeta,\nAdriatika,\nAdriana,\nAfeida,\nAferdita,\nAfrime,\nAfrore,\nAfta,\nAgime,\nAgimore,\nAgnushe,\nAgrina,\nAgrone,\nAidana,\nAiola,\nAje,\nAjkina,\nAjkuna,\nAlarona,\nAlasina,\nAlbana,\nAlbanesha,\nAlbanora,\nAlberina,\nAlbulena,\nAlbuna,\nAlfida,\nAlida,\nAlkana,\nAlketa,\nAlkina,\nAlma,\nAlmarina,\nAlpera,\nAltea,\nAltina,\nAlzana,\nAlzena,\nAlzeta,\nAmanta,\nAmantina,\nAmbra,\nAmisa,\nAna, Anita, Anbeta,\nAndia\nAndena,\nAndika,\nAndina,\nAnduena, Angjela,\nAngjelina,\nAnila,\nAnisa,\nAnjeza,\nAntiana,\nAntigone,\nAntintana,\nAnula,\nAranita,\nArba,\nArbana,\nArbena,\nArbenia,\nArbenore,\nArberasha,\nArbiana,\nArbrorja,\nArdita,\nArdiana,\nArgita,\nArgjela,\nArgjendore,\nArianisa,\nArianita,\nArila,\nAriona,\nArjeta,\nArjola,\nArlinda,\nArmira,\nArnena,\nArnisa,\nArsa,\nArta,\nArtana,\nArtare,\nArtbesa,\nArte,\nArtiana,\nArtina,\nArtnora,\nArtora,\nArtorana,\nArvena,\nArzana,\nAshtina,\nAstirta,\nAtdhesore,\nAudara,\nAudata,\nAurora,\nAulona,\nAvenda.\nB.\nBajame,\nBajula,\nBalera, \nBali,\nBalina,\nBalisha,\nBallargjenda,\nBalleze,\nBallmira,\nBallonja,\nBallore,\nBalloshe,\nBalmira,\nBaluke,\nBalushe,\nBamira,\nBardha,\nBardhabora,\nBardhana,\nBardhanjora,\nBardhesha,\nBardhime,\nBardhina,\nBardhoke,\nBardhonja,\nBardhora,\nBardhoshe,\nBardhulina,\nBardhyle,\nBarena,\nBaresha,\nBarida,\nBarzida,\nBashkime,\nBata,\nBatona,\nBatoniana,\nBatuja,\nBatula,\nBatuna,\nBatusha,\nBecana,\nBedare,\nBedarina,\nBegatia,\nBegatime,\nBegatore,\nBejka,\nBejkushe,\nBelina,\nBelita,\nBeltina,\nBena,\nBena,\nBenara,\nBenkushe,\nBenusha,\nBergina,\nBerkina,\nBeroshe,\nBersa,\nBersena,\nBerzanta,\nBesa,\nBesara,\nBesarta,\nBesforta,\nBesjana,\nBesime,\nBesmira,\nBesnike,\nBesora,\nBestara,\nBetare,\nBetime,\nBezana,\nBidusa,\nBiklena,\nBilana,\nBilbile,\nBilbilesha,\nBilena,\nBilida,\nBilisa,\nBilonja,\nBirkena,\nBisara,\nBisena,\nBiskonja,\nBitila,\nBizata,\nBjeshka,\nBjeshkana,\nBjeshkore,\nBleda,\nBledana,\nBledare,\nBledareta\nBledarina\nBledata,\nBlediana,\nBledina,\nBlediona,\nBledora,\nBlega,\nBlegina,\nBlenda,\nBlendara,\nBleona,\nBleranda,\nBleriana,\nBlerime,\nBlerina,\nBlerona,\nBlerore,\nBleroshe,\nBlerta,\nBlertana,\nBlertoshe,\nBlertusha,\nBletake,\nBletana,\nBletare,\nBletmira,\nBletore,\nBlina,\nBlirime,\nBlodina,\nBoikena,\nBona,\nBonja,\nBora,\nBorake,\nBorana,\nBorasha,\nBorbardha,\nBoriana,\nBorime,\nBorina,\nBorsaka,\nBorushe,\nBregana,\nBregore,\nBrela,\nBrena,\nBrerima,\nBreta,\nBriga,\nBrikena,\nBrilanda,\nBrisilda,\nBrixhilda,\nBriza,\nBrizida,\nBruna,\nBrunilda,\nBruzina,\nBruzore,\nBruzta,\nBruztore,\nBujana,\nBujare,\nBujaresha,\nBujaria,\nBujeta,\nBukla,\nBuklore,\nBukura,\nBukurana,\nBukuresha,\nBukureza,\nBukurie,\nBukuriza,\nBukuroshe,\nBukurushe,\nBul\u00ebza,\nBul\u00ebzime,\nBul\u00ebzore,\nBulima,\nBulina,\nBulore,\nBurbuqe,\nBurila,\nBurime,\nBurimza,\nBuronja,\nBurrnore,\nButare,\nBut\u00ebza,\nButina,\nButmira,\nButore,\nBuzagaze,\nBuzida.\nC.\nCala,\nCela,\nCeme,\nCemtare,\nCirkore,\nCuca,\nCukela,\nCurlina,\nCurrana,\nCurrela.\n\u00c7.\n\u00c7ajupe,\n\u00c7apela,\n\u00c7eldita,\n\u00c7elike,\n\u00c7elikore,\n\u00c7elina,\n\u00c7eljeta,\n\u00c7elora,\n\u00c7eltare,\n\u00c7eltina,\n\u00c7eltira,\n\u00c7ika,\n\u00c7iljeta,\n\u00c7ilt\u00ebrime,\n\u00c7iltore.\nD.\nDafina,\nDajtina,\nDajza,\nDalina,\nDall\u00ebndyshe,\nDanja,\nDanjana,\nDanjusha,\nDarana,\nDardana,\nDardanesha,\nDasanta,\nDasantila,\nDasara,\nDasareta,\nDasha,\nDashamira,\nDashtra,\nDashuri,\nDashurime,\nDastida,\nDava,\nDazana,\nDazema,\nDazeta,\nDazime,\nDazina,\nDazmena,\nD\u00ebborake,\nD\u00ebborane,\nDedana,\nDejka,\nDelina,\nD\u00eblira,\nD\u00eblirana,\nD\u00eblirime,\nDeliza,\nDelmere,\nDelmina,\nDenada,\nDenata,\nDenisa,\nDesa,\nD\u00ebshira,\nD\u00ebshirana,\nD\u00ebshirime,\nDetare,\nDiella,\nDiellare,\nDiellonja,\nDiellore,\nDija,\nDijana,\nDijara,\nDijemira,\nDila,\nDilika,\nDilina,\nDiljana,\nDiloshe,\nDiluke,\nDindare,\nDirina,\nDitbardha,\nDitila,\nDitlinda,\nDitlume,\nDitmira,\nDitona,\nDitore,\nDiturake,\nDituri,\nDiturore,\nDitvera,\nDonika,\nDonjeta,\nDonmira,\nDorargjenda,\nDorarta,\nDorbardha,\nDorina,\nDoriza,\nDoruntina,\nDrande,\nDranushe,\nDrejta,\nDrejtare,\nDrena,\nDrenaza,\nDrenore,\nDrenusha,\nDrilona,\nDrina,\nDrinaza,\nDrinore,\nDrinusha,\nDriola,\nDrita,\nDritana,\nDritbardha,\nDrit\u00ebsime,\nDritime,\nDritjona,\nDritona,\nDritoshe,\nDritusha,\nDritylle,\nDrivasta,\nDukagjine,\nDukurana,\nDulina,\nDurime,\nDurimtare,\nDushkana.\nDH.\nDhelka,\nDhelkore,\nDhuntare,\nDhuntia,\nDhurata,\nDhurime,\nDhuronja.\nE.\nEanda,\nEarta,\nEdlira,\nEdliriana,\nEdma,\nEdona,\nEdrina,\nEjona,\nElbana,\nElbara,\nElbaroza,\nElbuna,\nElhaida,\nElira,\nEliriana,\nEliverta,\nElona,\nElvana,\nEm\u00ebrushe,\nEmira,\nEmiranda,\nEmirea,\nEmiriana,\nEmirjona,\nEndrina,\nEndrita,\nEneda,\nEriola,\nEniana,\nEnkela,\nEnkelana,\nEnkeleda,\nEnkelejda,\nEnsuela,\nEntela,\nEstela \nEnxhi,\nEpikada,\nEra,\nEraa,\nEraga,\nEragime,\nEralda,\nEranda,\nErblina,\nErbora,\nErdetta,\nErdita,\nEr\u00ebzake,\nErgesa,\nEriana,\nErina,\nErinela,\nEriona,\nErisa,\nEriselda,\nErjeta,\nErkanda,\nErleta,\nErlisa,\nErlule,\nErmale,\nErmira, \nErora,\nErshela,\nErvina,\nErvisa\nErvjollca,\nErza,\nErzena,\nEtleva,\nEtrita,\nEtritana,\nEva,\nEvirjank.\n\u00cb.\n\u00cbnd\u00ebrrjeta,\n\u00cbngj\u00ebllushe.\nF.\nFadile,\nFajkore,\nFatbardha,\nFationa,\nFatjeta,\nFatlinda,\nFatlume,\nFatmire,\nFatmiroshe,\nFatose,\nFatushe,\nFestare,\nFestime,\nFidane,\nFiskaja,\nFisnike,\nFisnikore,\nFitime,\nFitore,\nFlakime,\nFlakore,\nFlakrime,\nFlamure,\nFlamurtare,\nFlatrore,\nFlatroshe,\nFllada,\nFlladagime,\nFlladime,\nFlladjeta,\nFlojera,\nFlokarta,\nFlora,\nFloriza,\nFlurime,\nFluroma,\nFlutur,\nFluturake,\nFluturesha,\nFluturime,\nFoltare,\nForta,\nFortana,\nFortiana.\nG.\nGajusha,\nGajza,\nGaldime,\nGaldimore,\nGarentina,\nGashe,\nGazjeta,\nGazlinda,\nGazllime,\nGazmadhe,\nGazmenda,\nGazmime,\nGazmira,\nGazmore,\nGeldona,\nGelina,\nGena, \nGenca,\nGenciana,\nGenta,\nGentiana,\nGenusa,\nGlorja,\nGenzana,\nG\u00ebshtenja,\nG\u00ebzimbardha,\nG\u00ebzime,\nG\u00ebzimjeta,\nG\u00ebzimtare,\nGledia,\nGojarta,\nGojtare,\nGonxhe,\nGrela,\nGu\u00e7e,\nGugu\u00e7e,\nGugushe,\nGurbita,\nGure,\nGurgullime,\nGurije,\nGurime,\nGuroshe,\nGurtena,\nGuxime,\nGuximore,\nGuximtare.\nGJ.\nGjallime,\nGjallore,\nGjelb\u00ebrime,\nGjelb\u00ebrore,\nGjelina,\nGjeraqina,\nGjethina,\nGjethore,\nGjina,\nGjinushe.\nGjergjina\nH.\nHabibe,\nHanushe,\nHare,\nHartina, \nHasna,\nHatixhe,\nHavushe,\nHekurane,\nHekurore,\nHekurusha,\nH\u00ebna,\nH\u00ebnore,\nH\u00ebnplota,\nH\u00ebnza,\nHerake,\nHiesore,\nHijeshia,\nHijeshore,\nHira,\nHiroshe,\nHirushe,\nHolli,\nHosi,\nHotiana.HELGA\nI.\nIsuf,\nIlda,\nIlira,\nIliresha,\nIliria,\nIlirjana,\nIlirjeta,\nIlnaja,\nIna,\nInajet, \nIrida,\nIrikla,\nIris,\nIrvina,\nIsida,\nIsmete,\nIsmina.\nIftade\nJ.\nJada,\nJasemina,\nJearta,\nJehona,\nJehora,\nJela,\nJelana,\nJelira,\nJemira,\nJera,\nJerina,\nJerm\u00ebsina,\nJerta,\nJeta,\nJetare,\nJetbardha,\nJet\u00ebmb\u00ebl,\nJetgjata,\nJetika,\nJetisha,\nJetlira,\nJetlume,\nJetmira,\nJetnore,\nJeta,\nJetona,\nJetore,\nJetsore,\nJona,\nJoniana,\nJoniara,\nJonida,\nJolanda,\nJora,\nJorika,\nJorina,\nJosha,\nJoshina,\nJovita,\nJozefina,\nJuliana,\nJumira,\nJurgena.\nK.\nKaltona,\nKaltra,\nKamila,\nKanarina,\nKandalina,\nKanina,\nKanjusha,\nKanusha,\nKaona,\nKarmelina,\nKastriote,\nKate,\nKelera,\nKelmenda,\nKelmendina,\nKejdi\nK\u00ebngushe, \nKimete,\nKismete,\nKlambeta, \nKlara,\nKlarisa,\nKledjana,\nKlesta,\nKlevata,\nKlevinda,\nKlodiana,\nKimete,\nKnida,\nKodrane,\nKojena,\nKolenta,\nKoliza,\nKomira,\nKomnena,\nKorabe, \nKorsika,\nKosova,\nKrahbardha,\nKrahjeta,\nKrahtare,\nKrenare,\nKrenarija,\nKrenime,\nKrenore,\nKreshnike,\nKreshnikia,\nKreshnikore,\nKristaq\nKrojana,\nKrojza,\nKrrelare,\nKryearta,\nKsanda,\nKthjellime,\nKthjellore,\nKujtime,\nKumbullore,\nKumri,\nKuq\u00eblina,\nKuq\u00eblore,\nKushtime,\nKushtrime,\nKuvendore.\nL.\nLabeata,\nLabeatana,\nLabiana,\nLadana,\nLadina,\nLadona,\nLaida,\nLaidana,\nLaidina,\nLaidona,\nLajmime,\nLajmora,\nLajthiza,\nLajza,\nLanasa,\nLandare,\nLandi,\nLandra,\nLandroja,\nLartana,\nLartime,\nLartore,\nLarushe,\nLasonia,\nLastare,\nLauresha,\nLavd\u00ebrime,\nLavdi,\nLavdie,\nLavdime,\nLavdimira,\nLavduri,\nLavdusha,\nLazdrena,\nLazrime,\nLazrore,\nLeda,\nLedana,\nLediana,\nLediona,\nLedona,\nLedra,\nLekana,\nLeminota,\nLenda,\nL\u00ebndina,\nLesina,\nLetana,\nLevika,\nLidra,\nLigj\u00ebresha,\nLigj\u00ebrime,\nLigj\u00ebrore,\nLikana,\nLilika,\nLiljana,\nLinada,\nLinda,\nLindamira,\nLindiella,\nLindita,\nLindiza,\nLindrita,\nLinora,\nLira,\nLirake,\nLiri,\nLiriana,\nLiridashe,\nLirije,\nLirika,\nLirime,\nLirishta,\nLiriza,\nLirjeta,\nLirjoa,\nLiroshe,\nLirushe,\nLisa,\nLisara,\nLisiana,\nLisina,\nLisna,\nLiveta,\nLjena,\nLoke,\nLorana,\nLuane,\nLuftarake,\nLuftare,\nLuft\u00ebrore,\nLuft\u00ebtare,\nLuftime,\nLula,\nLularta,\nLulashe,\nLulbardha,\nLulbukur,\nLule,\nLul\u00ebza,\nLul\u00ebzime,\nLulia,\nLuliana,\nLuljeta,\nLuljona,\nLulkuqe,\nLulmaja,\nLulmale,\nLulmira,\nLulore,\nLuloshe,\nLulushe,\nLulvera,\nLulvije,\nLulzjarre,\nLumbardha,\nLume,\nLumira,\nLumjeta,\nLumnesha,\nLumnije,\nLumnore,\nLumtore,\nLumturesha,\nLumturi,\nLumturore,\nLuriana,\nLurtime,\nLushana,\nLaureta.\nLL.\nLlamburi,\nLlaskonja.\nM.\nMadhnore,\nMadusa,\nMajera,\nMajlinda,\nMalabana,\nMalana,\nMalarta,\nMalbora,\nMalda,\nMaldrita,\nMale,\nMalorana,\nMalore,\nMaltina,\nMaltona,\nMalvina,\nManare,\nMandeta,\nManjola,\nManushaqe,\nManxurane,\nMarashe,\nMardana,\nMarena,\nMargarita,\nMargjela,\nMariglent,\nMarije,\nMarina,\nMarnesha,\nMarsida,\nMarsona,\nMarta,\nMbara,\nMbar\u00ebsia,\nMbar\u00ebsore,\nMbarjeta,\nMbarvasha,\nMedona,\nMeitina,\nMelika,\nMelita,\nMenata,\nMen\u00e7uria,\nMendime,\nMendore,\nMentare,\nMentore,\nMentoria,\nMergita,\nMerita,\nMeritore,\nMerma,\nMermore,\nMermushe,\nM\u00ebrsina,\nMerushe,\nMesila,\nMesoriana,\nMidila,\nMikana,\nMiklore,\nMilca,\nMilona,\nMilosana,\nMilza,\nMimoza,\nMinaza,\nMira,\nMirada,\nMiradije,\nMirakanda,\nMirale,\nMirana,\nMiranda,\nMirashe,\nMirate,\nMirbana,\nMirbardha,\nMirdashe,\nMire,\nMirela,\nMirena,\nMir\u00ebsi,\nMir\u00ebsore,\nMirgeta,\nMirgita,\nMirgjine,\nMiriana,\nMirina,\nMirjeta,\nMirjona,\nMirlinda,\nMirnela,\nMirni,\nMirnije,\nMirnisa,\nMirore, Miroshe,\nMirsjella,\nMirtona,\nMirushe,\nMirvana,\nMirvjena,\nMiserdhe,\nMitare,\nMitore,\nMjaltina,\nMjaltore,\nMjaltushe,\nMollarta\nMolosia,\nMunibe,\nMugullore,\nMuzakina.\nN.\nNafije,\nNaltina,\nNaltore,\nNanda,\nNarenta,\nNaresa,\nNaresina,\nNaresta,\nNarona,\nNarta,\nNartila,\nNava,\nNderbardha,\nNderime,\nNderina,\nNdermira,\nNderore,\nNderusha,\nNdri\u00e7ime,\nNdrina,\nNdrita,\nNdritesha,\nNedina,\nNexhmije,\nN\u00ebntore,\nN\u00ebntorina,\nNerenxa,\nNeri,\nNerita,\nNeritana,\nNertila,\nNesa,\nNesila,\nNestana,\nNevena,\nNevila,\nNexheta,\nNgadh\u00ebnjime,\nNgaz\u00ebllime,\nNikolina,\nNisjeta,\nNistare.\nNJ.\nNjome,\nNjomzake.\nO.\nOhrije,\nOimira,\nOjna,\nOketa, \nOkniva,\nOlisa,\nOlsa,\nOlta,\nOltana,\nOltiana,\nOltiona,\nOneda,\nOrgesta,\nOrgeta,\nOrkidea,\nOstrala.\nP.\nPajtime,\nPalleshja,\nPanenta,\nPanj\u00ebz,\nPaq\u00ebsime,\nPaq\u00ebsore,\nParane,\nPar\u00ebz,\nParime,\nParlinda,\nParmore,\nPartina,\nParushe,\nParvera,\nPashie,\nPasina,\nPekulare,\nPekule,\nPeliona,\nPellazge,\nPellqeshja,\nPera,\nPerseta,\nPetrite,\nPeza,\nPezare,\nP\u00ebllumbe,\nP\u00ebllumbesha,\nP\u00ebllumbore,\nP\u00eblqime,\nPem\u00ebl,\nPem\u00eblina,\nP\u00ebrg\u00ebzime,\nP\u00ebrg\u00ebzore,\nP\u00ebrlindje,\nP\u00ebrnare,\nP\u00ebrparime,\nPina,\nPinenta,\nPirrina,\nPishtare,\nPlaina,\nPlarenta,\nPlarentina,\nPlatamona,\nPlatora,\nPlatorana,\nPlatura,\nPlaturana,\nPlepane,\nPleurata,\nPlotmira,\nPlotnie,\nPohime,\nPopuqine,\nPranvera,\nPrekatare,\nPremta,\nPremtare,\nPremtime,\nPremtore,\nPreshtime,\nPrijare,\nPrijatare,\nProgone,\nPrusha,\nPuhie,\nPuhiza,\nPunbardha,\nPundrita,\nPunmira,\nPuntore.\nQ.\nQershina,\nQershiza,\nQershore,\nQeta,\nQetare,\nQet\u00ebza,\nQet\u00ebsore,\nQeti,\nQetime,\nQetore,\nQ\u00ebndrake.\nR.\nRafaela,\nRajmonda,\nRedona,\nRega,\nRegonta,\nRilindje,\nRimta,\nRina,\nRinime,\nRinore,\nRinoshe,\nRinushe,\nRovena,\nRozafa,\nRozafata,\nRuda,\nRudana,\nRudina,\nRudore.\nRR.\nRrape,\nRrapushe,\nRrezage,\nRrezagime,\nRrezake,\nRrezane,\nRrezare,\nRrezargjenda,\nRrezarina,\nRrezarta,\nRreze,\nRrezedita,\nRrezekuqe,\nRrezepare,\nRrezore,\nRrona,\nRronja.\nS.\nSadete,\nSadik,\nSandie,\nSara,\nSardiana,\nSarmina,\nSationa,\nSazane,\nSelvie,\nSelvina,\nSenela,\nSentona,\nSerina,\nSibastjana,\nSikana,\nSinera,\nSjellmira,\nSkediana,\nSkenobarda,\nSkerda,\nSkerdilaida,\nSk\u00ebnde,\nSk\u00ebndere,\nSkiftere,\nSkirtana,\nSkordiana,\nSlatora,\nSoida,\nSokolane,\nSokolare,\nSokole,\nSokolesha,\nSonila,\nSorkadhe,\nStelusha,\nStenata,\nStolie,\nSuela,\nSuferina,\nSugare,\nSukore\nSumbullare,\nSumbullore,\nSurila,\nSurina,\nSuta,\nSutore,\nSutosha,\nSuzana,\nSymira,\nSynore,\nSytara.\nSH.\nShazije,\nSheboja,\nShega,\nShegane,\nSheg\u00ebza,\nShegore,\nShegushe,\nShejnare,\nShelege,\nShelgore,\nShelgushe,\nSh\u00ebndete,\nShendvera,\nShenj\u00ebtare,\nShenj\u00ebza,\nSheqere,\nSheqja,\nShigjet\u00ebza,\nShkab\u00ebza,\nShkabonja,\nShk\u00eblqare,\nShk\u00eblqime,\nShk\u00eblzene,\nShk\u00ebmbe,\nShk\u00ebmbore,\nShk\u00ebndije,\nShk\u00ebndiza,\nShkumbine,\nShparta,\nShpatena,\nShpatore,\nShpenda,\nShp\u00ebtime,\nShporiza,\nShpresa,\nShpresare,\nShpresim\nShpresore,\nShpuzake,\nShqipe,\nShqiponja,\nShtatmira.\nT.\nTanusha,\nTadena,\nTadina,\nTadora,\nTarina,\nTariona,\nTataja,\nTatuja,\nTaulante,\nTaulantiana,\nTea,\nTefta,\nTemale,\nTeranda,\nTergita,\nTernila,\nTetore,\nTeuta,\nTeutaja,\nTeutana,\nTeutika,\nTeutona,\nTolina,\nTomore,\nTomorina,\nTonine,\nTr\u00ebndafile,\nTr\u00ebndelina,\nTrime,\nTrim\u00ebrore,\nTrimnore,\nTrita,\nTritana,\nTritanera,\nTriteuta,\nTrodanta,\nTulirana,\nTumira,\nTushana,\nTushe.\nTH.\nThana,\nThan\u00ebza,\nThanore,\nThanula,\nThanusha,\nTh\u00ebll\u00ebza,\nTh\u00ebll\u00ebzare,\nTh\u00ebll\u00ebzore.\nU.\nUejda,\nUjkana,\nUljana,\nUksana,\nUlpiana,\nUrana,\nUrime,\nUrta,\nUrtane,\nUrtare,\nUrtie,\nUrtoshe,\nUsiana,\nUskana.\nV.\nVace,\nValbardha,\nVala,\nValbona,\nValdete,\nValgjine,\nValjeta,\nVallnesha,\nVallzore,\nValma,\nValmira,\nValmore,\nValtida,\nValtiza,\nVandana,\nVasha,\nVash\u00ebza,\nVashnore,\nVatha,\nVegime,\nVelsa,\nVenda,\nVendona,\nVeprane,\nVeprime,\nVera,\nVerake,\nVeriana,\nVerime,\nVerina,\nVerjona,\nVerore,\nVeroshe,\nVerusha,\nVerzana,\nVesa,\nVeseka,\nVeshtake,\nVesime,\nVesore,\nVesoshe,\nVet\u00ebtima,\nVezullime,\nVezullonja,\nVezullore,\nVidane,\nVidushe,\nVila,\nVil\u00ebza,\nVilina,\nVilna,\nVilzana,\nVinioka,\nVioleta,\nViollca,\nVirtyte,\nVisare,\nVishkullore,\nVishnj\u00ebza,\nVishnjore,\nVistare,\nVitmira,\nVitore,\nVjeshtore,\nVjollca,\nVjosa,\nVlastare,\nVlefta,\nVleftore,\nVlera,\nVlerana,\nVleroshe,\nVlersime,\nVlerushe,\nVllaz\u00ebrime,\nVloresha,\nVoglane,\nVok\u00ebla,\nVokona,\nVolseta,\nVoltiza,\nVraptare,\nVraptore,\nVrila,\nVrujime,\nVrulle,\nVrullie,\nVrullime,\nVrullore,\nVrulloshe,\nVullnete,\nVullnetore.\nX.\nXinxife,\nXixa,\nXix\u00ebllime,\nXix\u00ebllonja,\nXix\u00ebllore,\nXixore, Xhevaire,\nXh\nXhesika,Xhoana, Xhona, Xhonika, Xhoslin, Xhorxhina,\nXhuana,\nXhuljana,\nXhuljeta,\nXhulia, Xhulizana, Xhulizare.\nY.\nYlbe.\nYlberia,\nYlberina,\nYlberore,\nYlberoshe,\nYllballe,\nYllbardha,\nYlldrita,\nYllesha,\nYll\u00ebza,\nYlljeta,\nYllka,\nYllkuqe,\nYllmira,\nYllnesha,\nYllnore,\nYllore,\nYllpara.\nZ.\nZaimina,\nZairika,\nZambake,\nZamira,\nZana,\nZanamira,\nZanesha,\nZanfina,\nZanushe,\nZarista,\nZbardhime,\nZbardhore,\nZbardhullore,\nZbukurime,\nZbutime,\nZ\u00ebdlira,\nZem\u00ebrdlira,\nZem\u00ebrore,\nZem\u00ebrushe,\nZeshkane,\nZjarrina,\nZjarrta,\nZoga,\nZog\u00ebla,\nZoglare,\nZoglina,\nZonate,\nZorada,\nZulma,\nZulmore,\nZymbyle.\nZH.\nZhaklin, Zhaneta, Zhuljeta."}
{"id": "419772", "revid": "32698", "url": "https://it.wikipedia.org/wiki?curid=419772", "title": "Primo di Eisenstein", "text": ""}
{"id": "419778", "revid": "116473130", "url": "https://it.wikipedia.org/wiki?curid=419778", "title": "Anneliese van der Pol", "text": "Deve la sua popolarit\u00e0 principalmente a Disney Channel e soprattutto alla serie tv \"Raven\" e il suo spin off \"A casa di Raven\".\nBiografia.\nAnneliese \u00e8 nata a Naaldwijk, nei Paesi Bassi, da padre olandese, Willem van der Pol, e da madre statunitense di origine ebraica, Dyan Ross, nativa di Brooklyn (New York). Si \u00e8 trasferita con la famiglia negli Stati Uniti quando aveva solo tre anni, possedendo quindi una doppia cittadinanza, olandese ed americana. Ha due sorelle maggiori, Rachel e Sarah.\nProblemi con la legge.\nSecondo il sito americano TMZ.com, Anneliese il 10 luglio del 2006 \u00e8 stata arrestata per guida in stato di ebbrezza. L'attrice-cantante infatti \u00e8 stata sorpresa dalla polizia con un livello di alcool nel sangue pari a 0,19. La sentenza \u00e8 stata rinviata al 19 marzo del 2007.\nL'accusa intanto ha chiesto 2844 dollari, 36 mesi di lavori sociali e l'obbligo di seguire un corso per disintossicarsi dall'alcool.\nCarriera.\nNell'estate 2006, in America si \u00e8 disputato il primo evento sportivo idealizzato Disney Channel, The Disney Channel Games, e Anneliese ha partecipato come concorrente in una delle tre squadre prestabilite dall'evento (ha partecipato nella squadra rossa, che per\u00f2 non ha avuto la meglio).\nAnneliese ha interpretato la parte di \"Belle\" in \"La bella e la bestia\" che \u00e8 debuttato a Broadway il 3 aprile 2007. Sar\u00e0 l'ultima attrice a recitare la parte di Belle, visto che lo spettacolo si chiuder\u00e0 dopo 13 anni, alla fine di luglio 2007.\nNel 2011 ha partecipato nella serie di Disney Channel \" A tutto ritmo\" \"(Shake it up)\" nel ruolo di Ronnie."}
{"id": "419779", "revid": "339392", "url": "https://it.wikipedia.org/wiki?curid=419779", "title": "Omicidio di primo grado", "text": ""}
{"id": "419781", "revid": "339392", "url": "https://it.wikipedia.org/wiki?curid=419781", "title": "Omicidio di secondo grado", "text": ""}
{"id": "419782", "revid": "1498232", "url": "https://it.wikipedia.org/wiki?curid=419782", "title": "Regioni della Croazia", "text": "Le regioni (o contee) della Croazia (in croato: \"\u017eupanije\"), dette anche zupanie, costituiscono la suddivisione territoriale di primo livello del Paese e sono pari a 20; ad esse si aggiunge la citt\u00e0 (\"grad\") di Zagabria (come \"la citt\u00e0 con le autorit\u00e0 di regione\"/\"la citt\u00e0 al livello di regione\").\nSecondo la legge sull'autogoverno locale e territoriale (art. 6), \u00abla regione \u00e8 l'unit\u00e0 territoriale dell'autogoverno il cui territorio rappresenta un complesso naturale, storico, economico, sociale, di traffico e d'autogoverno, e viene instituta per assicurare lo svolgimento di affari d'interesse territoriale\u00bb.\nI nomi delle singole regioni nella loro versione originale sono caratterizzate dai suffissi \"-\u010dka\" e \"-ska\", che contraddistinguono i sostantivi aggettivati: per questo vanno sempre seguiti dalla dizione \"\u017eupanija\". La traduzione pi\u00f9 aderente \u00e8 pertanto quella aggettivante (es. \"regione spalatino-dalmata\" anzich\u00e9 \"regione di Spalato e della Dalmazia\"), ma solo poche regioni hanno un nome pienamente traducibile secondo questa regola.\nProfili istituzionali.\nPrerogative.\nLe regioni croate non hanno autonomia legislativa, ma adottano gli statuti regionali (conformemente a legge particolare) ed emettono i regolamenti (le \"delibere\"). Possono per\u00f2 applicare tasse (o meglio, il governo nazionale restituisce loro una porzione delle tasse che raccolgono) e dispongono di un \"budget\", anche se non considerevole.\nNell'ambito delle competenze d'autogoverno le regioni svolgono le attivit\u00e0 d'interesse territoriale (regionale), in particolare quelle inerenti l'istruzione, la sanit\u00e0, lo sviluppo economico, la pianificazione e lo sviluppo di una rete d'istituzioni educative, sanitarie, sociali e culturali, le attivit\u00e0 finalizzate alla salvaguardia della natura e dell'ambiente, il traffico e la relativa infrastruttura, la manutenzione delle strade pubbliche, il rilascio di permessi di costruzione e d'ubicazione, altri atti concernenti l'edilizia e l'attuazione dei documenti d'assetto territoriale per il territorio delle regioni (ad eccezione delle \"grande citt\u00e0\" e delle citt\u00e0 sedi delle regioni che, secondo le norme stabilite con la legge, svolgono anche attivit\u00e0 concernenti la manutenzione delle strade pubbliche e l'edilizia sul territorio della propria competenza); e svolgono altre mansioni conformemente a leggi particolari.\nGli affari che rientrano nell'ambito di competenza d'autogoverno regionale devono essere regolati dalla legge.\nOrgani di governo.\nLe istituzioni regionali sono disciplinate dal \"Titolo VI\" della Costituzione croata del 1990 (con le modifiche fino al 2014), dalla Legge sull'autogoverno locale e territoriale (regionale) e dalla Legge sulle elezioni locali.\nOgni regione (\"\u017eupanija\") \u00e8 dotata di precisi organi previsti dalla legge:\nIn ciascuna regione il governo centrale \u00e8 rappresentato da un Ufficio d'amministrazione statale (\"Ured dr\u017eavne uprave\"). Il capo dell'Ufficio (\"predstojnik\"), nominato dal Governo croato, rappresenta lo Stato sul territorio della regione (nella Citt\u00e0 di Zagabria il sindaco \u00e8 inoltre rappresentante dello Stato). Essi fanno capo al Ministero dell'Amministrazione Pubblica."}
{"id": "419783", "revid": "339392", "url": "https://it.wikipedia.org/wiki?curid=419783", "title": "Omicidio di terzo grado", "text": ""}
{"id": "419787", "revid": "118064890", "url": "https://it.wikipedia.org/wiki?curid=419787", "title": "Omicidio (ordinamento statunitense)", "text": "L'omicidio nel diritto degli Stati Uniti d'America manca di una disciplina unitaria in quanto la definizione del contenuto del reato e dei criteri e modi in cui viene punito spetta, salvo in determinati casi eccezionali, alla esclusiva competenza dei singoli stati. Le legislazioni penali dei vari stati differiscono tanto nella terminologia usata per definire l'omicidio quanto nell'individuazione del suo contenuto. \u00c8 tuttavia possibile riconoscere una serie di elementi comuni alle diverse legislazioni statali e tracciare un quadro generale, seppur approssimativo, del reato di omicidio nella legislazione americana.\nTipi di omicidio.\nIl termine omicidio (in inglese \"homicide\" o pi\u00f9 propriamente \"criminal homicide\") individua generalmente una categoria di reati che puniscono l'uccisione di una persona causata da una persona, senza il concorso di cause di giustificazione (in inglese \"unlawful killing of a human being\").\nLa legislazione penale statunitense, come numerose altre legislazioni anche lontane dalla tradizione giuridica americana e in generale di common law, manca di una figura delittuosa unitaria di omicidio e individua una serie di delitti distinti a seconda della gravit\u00e0 con cui l'uccisione di una persona viene compiuta. Anche da un punto di vista terminologico si tratta di reati indicati con nomi diversi.\nUna prima distinzione \u00e8 quella tra \"murder\" e \"manslaughter\": si tratta di due distinti reati entrambi rientranti nella categoria dell'omicidio, inteso come \"criminal homicide\", poich\u00e9 il fatto materiale di entrambi \u00e8 l'uccisione di un uomo. Il \"murder\" \u00e8 un reato pi\u00f9 grave del \"manslaughter\", dal quale si differenzia tanto per circostanze soggettive attinenti all'autore del reato quanto per circostanze oggettive relative alla modalit\u00e0 di esecuzione dell'azione criminosa. Il \"murder\" pu\u00f2 essere sanzionato con pene molto pesanti, che possono arrivare all'ergastolo o alla pena di morte, negli stati in cui \u00e8 prevista.\nA loro volta sia il \"murder\" che il \"manslaughter\" sono strutturati in base alla loro gravit\u00e0.\nNella legislazione penale federale e quella di molti stati l'omicidio \u00e8 pertanto classificato in ordine decrescente di gravit\u00e0 nel seguente modo:\nQuesto schema rappresenta solo una delle possibili classificazioni dell'omicidio: gli stati della Florida, Minnesota e Pennsylvania prevedono infatti un terzo grado per il \"murder\", mentre altri stati (ad esempio lo Utah o il Texas) non adottano una classificazione per gradi, ma prevedono accanto alla fattispecie del \"murder\" una forma aggravata (\"aggravated murder\" in Utah e \"capital murder\" in Texas) che comporta la condanna alla pena capitale.\nMurder.\nL'omicidio capitale di primo grado.\nL'omicidio-\"murder\" di primo grado \u00e8 la forma pi\u00f9 grave di omicidio. Esso pu\u00f2 comportare la condanna alla pena di morte, quando il reato \u00e8 sottoposto alla giurisdizione federale o di uno stato che la prevede. Generalmente perch\u00e9 un omicidio venga classificato di primo grado \u00e8 necessario dimostrare che il reato sia il risultato di un disegno criminoso volto all'uccisione di un uomo. Si parla in proposito di \"malice aforethought\", cio\u00e8 di premeditazione del reato di omicidio. L'omicidio di primo grado \u00e8 dunque un omicidio premeditato che non sia stato compiuto in uno stato d'ira o di concitazione.\nAccanto all'omicidio premeditato si possono individuare altre due forme di omicidio di primo grado, definite in base alle circostanze oggettive in cui il delitto \u00e8 stato commesso:\nQualora ad esempio due persone compiano una rapina in banca e uno dei due rapinatori spari e uccida una terza persona, entrambi potranno essere condannati per omicidio di primo grado, anche se la morte del terzo \u00e8 imputabile esclusivamente a uno dei due rapinatori. In questo caso la sola partecipazione a un diverso crimine, in conseguenza del quale si \u00e8 verificata la morte di un uomo, fa s\u00ec che tutti gli autori del primo crimine rispondano di omicidio. Alcuni stati estendono ulteriormente la portata di questo principio e puniscono per omicidio di primo grado tutti gli autori di un diverso crimine, a causa del quale si \u00e8 verificata la morte di un uomo, anche quando la morte non sia imputabile ad alcuno degli autori del primo reato, ma sia stata cagionata da altra persona o sia un evento accidentale.\nL'omicidio di secondo grado.\nLe legislazioni che prevedono due diversi gradi di \"murder\" considerano l'omicidio di secondo grado come una figura residuale, nel senso che viene considerato di secondo grado ogni omicidio che sia un \"murder\" e che non abbia i requisiti espressamente previsti per l'omicidio di primo grado. Sul piano generale, tutte le volte che un omicidio volontario non pu\u00f2 essere qualificato di primo grado, perch\u00e9 privo di premeditazione oppure perch\u00e9 non caratterizzato da particolare crudelt\u00e0 nell'esecuzione o perch\u00e9 non avvenuto in concomitanza con un altro grave reato (\"felony\"), si potr\u00e0 affermare che si tratta di un omicidio di secondo grado, purch\u00e9 non lo si possa altrimenti qualificare come un \"manslaughter volontario\".\nIn alcuni stati si configura il reato di omicidio di secondo grado quando una persona procura ad un'altra delle lesioni gravi e quest'ultima muore. L'autore delle lesioni risponder\u00e0 di omicidio di secondo grado anche se la morte non era stata da lui voluta n\u00e9 prevista come conseguenza delle lesioni causate alla vittima. In altri casi \u00e8 chiamato a rispondere di omicidio di secondo grado colui che, sottraendosi all'arresto, causa la morte di un uomo oppure determina col suo gesto le circostanze che portano all'uccisione del seguente. \nDove sono previsti tre diversi gradi di omicidio, viene considerato omicidio di terzo grado qualunque omicidio volontario che non abbia i requisiti espressamente previsti n\u00e9 per il primo n\u00e9 per il secondo grado.\nManslaughter.\nUn omicidio ancorch\u00e9 volontario pu\u00f2 essere considerato di minor gravit\u00e0 in considerazione delle circostanze in cui viene commesso. In questo caso viene considerato come un reato distinto ed \u00e8 denominato \"manslaughter\". Esso costituisce un reato diverso dal \"murder\" di cui non pu\u00f2 essere in alcun modo considerato una diversa gradazione.\nUn manslaughter pu\u00f2 essere doloso, cio\u00e8 commesso con l'intenzione di causare la morte di un uomo, ma pu\u00f2 configurarsi anche come un omicidio colposo, in cui la morte \u00e8 conseguenza di una condotta imprudente o negligente. La legislazione penale federale e quella di numerosi stati individuano dunque due diversi gradi di \"manslaughter\": \"manslaughter volontario\" e \"manslaughter involontario\".\nManslaughter volontario.\nIn generale viene considerato \"manslaughter volontario\" un omicidio realizzato con un comportamento idoneo a uccidere e di cui la morte \u00e8 conseguenza prevista o voluta, quando il reato sia commesso per\u00f2 in un particolare stato d'ira determinato da altrui provocazione. \u00c8 richiesto che la provocazione sia proporzionata, idonea cio\u00e8 a indurre una persona di media moralit\u00e0 in uno stato d'ira tale da rendere comprensibile una reazione omicida.\nViene considerato \"manslaughter volontario\" anche il caso in cui una persona causi la morte di un'altra nell'errata convinzione di agire in legittima difesa. Si tratta del caso in cui una persona ritenga solo erroneamente di trovarsi in una situazione di pericolo che giustifichi una reazione da cui deriva la morte di un altro.\nManslaughter involontario.\nQuando la morte di un uomo \u00e8 la conseguenza della condotta imprudente o negligente di un altro, tale omicidio viene definito \"manslaughter involontario\". Si tratta di un omicidio colposo poich\u00e9 la morte non \u00e8 stata voluta n\u00e9 prevista ma \u00e8 stata determinata da negligenza o imprudenza. Il caso tipico del \"manslaughter involontario\" \u00e8 quello dell'omicidio che consegue a un fatto commesso in violazione delle norme sulla circolazione stradale. Molti stati tuttavia configurano questa fattispecie come un diverso e specifico reato.\nDiritto comparato.\nConfronto con l'omicidio nel diritto penale italiano.\nNel sistema americano rientrano nella fattispecie di omicidio una serie di reati che si distinguono tra loro principalmente sulla base della gravit\u00e0 del fatto, con una prima distinzione tra \"murder\", la forma pi\u00f9 grave di omicidio, e \"manslaughter\", ciascuno dei quali presenta poi diversi gradi di gravit\u00e0.\nIl sistema italiano prevede invece tre diverse ipotesi di omicidio, in cui \u00e8 l'elemento soggettivo dell'autore a distinguere una fattispecie dall'altra. L'omicidio non si classifica dunque in base alla gravit\u00e0 della condotta criminosa ma a seconda che l'autore del delitto abbia agito con dolo, preterintenzione o colpa.\nAnche nel sistema italiano la gravit\u00e0 della condotta ha comunque un suo rilievo. Tuttavia la scelta operata dal legislatore italiano \u00e8 stata quella di mantenere l'unit\u00e0 della fattispecie dell'omicidio doloso, graduando il delitto con il sistema delle circostanze aggravanti, e ha cos\u00ec evitato di creare diverse fattispecie di omicidio volontario a seconda della gravit\u00e0.\nIn modo sommario si pu\u00f2 dunque affermare che:\nAnche le regole per il concorso di persone e per il reato aberrante, nel diritto statunitense operano similmente, quanto agli effetti, alle norme di diritto italiano (artt. , , c.p.).\nConfronto con l'omicidio nel diritto penale svizzero.\nRispetto al sistema americano, nell'ordinamento penale svizzero si riscontra dunque una fattispecie base di omicidio che pu\u00f2 essere accostata al \"murder di secondo grado\", con una forma aggravata denominata \"assassinio\", paragonabile a un \"murder di primo grado\". Le figure attenuate di omicidio sono invece accostabili al \"manslaughter\".\nDa un punto di vista terminologico, la versione italiana del codice penale svizzero utilizza il termine omicidio tanto per la fattispecie base dell'art. 111 CP quanto per alcune figure attenuate: omicidio passionale (art. 113 CP) e omicidio su richiesta della vittima (art. 114 CP).\nLa versione francese usa il termine \"homicide\" solo nella rubrica dell'articolo 111 CP ma utilizza poi il termine \"meurtre\" per definire l'omicidio intenzionale dell'art. 111, passionale dell'art. 113 (\"meurtre passionel\"), su richiesta della vittima dell'art. 114 (\"meurtre sur la demande de la victime\"). Per l'assassinio \u00e8 invece usato il termine \"assassinat\" (art. 112). \nLa versione tedesca ricorre a tre diversi termini. Il termine generico che indica l'omicidio \u00e8 \"T\u00f6tung\", utilizzato all'art. 111 (\"vors\u00e4tzliche T\u00f6tung\") e all'art. 114 (\"T\u00f6tung auf Verlangen\"). Vengono usati invece due termini distinti per l'assassinio dell'art. 112 (\"Mord\") e per l'omicidio passionale dell'art. 113 (\"Totschlag\")."}
{"id": "419802", "revid": "125153214", "url": "https://it.wikipedia.org/wiki?curid=419802", "title": "Renato Pollini", "text": "Biografia.\nEsponente del Partito Comunista Italiano, a 21 anni divenne consigliere provinciale e poi assessore ai lavori pubblici, fu sindaco di Grosseto dal 1951 al 1970, quando venne eletto alle elezioni regionali in Toscana nelle liste del PCI e confermato per tre legislature consecutive (1970-1975, 1975-1980 e 1980-1985), ricoprendo anche la carica di assessore regionale al bilancio e finanze.\nSenatore nella IX e X Legislatura, membro del Comitato Centrale, della Commissione Centrale di Garanzia del PCI, Vicepresidente Vicario del gruppo parlamentare PCI-PDS del Senato nella X legislatura, \u00e8 stato Tesoriere del partito dal 1982 al 1989, quando si dimise per motivi di salute.\nFu arrestato nel maggio 1993 in seguito allo scandalo di Tangentopoli, ma venne successivamente scarcerato su istanza dei difensori. Fu inquisito otto volte ed \u00e8 stato sempre assolto in tutte le vicende giudiziarie in cui era stato coinvolto.\n\u00c8 morto a Firenze all'et\u00e0 di 85 anni."}
{"id": "419804", "revid": "729019", "url": "https://it.wikipedia.org/wiki?curid=419804", "title": "Castello di Amboise", "text": "Il castello di Amboise, situato nell'omonima cittadina nel dipartimento dell'Indre e Loira, \u00e8 situato in una posizione che domina la Loira. \u00c8 incluso nella lista dei castelli della Loira.\nPrima di essere unito ai beni della corona reale di Francia nel 1434, il castello appartenne, per oltre quattro secoli, alla potente famiglia d'Amboise. Durante il Rinascimento, fu molte volte residenza di diversi re di Francia.\nVenne parzialmente distrutto dopo la Rivoluzione: del progetto di Carlo VIII rimanevano le residenze reali, la cappella di Saint-Hubert dove riposano i presunti resti di Leonardo da Vinci, le terrazze e le torri che danno al monumento una forma del tutto singolare.\nIl castello di Amboise fu oggetto di una classificazione tra i monumenti storici francesi, nella lista stilata nel 1840.\nSebbene sia di origine medievale, il castello deve il suo aspetto attuale ai rimaneggiamenti e ampliamenti apportati da Carlo VIII nel 1492 e da Francesco I che ne fece la sua corte di residenza, portandovi artisti e personaggi di fama europea come Leonardo da Vinci che trascorse qui gli ultimi anni della sua vita si pensa anche che lui abbia avuto degli allievi che ha addestrato per diventare ottimi pittori ma la loro identit\u00e0 rimane tuttora sconosciuta.\nStoria.\nIl sito di Amboise, abitato fin dall'antichit\u00e0, \u00e8 sempre stato una tappa strategica della Loira. Un \"oppidum\" fu costruito su un luogo tra la Loira e l'Ambasse, la cui punta occidentale sar\u00e0 occupata da un \"piccolo campo\" (800 anni a.C) poi da un \"castellum\" (II secolo d.C). Nel 504, Clodoveo, re dei Franchi, e Alarico II, re dei Visigoti, s'incontrarono sull'\u00cele d'Or (Saint Jean). Poco dopo, Clodoveo sconfisse i Visigoti a Vouill\u00e9 nel 507. Questi ultimi abbandonarono la Loira e si spostarono verso sud.\nQuattrocento anni dopo, durante le invasioni normanne, in accordo con i re di Francia Carlo il Calvo e Luigi il Balbo, Adalardo, arcivescovo di Tours, la cui famiglia controllava Amboise, affid\u00f2 la vigilanza a due dei suoi parenti: il marito di Adelaide, che era una nipote di Adelardo, e Sulpizio I di Buzan\u00e7ais.\nAgli albori dell'anno mille, Amboise era il posto pi\u00f9 protetto di tutto l'ovest della Francia. All'inizio del XII secolo i signori d'Amboise presero il controllo completo della citt\u00e0 e di tutte le sue fortezze.\nFortezza e residenza reale.\nLuigi d'Amboise, uno dei membri della famiglia signorile, partecip\u00f2 nel 1431 al complotto contro Luigi della Tremoille, favorito di Carlo VII. Smascherato, \u00e8 dapprima condannato a morte prima di essere graziato. Il suo castello invece, per vendetta, gli sar\u00e0 confiscato nel 1434. Da quel momento, Amboise entrer\u00e0 nel tesoro reale. Rapidamente, Amboise diventer\u00e0 una dimora reale, e Carlo VII ne fece un vero palazzo.\nIl castello di Amboise si caratterizz\u00f2 per la sua sicurezza. Il 7 ottobre 1461, il re Luigi XI salut\u00f2 qui la regina Maria d'Angi\u00f2, sua madre, dopo la sua incoronazione a Reims. Lei dimorer\u00e0 da l\u00ec in poi a Poitou, lasciando che la regina Carlotta di Savoia e la loro figlia Anna di Francia potessero venire a viverci. In effetti, nel 1433, il delfino Luigi, che era al castello di Loches per la sua educazione, avrebbe potuto trovare rifugio ad Amboise, minacciato com'era dagli alleati dei Borgognoni. D'ora in poi, il castello diventer\u00e0 per via della sua sicurezza la residenza, cos\u00ec come la scuola, dei principi e delle principesse, come Carlo VIII, Luisa di Savoia ed infine Francesco I di Francia. Bisogna aggiungere alla lista anche Margherita d'Austria, che diventer\u00e0 una grande politica nel XVI secolo. La pace di Cambrai fu uno dei benefici di questa educazione ad Amboise. In pi\u00f9, questo castello possedeva una biblioteca straordinaria con una libreria contenente un gran numero di libri di Carlotta di Savoia e di Luigi XI. Il figlio di Carlo VII, Luigi XI, fece crescere suo figlio (il futuro Carlo VIII) ad Amboise per ragioni di sicurezza. Essendo nato nel 1470 al castello, il delfino Carlo apprezzava Amboise e ne fece la sua dimora prediletta. Crebbe l\u00ec sotto la tutela del Duca di Turrena, Jean Buren Anjou Avril de Saint Genis Staufer Signore di Bourr\u00e9 e di Aubry d'Amboise.\nCastello rinascimentale.\nCarlo VIII fece costruire qui le prime costruzioni eccezionali all'inizio del suo regno, ed intraprese profonde ristrutturazioni dal 1492 alla morte avvenuta nel 1498:\nInnamorato della cultura italiana, che lui scopr\u00ec durante le sue campagne in Italia, Carlo VIII invit\u00f2 ad Amboise numerosi artisti italiani nel 1495 (Domenico da Cortona e Fra Giocondo tra gli altri) che volevano trasformare il castello nello stile del Rinascimento. Chiam\u00f2 anche l'orticoltore Pacello da Mercogliano per la progettazione dei giardini. Altri elementi furono creati da vari artisti francesi. La costruzione fu supervisionata da Raymond de Dezest, sovrintendente di Amboise, con l'aiuto di tre architetti: Colin Biard, Guillame Senault e Louis Armangeart, assistiti dai maestri Jacques Sourdenau e Pierre Trinqueau. In questo sito lavorarono costantemente pi\u00f9 di 250 uomini. Il castello in effetti \u00e8 la prova dell'incredibile fusione di architettura tardogotica e rinascimentale potevano creare. Questo non solo era una fusione architettonica, ma anche politica. I sovrani francesi ammiravano l'Italia e inoltre avevano pretese al trono del Regno di Napoli, poich\u00e9 erano discendenti del re di Napoli, Renato d'Angi\u00f2. Gli architetti italiani e gli intellettuali si sentivano orgogliosi di essere chiamati alla corte dei re di Francia, sia perch\u00e9 si sentivano rappresentanti di un grande contesto culturale, sia perch\u00e9 riuscirono in maniera fantasiosa e pi\u00f9 libera a dare espressione del loro genio creativo.\nCarlo VIII tuttavia,mor\u00ec ad Amboise per un'emorragia cerebrale nel 1498, all'et\u00e0 di 27 anni, dopo aver violentemente colpito la testa contro un architrave in pietra della galleria Hacquelebac, il 7 aprile, mentre stava effettuando attivit\u00e0 sportiva.\nLuigi XII, suo successore, ci fece costruire una seconda ala, perpendicolare a l'ala Carlo VIII, nello stile rinascimentale. Cedette il castello a Luisa di Savoia, che qui fece crescere i suoi due figli, Margherita d'Angoul\u00eame e Francesco, i quali venivano istruiti per succedere a Luigi XII. Quando Luigi XII mor\u00ec nel 1515 e Francesco I sal\u00ec al trono, la corte risiedeva ancora molto spesso al castello reale (soprattutto i primi otto mesi del 1518) ma i suoi soggiorni andarono poco a poco a diminuire. Mentre la costruzione continuava, con l'innalzamento della torre Heurtault e la riorganizzazione dell'ala Luigi XII, Francesco I prefer\u00ec altre dimore come i castelli di Chambord, di Blois e di Fontainebleau.\nTuttavia Francesco invit\u00f2 Leonardo da Vinci a soggiornare ad Amboise nella Clos Luc\u00e9, situato nei pressi del castello. Si \u00e8 spesso detto che un sotterraneo permetteva la comunicazione tra questi due castelli: questa \u00e8 sicuramente una leggenda e gli ultimi scavi archeologici hanno dimostrato che questo sotterraneo non \u00e8 mai esistito. Il grande pittore mor\u00ec nel 1519 ad Amboise e fu inumato inizialmente nella collegiale di Saint-Florentin, conformemente alle sue ultime volont\u00e0, edificio che fu distrutto nel 1807. Le ossa attribuite a Leonardo da Vinci furono ritrovate nel 1874 nella cappella Saint-Hubert. Sull'argomento \u00e8 recentemente tornato Carmine Mastroianni nel primo saggio interamente dedicato agli anni francesi di Leonardo (\"Leonardo da Vinci da Roma ad Amboise. Gli ultimi anni di un genio del Rinascimento in fuga dall'Italia\").\nEnrico II, il figlio di Francesco I, continu\u00f2 l'espansione del palazzo ordinando la costruzione di nuovi edifici sul lato orientale. Nel 1560, sotto il breve regno di Francesco II, il castello fu teatro della congiura di Amboise, uno dei primi atti delle guerre di religione.\nDeclino e restauro.\nA partire da Enrico III i soggiorni reali al castello diventarono sempre pi\u00f9 rari. A poco a poco il castello divent\u00f2 una prigione di lusso per grandi personaggi dello Stato. Nel 1626 C\u00e9sar, duca di Vend\u00f4me, e suo fratello Alessandro, gran priore di Francia, furono incarcerati per aver cospirato contro Richelieu. Il castello pass\u00f2 poi nelle mani del fratello del re, Gastone d'Orl\u00e9ans, che ne demol\u00ec una parte nel 1660. Confiscato dal nuovo re, Amboise divent\u00f2 una prigione. Luigi XIV vi rinchiuse Nicolas Fouquet e il duca di Lauzun.\nIl castello, nel XVIII secolo, pass\u00f2 sotto la propriet\u00e0 del duca di Choiseul, che lo abbandon\u00f2 nel 1760 per trasferirsi a Chanteloup, pochi chilometri pi\u00f9 a sud. Il castello pass\u00f2 poi nelle mani del conte di Penthi\u00e8vre, prima di essere confiscato dallo Stato nel 1792, durante la Rivoluzione francese.\nGran parte del castello fu distrutto durante il Primo Impero, quando Napoleone lo cedette, gi\u00e0 in cattive condizioni, all'ex console Roger Ducos; questi, non avendo denaro per ristrutturarlo, prefer\u00ec distruggerne i due terzi, in particolare Saint-Florentin e gli appartamenti della regina, tra il 1806 e il 1810.\nLuigi Filippo I eredit\u00f2 il castello da sua madre. Ripristin\u00f2 le antiche mura distruggendo le case adiacenti e ristruttur\u00f2 l'ala Luigi XII. L'edificio venne tuttavia nuovamente confiscato durante la Rivoluzione del 1848.\nNel 1848, a seguito di un trattato di resa non rispettato dalle autorit\u00e0 francesi, l'emiro Abd El-Kader e un centinaio di compagni furono imprigionati qui prima di essere rilasciati da Napoleone III nel 1852.\nNel 1873 il castello torn\u00f2 alla famiglia Orl\u00e9ans, che lo trasform\u00f2 in una casa per anziani. All'inizio del XX secolo venne effettuato il restauro del palazzo da Victor Ruprich Robert e da suo figlio. Nel 1974 Enrico d'Orl\u00e9ans lo don\u00f2 alla Fondazione Saint-Louis, da lui creata, che ne \u00e8 l'attuale proprietaria.\nArchitettura.\nEsterno.\nIl palazzo si affaccia sulla Loira, trovandosi in cima alla collina. Primo esempio di ispirazione italiana sulle rive della Loira, costruito tra il 1491 e il 1495 circa, riflette la graduale transizione tra il gotico e lo stile rinascimentale.\nLa cappella di Saint-Hubert \u00e8 stata costruita tra il 1488 e il 1493 e decorata con sculture tra il 1491 e il 1496 da artisti fiamminghi, che operarono in un puro stile gotico fiammeggiante usando pietra e gesso della Turenna. Lavorarono su commissione di Carlo VIII, prima che questi scoprisse l'architettura italiana. La cappella venne poi utilizzata come oratorio da Anna di Bretagna, prima di diventare, presumibilmente, il luogo di sepoltura di Leonardo da Vinci.\nL'architrave della porta rappresenta la caccia di Saint-Hubert. Le vetrate, piuttosto recenti, raccontano episodi della vita di San Luigi e il timpano del XIX secolo rappresenta Carlo VIII e Anna di Bretagna.\nLe due torri, entrambe molto massicce e costruite tra il 1488 e il 1495, permettevano alle carrozze ed ai carri di salire sul terrazzo, raggiungendolo per comode rampe anzich\u00e9 per le scale. Si trovano rispettivamente sul lato nord e ovest del castello e sono in stile rinascimentale.\nInterno.\nPalazzo gotico.\nQuesta sala, con archi e costoni intrecciati, controllava l'accesso allo spazio riservato al re. La stanza \u00e8 arredata con cassapanche e credenze in quercia del XV e XVI secolo.\nQuesta galleria aperta consentiva di controllare la Loira e i dintorni di Amboise. Vi sono esposte riproduzioni di disegni di Jacques Androuet du Cerceau che illustrano l'importanza del castello nel XVI secolo.\nLa guardia del corpo del sovrano era composta principalmente da nobili. Questa stanza controllava le scale che portano al piano superiore. L'ambiente si articola intorno ad un pilastro centrale che sostiene tutta la volta. Ci sono delle copie ottocentesche di armature del XVI secolo, tra cui una armatura da combattimento detta \"\u00e0 c\u00f4t\u00e9\" ed una da parata, pi\u00f9 leggera. C'\u00e8 anche una cassa della marina del XVII secolo.\nIl suo nome si riferisce alle numerose feste e balli che venivano organizzati al castello durante il regno dei Valois. Il pavimento \u00e8 composto da piastrelle in cotto che rappresentano gigli, di ispirazione cinquecentesca. L'arredamento \u00e8 costituito da una tavola rinascimentale, una sedia (pi\u00f9 precisamente una \"cathedra\" gotica ornata dagli stemmi del cardinale Georges d'Amboise), e da una cassa del regno di Carlo VIII. Sulle pareti si notano un arazzo delle Fiandre del XVI secolo raffigurante l\"'Omaggio della famiglia di Dario ad Alessandro Magno\".\n\u00c8 in questa grande stanza (la pi\u00f9 grande del castello), che il re si riuniva con il suo consiglio, il vero centro del potere reale. L'ambiente ha due camini: uno, con una cappa trapezoidale, \u00e8 ancora caratterizzato dallo stile gotico, mentre il secondo, all'altra estremit\u00e0 della stanza, ha gi\u00e0 influssi rinascimentali. Il blasone di Anna di Bretagna, dei gigli ed un ermellino, decora molti elementi della stanza: la prima cappa del camino, i pilastri centrali, le vetrate sulla Loira. Anche l'emblema di Carlo VIII adorna la cappa del primo camino. Sul soffitto ci sono dei monogrammi di Carlo VIII e Anna di Bretagna, composti dall'intreccio delle lettere \"C\" e \"A\".\nAi lati, addossati contro le pareti, ci sono i grandi scranni decorati con teli piegati, di stile gotico. Sulle pareti sono esposti i ritratti dei sovrani appartenenti alla famiglia dei Borboni: Enrico IV (dopo Franz Pourbus) e Luigi XIII (dopo Philippe de Champaigne).\nAppartamenti rinascimentali.\nQuesto ambiente mostra evidenti cambiamenti dallo stile gotico a quello rinascimentale, in particolare in ci\u00f2 che concerne la tavola. La camera \u00e8 arredata secondo il gusto gotico per la presenza di un cassettone (chiamato anche credenza o \"buffet\"), una cassapanca, due sedie; gli elementi rinascimentali sono invece una sedia, un tavolo \"all'italiana\" allungabile, una grande cassa di noce intagliata e dorata. Le pareti sono decorate con arazzi di Aubusson del XVII secolo eseguiti su cartoni di Le Brun.\nLe aperture delle finestre, decorate con bastoni da pellegrino, di borse piene di monete e di bisacce ricordano che Amboise era un luogo di sosta per i pellegrini in viaggio verso San Martino di Tours, dove arrivavano prima di continuare la loro strada per Santiago di Compostela.\nLa camera di Enrico II dispone di un letto in stile Enrico II di grandi dimensioni (2,18 m x 1,82 m). Ci sono anche una cassa con un doppio fondo, porte e arazzi di Bruxelles e Tournai risalenti alla fine del XVI secolo e al XVII secolo.\nQuesta era l'antica anticamera degli appartamenti rinascimentali; ora l'ingresso a quelli \u00e8 scomparso. La cappa del camino \u00e8 decorata con corde attorcigliate, simbolo dell'ordine francescano, e con il collare dell'ordine di San Michele, il tutto disposto intorno allo stemma di Anna di Bretagna. Il pannello di legno sopra il camino \u00e8 decorato con la salamandra, emblema di Francesco I.\nAppartamenti di Luigi Filippo.\nIn questa stanza \u00e8 ricostruito un tipico gabinetto dell'et\u00e0 di Luigi Filippo. \u00c8 possibile ammirare un ritratto della duchessa di Orleans, la madre di Luigi Filippo, e, su una credenza, un modello della nave \"Belle Poule\", comandata dal principe di Joinville, figlio di Luigi Filippo, durante il ritorno in Francia delle ceneri di Napoleone I.\nQuesta camera \u00e8 arredata secondo lo stile \"Primo Impero\": ci sono un letto a barca, una scrivania, un tavolo con quattro colonne alla base, una cassa di legno di mogano. Sono presenti anche alcuni mobili in stile Luigi Filippo.\nSulle pareti c'\u00e8 un ritratto di Madame Adelaide, dipinta da Court, e un ritratto del duca e della duchessa di Orleans, di Franz-Xaver Winterhalter.\nI mobili di questa vasta sala sono composti principalmente da un pianoforte \u00c9rard di palissandro impiallacciato di Rio del XIX secolo, una scrivania e una credenza in stile \"Restaurazione\" ed una sedia in mogano. Sulle pareti sono esposti un ritratto di Luigi Filippo, rappresentato con le insegne della monarchia e la Carta Costituzionale del 1830, un ritratto della regina Marie-Am\u00e9lie, con due suoi figli, il duca di Aumale e il duca di Montpensier, e un ritratto di Louis-Philippe-Joseph, detto \"Philippe Egalit\u00e9\". Su un cavalletto si trova anche un ritratto di Abd El-Kader.\nNella cultura di massa.\nL'hotel Ch\u00e2teau Marmont, a Los Angeles, \u00e8 ispirato al castello di Amboise.\nIl 17 giugno 1963 la posta francese ha emesso un francobollo del valore 0.30 F che rappresentava il castello."}
{"id": "419806", "revid": "31101", "url": "https://it.wikipedia.org/wiki?curid=419806", "title": "Larix europaea", "text": ""}
{"id": "419809", "revid": "2225", "url": "https://it.wikipedia.org/wiki?curid=419809", "title": "The Day after Tomorrow - L'alba del giorno dopo", "text": ""}
{"id": "419810", "revid": "287204", "url": "https://it.wikipedia.org/wiki?curid=419810", "title": "B\u00e9renger Sauni\u00e8re", "text": "Ufficialmente parroco dal 1885 al 1909 (fino a quando fu trasferito in un altro villaggio dal proprio vescovo, incarico che rifiut\u00f2 e che lo port\u00f2 alle dimissioni) e dopo il 1909, fino alla sua morte, nel 1917, con l'incarico di Libero Prete (un prete che lavora indipendentemente senza parrocchia). L'epitaffio sull'originale tomba di Sauni\u00e8re del 1917, recitava che egli era stato 'parroco di Rennes-le-Ch\u00e2teau 1885-1917'. Dal 1909 B\u00e9renger Sauni\u00e8re celebrava messa su un altare costruito nella sua Villa Bethania.\nSarebbe sconosciuto oggi se non fosse stato per il fatto di costituire la figura centrale in molte delle teorie cospirative riguardanti Rennes-le-Ch\u00e2teau. Queste speculazioni costituiscono la base di svariati documentari e libri pseudostorici come il libro del 1982 \"Il Santo Graal\" (\"The Holy Blood and The Holy Grail\") di Michael Baigent, Richard Leigh, ed Henry Lincoln. Molti elementi di queste teorie sono stati ripresi successivamente da Dan Brown nel suo best seller del 2003 \"Il codice da Vinci\".\nVita.\nFran\u00e7ois B\u00e9renger Sauni\u00e8re nacque l'11 aprile 1852 a Montazels, nell'Arrondissement di Limoux del dipartimento dell'Aude. Era il primo di sette figli, con tre fratelli (Alfred, Martial, e Joseph) e tre sorelle (Mathilde, Adeline, e Marie-Louise). Era figlio di Marguerite Hugues e Joseph Sauni\u00e8re (1823-1906), chiamato anche \"cubi\u00e9\", sindaco di Montazels (Aude), proprietario del locale mulino, e steward del castello del Marchese di Cazermajous. Alfred divenne prete; Joseph avrebbe voluto diventare medico ma mor\u00ec all'et\u00e0 di 25 anni. B\u00e9renger, d'altro canto, era un atleta e considerato un insolente, indipendente e fondamentalista, ribellandosi regolarmente alle gerarchie.\nFrequent\u00f2 la scuola a St. Louis nel Limoux, entr\u00f2 nel seminario di Carcassonne nel 1874, e fu ordinato sacerdote nel giugno del 1879. Dal 16 luglio 1879 fino al 1882, fu vicario in un altro villaggio locale, Alet. Dal giugno 1882 al 1885, fu prete in un decanato del piccolo villaggio di Clat. Insegn\u00f2 al seminario di Narbona ma, a causa della sua indisciplina, fu inviato in un altro piccolo villaggio di circa 300 abitanti, Rennes-le-Ch\u00e2teau, il 1\u00ba giugno 1885. Fu antirepubblicano e dovette lasciare la propria diocesi dal 1\u00ba dicembre 1885 a luglio 1886, per insegnare ancora una volta al seminario di Narbona. Dato che gli abitanti del villaggio desideravano riaverlo indietro, il prefetto cambi\u00f2 idea e lo richiam\u00f2. A maggio 1890, disse messa anche ad Antugnac di domenica.\nVoci secondo le quali B\u00e9renger Sauni\u00e8re avesse un'ambigua relazione con la propria perpetua, Marie Denarnaud, non trovano giustificazione e sono il prodotto di mito e leggenda. Di seguito le dichiarazioni di Sauni\u00e8re sui principi sui quali si fondava il suo rapporto con la propria perpetua, Marie Denarnaud:\nRispetto, ma non familiarit\u00e0. Non al punto di permetterle di parlare dei problemi del suo ministero. Ci\u00f2 che si dice a una domestica non dovrebbe essere possibile dirlo ad altre donne. Ella deve evitare eccessi di linguaggio non deve aver fiducia nella sua et\u00e0 o piet\u00e0 troppo facilmente. Lei non deve entrare in camera da letto quando lui \u00e8 a letto, tranne che in caso di malattia.\nIl presbiterio era uno dei molti progetti di edifici che Sauni\u00e8re lanci\u00f2 nel villaggio. Egli rinnov\u00f2 l'interno e l'esterno della chiesa locale, costru\u00ec un grande edificio (Villa Bethania) per se stesso, una passeggiata lungo l'estremit\u00e0 del villaggio, e una torre sulla collina locale - una libreria personale chiamata 'Torre Magdala' ricalcante la Torre di Davide a Gerusalemme, chiamata 'Migdal David' o anche chiamata la Torre della Maddalena.\nNel 1896, secondo un rapporto conservato al Vescovado di Carcassone, fu dato inizio a un'indagine dal vescovado circa il modo in cui Sauni\u00e8re aveva trovato i fondi per i vari progetti edili, dato che il suo salario copriva appena le spese. Sauni\u00e8re, che all'et\u00e0 di 50 anni aveva un occhio di vetro, ed era noto per giocare spesso alla lotteria (\"lotteria della casa degli artisti\"), rifiut\u00f2 di cooperare con l'inchiesta. Il vescovado lo ricolloc\u00f2 in un'altra parrocchia, ma Sauni\u00e8re rifiut\u00f2 e diede le dimissioni il 1\u00ba febbraio 1909. Fu processato per simonia nel 1910. Visse per il resto della vita senza un soldo, vendendo medaglie religiose e rosari ai soldati feriti acquartierati a Campagne les Bains. Gli furono mosse anche accuse di proteggere spie tedesche.\nSauni\u00e8re ebbe un infarto il 17 gennaio 1917, e mor\u00ec il successivo 22 gennaio.\nNel settembre 2004, il sindaco di Rennes-le-Ch\u00e2teau fece riesumare le spoglie di Sauni\u00e8re dal cimitero della chiesa e le riseppell\u00ec in un sarcofago di cemento per proteggerlo dai predatori di tombe.\nUno dei protagonisti del romanzo di Dan Brown \"Il codice da Vinci\" si chiama Jacques Sauni\u00e8re e prende il nome da B\u00e9renger Sauni\u00e8re.\nControversie.\nLe controversie intorno alla figura di Sauni\u00e8re si incentrano su due argomenti: i documenti che egli avrebbe trovato nascosti nella sua chiesa, e la sua ipotetica ricchezza.\nLa storia popolare della ricchezza di Sauni\u00e8re.\nI sostenitori delle varie teorie cospiratorie su Rennes-le-Ch\u00e2teau ritengono che mentre rinnovava la chiesa parrocchiale nel 1891, Sauni\u00e8re trov\u00f2 dei documenti antichi riguardanti un grande segreto storico. Queste teorie sostengono che, attraverso il possesso di questi documenti, Sauni\u00e8re fu in grado di ottenere una ricchezza assolutamente sproporzionata alle possibilit\u00e0 di un parroco. I documenti furono apparentemente trovati in un \"pilastro visigotico cavo\" secondo il libro \"Le Tr\u00e9sor Maudit\" di G\u00e9rard de S\u00e8de.\nDopo la morte di Sauni\u00e8re nel 1917 si svilupp\u00f2 una mistica circa la sorgente della ricchezza del parroco. Si era diffusa la teoria secondo cui egli aveva incassato forti somme di denaro dalla Chiesa cattolica per comprarne il silenzio su un segreto che avrebbe potuto minare seriamente il potere della chiesa: l'affermazione pi\u00f9 straordinaria era quella secondo cui egli avrebbe scoperto la tomba dove era stato sepolto Cristo, implicando in tal modo che Cristo non era asceso al cielo.\nLa sorgente reale della ricchezza di Sauni\u00e8re.\nLa sorgente della ricchezza di Sauni\u00e8re \u00e8 fonte di scandalo clericale: \"La sorgente della ricchezza del parroco di Rennes-le-Ch\u00e2teau non era un qualche misterioso tesoro antico, ma la vecchia cara truffa.\"\nSecondo la legge canonica, i sacerdoti hanno la possibilit\u00e0 di celebrare fino a tre messe al giorno e di accettare delle piccole somme per recitare, su richiesta, preghiere per i morti. Sauni\u00e8re, d'altro canto, attraverso una serie di annunci pubblicitari in giornali e riviste a carattere religioso, sollecitava l'invio di denaro promettendo di dir messa a favore dei donatori. Alcune persone spedirono denaro richiedendo centinaia di messe che, in realt\u00e0, non vennero mai celebrate. Nel 1906, Sauni\u00e8re fu convocato davanti alla Corte Vescovile di Carcassonne, dove il vescovado gli ordin\u00f2 di smettere di pubblicizzare le messe, un ordine al quale Sauni\u00e8re fece di tutto per non obbedire.\nI libri mastri di Sauni\u00e8re, composti da migliaia di pagine, contengono i dettagli del denaro ricevuto per un numero tale di messe che nessuno sarebbe stato mai capace di celebrare.\nDicerie del XX secolo.\nQuando, nel 1946, No\u00ebl Corbu acquist\u00f2 la propriet\u00e0 che Sauni\u00e8re aveva edificato e che aveva lasciato in eredit\u00e0 alla perpetua, Marie D\u00e9narnaud, inizi\u00f2 a mettere in giro le dicerie sulla straordinaria ricchezza del parroco. L'intento di Corbu era quello di attrarre possibili clienti verso il ristorante che egli aveva aperto nel periodo di Pasqua del 1955, dato che il villaggio si trovava su una collina in una regione remota e aveva bisogno di incrementare gli affari.\nLa storia non decoll\u00f2 fino a gennaio del 1956 quando una serie di articoli, pubblicati da un quotidiano locale, pubblicizzarono le affermazioni di Corbu su Sauni\u00e8re. Un'intervista a Corbu fu pubblicata con un titolo eclatante: \"Fabuleuse d\u00e9couverte du cur\u00e9 aux milliards de Rennes le Ch\u00e2teau\" (traduz: \"La favolosa scoperta del prete miliardario di Rennes-le-Ch\u00e2teau\"). Questa storia venne quindi ripresa dalla stampa nazionale.\nCorbu incontr\u00f2 poi tale Pierre Plantard, che si dimostr\u00f2 notevolmente attratto dai neonati miti riguardanti Sauni\u00e8re. Plantard aggiunse la propria quota di miti con l'intenzione di promuovere la propria associazione, il Priorato di Sion, registrata nel 1956. Pierre Plantard inizi\u00f2 a redigere un manoscritto e tir\u00f2 fuori delle \"pergamene\" (fabbricate da un amico, Philippe de Cherisey) che Sauni\u00e8re avrebbe scoperto nel corso della ristrutturazione della propria chiesa. Questi documenti apparentemente dimostrerebbero la sopravvivenza della linea merovingia dei sovrani Franchi. Plantard stesso dichiar\u00f2 di discendere da Dagoberto II. I documenti vennero riprodotti nel libro di de Sede del 1967 \"Le Tr\u00e9sor Maudit de Rennes-le-Ch\u00e2teau\" (\"Il tesoro maledetto di Rennes-le-Chateau\"), con la dichiarazione che essi fossero effettivamente vecchi di centinaia d'anni, e contenessero messaggi segreti. Decenni dopo, i cospiratori ammisero la truffa.\nA quel tempo, per\u00f2, la storia del Priorato di Sion era gi\u00e0 stata accettata da alcuni ricercatori, che continuiarono a svilupparla. Nel 1969, lo sceneggiatore inglese Henry Lincoln lesse \"Le Tr\u00e9sor Maudit,\" e, tra il 1970 e il 1979, produsse tre documentari per la BBC Two sull'argomento. A Lincoln furono inoltre suggeriti altri documenti segreti di Plantard, \"Les Dossiers Secrets\" custoditi presso la Bibliotheque Nationale de Paris. Successivamente, Lincoln si riun\u00ec con altri due ricercatori, insieme ai quali scrisse a sei mani il libro del 1982 \"Il santo Graal\", in cui, ignari di fare affidamento su documenti falsi come fonte, dichiararono come \"fatto assodato\" che il Priorato di Sion fosse esistito. Il libro divenne un bestseller internazionale, al quale si \u00e8 ispirato Dan Brown per il suo romanzo bestseller \"Il codice da Vinci\", basato anch'esso sulla premessa che i miti fossero fatti reali.\nLa ricchezza e i supposti ritrovamenti segreti di Sauni\u00e8re (questa volta non citati) sono ancora una volta nominati nella trama del libro di Tim Powers del 1997 \"Earthquake Weather\"."}
{"id": "419839", "revid": "1442080", "url": "https://it.wikipedia.org/wiki?curid=419839", "title": "Antonio Pagni", "text": "Biografia.\nA sette anni, quando mor\u00ec lo zio Mons. Cristiano Pagni, proposto nullius di Pescia, ricevette la sacra tonsura. A diciassette, fu mandato a studiare Filosofia e Diritto all'Universit\u00e0 di Pisa. Compiuti gli studi, si trasfer\u00ec a Firenze e l\u00ec matur\u00f2 la vocazione religiosa.\nRicevuti gli ordini sacri dal vescovo di Fiesole, fu consacrato sacerdote il 6 giugno 1583 dal vescovo di Volterra. A ventisette anni, fece rientro a Pescia, dove si dedic\u00f2 a tempo pieno all'insegnamento della dottrina cristiana ai bambini e a tutto il popolo della cittadina. Per i meriti acquisiti in tale attivit\u00e0, fu nominato canonico della Collegiata di Pescia con la mansione di tesoriere e inviato parroco a Pietrabuona, sopra Pescia. A Pietrabuona, instaur\u00f2 un ottimo rapporto con la popolazione.\nSull'esempio di san Filippo Neri, fond\u00f2 a Pescia una congregazione di laici, della quale curava la formazione spirituale. Fu scelto dal Proposto come confessore e direttore delle Monache Benedettine di Pescia.\nDecisiva fu la conoscenza del buggianese Paolo Ricordati (1517 \u2013 1633), che divenne suo compagno d'attivit\u00e0 per ben trentacinque anni. Si stabilirono in comunit\u00e0 presso la chiesa della \"S.S. Annunziata\" in Pescia e l\u00ec fondarono la Congregazione omonima.\nVerso la fine della sua vita, cerc\u00f2 di associare la congrega a qualche ordine religioso maggiore. Si avvicin\u00f2 ai Chierici Regolari della Madre di Dio, fondati dal santo lucchese Giovanni Leonardi, gi\u00e0 suo vecchio amico, ma il sodalizio fu stroncato dalle autorit\u00e0 della Repubblica di Lucca che non volevano influenze granducali sull'ordine (Pescia era nel Granducato di Toscana, infatti). Finalmente, nel 1623 riusc\u00ec ad ottenere la fusione della congrega con i \"Chierici regolari di S. Paolo\" detti Barnabiti, che avevano una fiorente comunit\u00e0 a Pisa. Intraprese lui stesso tutto il cammino formativo all'interno dell'ordine fino alla morte.\nMor\u00ec in concetto di santit\u00e0 e nel 1627 fu avviato il processo canonico per la sua beatificazione, che si ferm\u00f2 per mancanza di documentazione."}
{"id": "419854", "revid": "74801", "url": "https://it.wikipedia.org/wiki?curid=419854", "title": "Placido Puccinelli", "text": "Educato nell'Abbazia di S. Maria in Firenze, emise la sua professione monastica il 15 gennaio 1626. Subito s'interess\u00f2 di studi e ricerche storiche, soprattutto in ambito genealogico e prosopografico, sulla scia della grande tradizione dell'abbazia. Modello indiscusso fu per\u00f2 lo storico lucchese Francesco Maria Fiorentini (1603 \u2013 1673), con cui instaur\u00f2 una profonda amicizia e un proficuo interscambio culturale. Fu frequentatore della neonata Biblioteca Ambrosiana di Milano, fondata dal cardinale arcivescovo Federico Borromeo. Per lungo periodo si spost\u00f2 in diverse citt\u00e0 dell'Italia settentrionale."}
{"id": "419863", "revid": "92723", "url": "https://it.wikipedia.org/wiki?curid=419863", "title": "Leopoldo Galeotti", "text": "Biografia.\nComp\u00ec gli studi in Legge a Pisa e, dopo la laurea, si trasfer\u00ec a Firenze, ove si leg\u00f2 in sincera amicizia con il giurista e conterraneo Francesco Forti, gi\u00e0 noto collaboratore dell'Antologia. Alla precoce morte di Forti (soli trentadue anni), provvide a curare la pubblicazione delle sue opere. Si avvicin\u00f2 al Gabinetto Viesseux e conobbe il celebre Massimo D'Azeglio, con cui instaur\u00f2 una duratura amicizia.\nNel 1848, ormai inoltrato nell'ambiente culturale fiorentino, fond\u00f2 assieme a Marco Tabarrini il giornale \"Il Conciliatore\" e l'anno seguente \"Lo Statuto\", che prosegu\u00ec le pubblicazioni sino al 1851. Quando Leopoldo II decise di concedere pure una costituzione, entr\u00f2 a far parte della Commissione preparatoria del nuovo testo, che fu emanato nel 1848.\nDeposto il Granduca, il 7 agosto 1859 fu eletto deputato all'Assemblea Toscana nel collegio di Pescia e Valdinievole, riportando notevoli consensi. Entr\u00f2 a far parte dell'entourage moderato al fianco di Gino Capponi, Bettino Ricasoli, Raffaello Lambruschini. Con l'unit\u00e0 d'Italia, fu deputato della Destra storica dal 1861 al 1871, in seguito fu nominato senatore del Regno. Alla sua morte, per espressa volont\u00e0 testamentaria, fu fondata un'opera pia recante il suo nome, che si occupasse di gestire il suo ingente patrimonio e di finanziare borse di studio per studenti poveri ma meritevoli. Presidente dell'Opera doveva essere il vescovo di Pescia, vicepresidente il sindaco. Ad anni alterni si sarebbero dovuti aiutare giovani laici e seminaristi."}
{"id": "419927", "revid": "6923", "url": "https://it.wikipedia.org/wiki?curid=419927", "title": "Uomo orchestra", "text": "L'uomo orchestra (in inglese one-man band) \u00e8 un musicista pluristrumentista, che suona contemporaneamente diversi strumenti e che, in determinati generi musicali, svolge anche il ruolo di cantante. Certi cantautori ad esempio usano questo modo di suonare con chitarra, voce, armonica a bocca e grancassa a pedale.\nNella terminologia pi\u00f9 comune per \"uomo orchestra\" si intende un artista di strada che suona pi\u00f9 strumenti contemporaneamente, ma pu\u00f2 riferirsi anche ad artisti che incidono in studio suonando pi\u00f9 strumenti.\nStoria.\nI primi esempi di \"one man band\", seppure con accezione lievemente diversa da quella che il termine ha conseguito nel tempo, possono essere identificati con i protagonisti dell'attivit\u00e0 giullaresca di piazza del XIII secolo. Il giullare che, per richiamare meglio l'attenzione, accompagnava i suoi monologhi con l'utilizzo di vari strumenti a percussione come tamburelli o triccheballacche, a volte accompagnati da piccole trombe, distribuiti in modo buffonesco sul corpo, in modo da generare frastuono ad ogni movimento, \u00e8 da considerarsi a tutti gli effetti un \"proto one man band\".\nCol passare degli anni e la sempre minore attivit\u00e0 giullaresca, i \"proto\" uomini orchestra si sono quasi estinti, sebbene sia ancora possibile trovarne alcuni in attivit\u00e0 in diverse piazze italiane, tra cui, ad esempio, Piazza Navona a Roma. Un genuino esempio di \"one man band\" \"da strada\" \u00e8 presente nei film \"Mary Poppins\", della Disney, nel personaggio di Bert, interpretato da Dick Van Dyke, e in \"Tot\u00f2 le Mok\u00f2\", nel personaggio di Antonio Lumaconi, interpretato da Tot\u00f2.\nSecondo alcuni gli \"one man band\" moderni sono da intendersi, ormai, perlopi\u00f9, come musicisti, tra cui spiccano alcuni autori di musica elettronica. Per il vero con l'uso dal vivo dell'elettronica occorre per\u00f2 che eventuali automatizzazioni non vincolino l'esecuzione in qualcosa di precostituito e che sia sempre l'artista stesso a creare al momento l'armonia e la melodia. Senza questo criterio non si parlerebbe pi\u00f9 di uomo orchestra, ma di un singolo musicista o un DJ che suona su base musicale pre-registrata.\nNon mancano esempi di \"one man band\" nell'\"heavy metal\", in particolar modo nei suoi sottogeneri pi\u00f9 estremi: da citare Burzum, gruppo \"black metal\" fondato dal suo unico membro fisso Varg Vikernes, e ancora oggi presente, e i Bathory, \"band viking metal\" svedese nella quale il membro fondatore, Quorthon, ha inciso la maggior parte dei dischi in studio da solo, registrando le varie parti cantate e strumentali, e servendosi solo occasionalmente di altri musicisti. Altro esempio sono i Nine Inch Nails, il cui fondatore ed unico membro fisso, Trent Reznor, compone e incide da solo i suoi album affidandosi a dei turnisti per i concerti dal vivo. Questo spiega anche perch\u00e9 queste \"band\" non tenessero concerti, \"tourn\u00e9e\" o presenze a festival musicali, contribuendo a far crescere intorno a loro un certo alone di leggenda."}
{"id": "419935", "revid": "729019", "url": "https://it.wikipedia.org/wiki?curid=419935", "title": "Castello di Azay-le-Rideau", "text": "Il castello di Azay-le-Rideau \u00e8 un monumento in stile rinascimentale appartenente allo stato francese situato nella localit\u00e0 di Azay-le-Rideau, nel dipartimento di Indre-et-Loire. Costruito tra il 1518 e il 1527, questo castello \u00e8 considerato uno degli esempi pi\u00f9 importanti del primo Rinascimento francese. Situato su un'isola nel mezzo del fiume Indre questo pittoresco castello \u00e8 diventato uno dei pi\u00f9 conosciuti dei castelli della valle della Loira.\nContiene lussuosi decori scolpiti e lascia tracce del Rinascimento fiammingo con i suoi magnifici arazzi in stile (XVI secolo) esposti in diverse camere del castello. Ad esso \u00e8 connesso un giardino all'inglese.\nStoria.\nLe origini del castello.\nL'attuale castello di Azay-le-Rideau si trova al posto di un antico castello feudale. Nel corso del XII secolo, il signore locale Ridel (o Rideau) d'Azay, un cavaliere al servizio di Filippo II Augusto, costru\u00ec una fortezza per proteggere la strada da Tours a Chinon nel punto in cui attraversava il fiume Indre.\nTuttavia questo primo castello medievale cadde vittima della rivalit\u00e0 tra le fazioni della Borgogna e Armagnac durante la guerra dei Cent'anni. Nel 1418 il futuro Carlo VII pass\u00f2 attraverso Azay-le-Rideau mentre fuggiva da Parigi, occupata dai Borgognoni, verso la fedele roccaforte di Bourges. Irritato dagli insulti delle truppe della Borgogna che occupavano il villaggio, il signore ordin\u00f2 al suo esercito di espugnare il castello. I 350 soldati all'interno furono trucidati e il castello stesso venne raso al suolo. Per secoli questo avvenimento venne ricordato nel nome della citt\u00e0 di Azay-le-Br\u00fbl\u00e9 (letteralmente: Azay la Bruciata), che rimase in uso fino al XVIII secolo.\nI Berthelot.\nIl castello rimase in rovina fino al 1518, quando la terra venne acquistata da Gilles Berthelot, sindaco di Tours e tesoriere generale delle finanze del re. Desiderando una residenza per ostentare la sua ricchezza e status sociale, Berthelot si preoccup\u00f2 di ricostruire l'edificio in modo che includesse sia il suo passato medievale, sia gli ultimi stili architettonici del rinascimento italiano. Anche se lo scopo del castello doveva essere in gran parte residenziale, le fortificazioni difensive rimasero importanti simboli di prestigio e Berthelot fu entusiasta di averli nel suo nuovo castello. Giustific\u00f2 la sua richiesta al re, Francesco I, in una descrizione esagerata dei tanti \"ladri pubblici, pezzenti e altri vagabondi, malfattori che commettono rissa, dispute, furti, razzie, violenze, estorsioni e vari altri mali\" che minacciavano le citt\u00e0 non fortificate come Azay-le-Rideau.\nI doveri di Berthelot richiedevano sue frequenti assenza dal castello, cos\u00ec la sovrintendenza dei lavori di costruzione pass\u00f2 a sua moglie, Philippa Lesbahy, che li dirigeva insieme al maestro di bottega Etienne Rousseau. I lavori si protrassero a lungo, dal momento che era difficile porre solide fondamenta nel terreno paludoso dell'isola nell'Indre e il castello doveva essere piantato su palafitte infisse nel fango. Anche una volta gettate le fondamenta la costruzione progred\u00ec lentamente, poich\u00e9 gran parte della pietra per il castello veniva dalla cava di Saint-Aignan, localit\u00e0 famosa per la sua roccia resistente, ma che era a circa 100\u00a0km di distanza, il che significava che i blocchi pesanti dovevano essere trasportati ad Azay-le-Rideau in barca.\nIl castello era ancora incompleto nel 1527, quando l'esecuzione a Montfaucon di Jacques de Beaune, il ministro responsabile delle finanze reali e cugino di Berthelot, costrinse Gilles a fuggire dal Paese. Forse temendo l'esposizione delle proprie malefatte finanziarie and\u00f2 in esilio prima a Metz in Lorena e pi\u00f9 tardi a Cambrai, dove mor\u00ec appena due anni dopo. Trascurando le richieste della moglie di Berthelot, Philippa, Francesco I confisc\u00f2 il castello incompiuto e, nel 1535, lo affid\u00f2 a Antoine Raffin, uno dei suoi compagni d'arme durante la campagna d'Italia. Raffin si occup\u00f2 solo di ristrutturazioni minori del castello e cos\u00ec i lavori di costruzione rimasero incompleti (erano state costruite solo le ali sud ed ovest). Cos\u00ec il castello conserv\u00f2 la caratteristica, ma accidentale, forma a \"L\".\nI secoli XVII e XVIII.\nNel 1583 la nipote di Antonietta Raffin, un'ex-dama di Margherita di Valois, si insedi\u00f2 nel castello e, con l'aiuto del marito Guy de Saint-Gelais, inizi\u00f2 a rimodernarne l'arredo interno. Azay-le-Rideau venne poi ereditato dal figlio Arthur e da sua moglie Fran\u00e7oise de Souvr\u00e9, una futura governante di Luigi XIV, e fu durante la loro propriet\u00e0 che il nuovo castello ricevette la sua prima visita da parte di un re: il 27 giugno 1619, durante il suo viaggio da Parigi per andare da sua madre, Maria de' Medici, a Blois, Luigi XIII comp\u00ec una deviazione per trascorrere la notte ad Azay-le-Rideau. Dopo molti anni suo figlio Luigi XIV fu l'ospite del castello nella stessa stanza.\nI Biencourt.\nI Raffin, con il matrimonio con i Vasse, mantennero la propriet\u00e0 del castello fino al 1787, quando fu venduto per 300.000 lire al marchese Charles de Biencourt, maresciallo degli eserciti del re. Il castello era in cattive condizioni, per\u00f2, dal 1820, Biencourt intraprese un grande lavoro di ristrutturazione. Nel 1824 aggiunse una \u201cstanza cinese\u201d (distrutta nel 1860) al piano terra dell'ala sud, e nel 1825 o 1826 decor\u00f2 la biblioteca con pannelli in legno intagliato per abbinare l'arredamento della sala a quello del salotto sul lato opposto.\nChi inizi\u00f2 un nuovo restauro fu suo figlio, Armand-Fran\u00e7ois-Marie, una guardia di Luigi XVI che partecip\u00f2 alla difesa delle Tuileries il 10 agosto 1792 e che, dal suo matrimonio con Maria Antonietta d'Apchon, divenne uno dei pi\u00f9 importanti proprietari terrieri in Francia. Il restauro includeva il riposizionamento delle vecchie medaglie e insegne reali sulla scala (che erano state coperte durante la Rivoluzione), l'estensione della facciata del cortile e l'aggiunta di una nuova torre all'angolo est. Questi cambiamenti distrussero gli ultimi resti della fortezza medievale, ma fecero in modo che il castello raggiungesse finalmente un aspetto definitivo. Per questi lavori di ristrutturazione assunse l'architetto svizzero Pierre-Charles Dusillon, che stava lavorando anche al vicino castello di Uss\u00e9.\nDurante la guerra franco-prussiana il castello corse ancora una volta il rischio di essere distrutto. Serv\u00ec come quartier generale per le truppe prussiane nella zona, ma una sera un lampadario cadde dal soffitto sul tavolo dove il principe Federico Carlo di Prussia stava cenando; questo sospett\u00f2 un tentativo di assassinio e ordin\u00f2 ai suoi soldati di appiccare il fuoco all'edificio. Solo le rassicurazioni dei suoi ufficiali lo convinsero a ritirare l'ordine e quindi a salvare il castello da un secondo incendio.\nA seguito del ritiro delle truppe prussiane, Azay-le-Rideau venne restituito ai Biencourt. In questo periodo il castello era ben noto per la sua galleria di oltre 300 ritratti storici che, cosa insolita per una collezione privata, poteva essere visitata dal pubblico. Nel 1899 le difficolt\u00e0 finanziarie costrinsero il giovane vedovo Charles-Marie-Christian de Biencourt a vendere il castello insieme con i suoi mobili e a 540 ettari di terreno all'uomo d'affari Achille Arteau, un ex avvocato di Tours che voleva venderne gli arredi a scopo di lucro. Il castello venne quindi svuotato e le sue opere d'arte e mobilie disperse.\nIl castello nel XX secolo.\nNel 1905 il feudo fu acquistato dallo Stato francese per 250.000 franchi e divent\u00f2 un monumento storico di Francia. Durante i primi anni della seconda Guerra Mondiale il castello ospit\u00f2 il Ministero dell'Istruzione quando questo, come molti altri ministeri francesi, si ritir\u00f2 da Parigi. Il castello di Azay-le-Rideau \u00e8 ora uno dei tanti monumenti nazionali sotto la protezione del \"Centre des monuments nationaux\" e inoltre fa parte del patrimonio mondiale dell'UNESCO della valle della Loira.\nArchitettura.\nEsterno.\nSituato su un'isola nel mezzo dell'Indre, il castello di Azay-le-Rideau sembra sorgere direttamente dalle acque del fiume, che riflettono le facciate del castello in modo che il castello sembri galleggiare sulla sua immagine. Lo scrittore Balzac, che abitava nelle vicinanze ed era occasionalmente ospite al castello, ammirava profondamente l'edificio, descrivendolo come \u201cun diamante incastonato nell'Indre\u201d. Questa suggestiva cornice contribu\u00ec a far diventare Azay-le-Rideau uno dei pi\u00f9 famosi castelli della Loira.\nQuesto relativamente piccolo castello \u00e8 diviso in due sezioni, il corpo centrale principale e un'ala perpendicolare ad essa, e presenta un miscuglio di stili architettonici. L'influenza dello stile rinascimentale italiano \u00e8 evidente nelle proporzioni e decorazioni scultoree. Accanto a questi elementi italianizzanti ci sono vestigia di architetture difensive medievali, come le tracce del passaggio coperto sulle pareti esterne o le caditoie sotto il tetto, che non erano pi\u00f9 necessarie per la difesa ma vennero inseriti nel progetto del castello a causa del loro prestigio simbolico. Infine altri elementi architettonici, come gli angoli a bastione con le loro torrette appuntite coniche, gli abbaini impilati verticalmente e separati da un marcapiano, e l'alto e pendente tetto in ardesia, contribuiscono a dare ad Azay-le-Rideau un inconfondibile aspetto francese.\nLa parte pi\u00f9 importante del castello \u00e8 lo scalone centrale, l'escalier d'honneur. Si ispira alla scala del castello di Ch\u00e2teaudun, a cui assomiglia dall'esterno, anche se la sua struttura interna \u00e8 molto diversa. La scala di Azay-le-Rideau \u00e8 formata da rampe rette invece che da una spirale, cos\u00ec come era pi\u00f9 comune in quei tempi, ed \u00e8 la pi\u00f9 antica scalinata superstite di questo genere in Francia.\nLa scala ha tre piani, ciascuno con una finestra a due aperture che forma un soppalco che si affaccia sul cortile. L'ingresso, che assomiglia ad un arco trionfale romano, \u00e8 decorato con le iniziali di Gilles Berthelot e di sua moglie, mentre i timpani che sovrastano ciascuna finestra sono scolpiti con la salamandra e l'ermellino di Francesco I e di sua moglie, Claudia di Francia, in onore del monarca di allora. All'interno il soffitto della scala \u00e8 costituito da medaglioni scolpiti con i profili dei re e delle regine di Francia da Luigi XI a Enrico IV. Con le sue colonne, pilastri ed ornamenti con sculture di conchiglie, medaglie e altri simboli, questa imponente scalinata offre un chiaro esempio dell'influenza dello stile rinascimentale italiano nel disegno del castello.\nInterno.\nLa ricca decorazione degli interni del castello rispecchia ancora una volta l'influenza del Rinascimento italiano. Si compone di diversi salotti e appartamenti signorili, la maggior parte dei quali furono arredati in stile neorinascimentale popolare durante il XIX secolo. Molte di queste stanze presentano arazzi fiamminghi del XVI e XVII secolo, in particolare le \"Storie del Vecchio Testamento\", tessuto ad Audenarde, e la \"Storia di Psiche\", creato a Bruxelles e che, nel 2009, forn\u00ec l'ispirazione per la mostra ambientata nel castello dedicata al mito greco. Il castello ospita inoltre una significativa collezione di opere d'arte, tra cui un \"Dame au Bain\" (forse raffigurante Diana di Poitiers) di Fran\u00e7ois Clouet e alcuni ritratti di monarchi francesi, tra cui Francesco I, Enrico III e Caterina de' Medici.\nDegne di nota sono le soffitte, dove le travi lavorate a mano sono state nel 2010-2011 restaurate e possono essere viste in una mostra che spiega le complesse tecniche della loro costruzione.\nParco e giardini.\nAlla fine del XVII secolo vennero costruiti due edifici simmetrici al di l\u00e0 del fiume, le dipendenze. Dal 1810 i Biencourt fecero bonificare la zona intorno al castello: gli attuali giardini furono progettati poco dopo da Biencourt, che cre\u00f2 un grande parco paesaggistico in stile inglese, dotato di numerose piante esotiche. A sud e ad ovest il fiume crea uno specchio d'acqua in cui il castello riflette le facciate."}
{"id": "419936", "revid": "1543377", "url": "https://it.wikipedia.org/wiki?curid=419936", "title": "Gjon Pantalia", "text": "Biografia.\n\u00c8 un martire cattolico albanese.\nDi famiglia modesta e parente da parte di madre di Madre Teresa di Calcutta, prima di entrare nella Compagnia di Ges\u00f9 lavor\u00f2 nel bazar della sua citt\u00e0. \nSvolse il noviziato in Italia, dove i suoi superiori lo volevano sacerdote ma egli, di carattere umile, rimase solamente \"fratello cardine\" del collegio di Scutari dove era l'animatore di tutte le attivit\u00e0 socio-culturali, nonch\u00e9 docente, animatore teatrale e corale, compositore, scrittore e direttore spirituale.\nGjon Pantalia ebbe tra i suoi allievi anche alcuni dei futuri dirigenti comunisti albanesi, i quali lo protessero durante le persecuzioni religiose che nel 1945 toccarono anche la Compagnia di Ges\u00f9. In quel difficile periodo cerc\u00f2 di far proseguire le attivit\u00e0 scolastiche e di aiutare i confratelli arrestati fornendo loro degli avvocati.\nDopo Daniel Dajani e Giovanni Fausti, anche Pantalia fu arrestato nel settembre 1946 e torturato nel convento dei Francescani di Gjudahol, trasformato in prigione, e qui mor\u00ec.\nNel 2002 \u00e8 stato avviato un processo di beatificazione di quaranta martiri albanesi, tra i quali \u00e8 compreso anche Pantalia. La fase diocesana si \u00e8 conclusa nel 2010, con il passaggio del processo a Roma."}
{"id": "419940", "revid": "599013", "url": "https://it.wikipedia.org/wiki?curid=419940", "title": "Gaetano Vasari", "text": "In carriera ha totalizzato complessivamente 45 presenze e tre reti in Serie A e 242 presenze e 36 reti in Serie B.\nBiografia.\nPalermitano, \u00e8 cresciuto nel quartiere di Borgo Vecchio. \u00c8 soprannominato \"Topolino\" e \"Speedy Vasari\".\nSuo padre Ferdinando era un barbiere e spesso veniva aiutato dal figlio, che svolgeva anche compiti di garzone di bar, poi di apprendista barbiere proprio nel salone del padre.\nCome raccontato da Gaetano, fu il padre a trasmettergli la passione per il , portandolo spesso in curva sud alla Favorita. Poco prima che il padre morisse, Vasari promise che avrebbe contribuito a riportare il Palermo in Serie A. Nel 2004 riusc\u00ec a mantenere la promessa e, dopo il gol contro il (3-0) all'ultima giornata, festeggi\u00f2 mostrando una maglietta celebrativa raffigurante il padre.\nSposato con Maria, ha tre figli: a due figlie femmine si \u00e8 successivamente aggiunto Ferdinando.\nDopo il ritiro, nel 2006, ha comprato il panificio \"Caldopane\" in via Alcide de Gasperi, nei pressi dello stadio Renzo Barbera. Il panificio \u00e8 stato poi definitivamente chiuso il 25 giugno 2020 in seguito all\u2019arrivo di una nuova gestione.\nCaratteristiche tecniche.\nAbile e veloce, nasce come seconda punta e mantiene questo ruolo fin quando, con Gian Piero Ventura a Cagliari, arretra il raggio d'azione di trenta metri diventando un fluidificante offensivo, l'esterno destro del 3-5-2 tipico dell'allenatore genovese.\nCon Ignazio Arcoleo divent\u00f2 un attaccante esterno capace di saltare l'uomo e di convergere al centro cercando eventualmente la conclusione a rete.\nCarriera.\nGiocatore.\nNotato dal talent scout Andrea Brancato, nel 1985 inizia a giocare nel Cagliari, squadra di Seconda Categoria palermitana (nulla a che vedere con la squadra sarda in cui militer\u00e0 in seguito), quindi passa alla Jatina, in Prima Categoria, nel 1989, guadagnando 20\u00a0000 lire a partita pi\u00f9 le spese. Suo padre, Ferdinando, guardava ogni partita del figlio e il ragazzo esord\u00ec a cinque minuti dalla fine di una partita contro la : dopo sessanta secondi Vasari segn\u00f2 il gol vittoria.\nGioca poi con il Partinicaudace per tre anni, il primo nel Campionato Interregionale, dal 1990-1991 (con cui per\u00f2 retrocede nelle serie regionali al termine), dove guadagna 700\u00a0000 lire mensili pi\u00f9 100\u00a0000 lire per ogni gol.\nNel frattempo sposa Maria e per portare avanti la famiglia \u00e8 in cerca di ingaggi migliori, ma il e il Foggia di Zden\u011bk Zeman lo scartano. Passa quindi al , per volont\u00e0 di Ignazio Arcoleo, in Serie C2 1993-1994, con cui ottiene la promozione in Serie C1. Successivamente, nell'estate del 1994, si trasferisce all', militante in Serie B 1994-1995, fino a quel momento sua massima categoria in carriera. Tra le partite di pi\u00f9 rilievo va a segno nelle gare casalinghe contro l', in cui realizza il gol del definitivo 2-0, e nel derby col (sua futura squadra in cui si trasferir\u00e0 grazie al tecnico Arcoleo), in cui realizza il gol conclusivo del 3-1. Con il suo apporto di 4 reti all'attivo, tuttavia, i \"granata\", guidati dall'ex rosanero Fausto Silipo, non riusciranno a salvarsi per un solo punto piazzandosi quartultimi.\nNella stagione 1995-1996 \u00e8 al Palermo, in Serie B, dove resta per due stagioni, giocando su ottimi livelli nel \"Palermo dei picciotti\" e ritrovando ancora Ignazio Arcoleo, principale artefice del suo arrivo in rosanero. Per acquistarlo i siciliani spesero pi\u00f9 di 200 milioni di lire. Esordisce con il Palermo nella partita di Coppa Italia contro il , segnando la doppietta finale nel 3-0 con cui i rosanero vinsero la partita.\nPassa poi al Cagliari, fortemente voluto dall'allenatore Gian Piero Ventura, dove ottiene la promozione in massima serie, in cui debutta al suo secondo anno in Sardegna, nel 1998-1999.\nDopo due stagioni si trasferisce alla Sampdoria, in Serie B, insieme al mister Ventura. Giocando in maglia blucerchiata risulta il miglior assistman del campionato.\nNel gennaio 2001 torna in massima serie, con la maglia del Lecce. In giallorosso realizza una doppietta in Lecce-Lazio (2-1), all'ultima giornata del campionato di Serie A 2000-2001: proprio questi due gol permettono ai pugliesi di ottenere la salvezza.\nRientrato dal prestito, Vasari gioca un altro anno con la Sampdoria in Serie B, prima di passare al in Serie C1, disputando 11 partite con un gol nel 2002-2003, con il suo ex compagno ai tempi del Palermo e allenatore Giuseppe Iachini in panchina, perdendo per\u00f2 ai Play-off con il .\nIn procinto di restare ancora a Cesena, riceve un'improvvisa chiamata da parte dell'allora direttore sportivo del Palermo Rino Foschi, che lo convince ad accettare di ritornare nel capoluogo siciliano facendogli di fatto rinunciare all'ingaggio di 500 milioni di lire che percepiva con la societ\u00e0 romagnola. Nella stagione 2003-2004, con un contratto a gettoni, partecipa alla storica promozione del Palermo in Serie A dopo quella di 32 anni prima, segnando la sua unica rete stagionale nell'ultima partita del campionato contro il (3-0 allo Stadio Renzo Barbera), entrando a partita in corso, che tanto ci teneva a lasciare il segno per dedicare questo traguardo al padre scomparso a causa di un male incurabile.\nSi trasferisce poi al , in Serie C1 2004-2005, e milita nel , nella Serie D 2005-2006, qui dietro desiderio di mister Ignazio Arcoleo, suo ex allenatore. Dopo queste due esperienze terminate con una retrocessione ai play-out, rispettivamente nel torneo di Serie C2 e nel campionato di Eccellenza, Vasari ha abbandonato il calcio giocato. Ha poi gestito un panificio fino al 25 giugno 2020, a pochi passi dallo Stadio Barbera di Palermo: si chiamava \"Caldopane\".\nNel 2010 accetta l'offerta di Giuseppe Lo Giudice, Presidente della Palermitana, una squadra dilettantistica di Carini appena promossa in Promozione dopo aver vinto il campionato di Prima Categoria. Insieme a lui in quest'esperienza ci sono anche Antonino Cardinale e Massimiliano La Vardera, che giocarono con Vasari nel \"Palermo dei picciotti\"."}
{"id": "419943", "revid": "767487", "url": "https://it.wikipedia.org/wiki?curid=419943", "title": "\u00c8 asciuto pazzo 'o padrone", "text": "\u00c8 asciuto pazzo 'o padrone \u00e8 il 12\u00ba album in studio del cantautore italiano Edoardo Bennato pubblicato nel 1992 dalla Virgin (e ristampato nel 2004 dalla Cheyenne Records) con lo pseudonimo di \"Joe Sarnataro e i Blue Stuff\", nome della band che lo accompagna.\nIl Disco.\nJoe \u00e8 un personaggio di fantasia di origine napoletana, ma che vive stabilmente in America da diversi anni. Egli decide di tornare a Napoli con il ricco bagaglio di esperienze musicali accumulate negli Stati Uniti - quel misto di suoni e ritmi d'oltreoceano che incarnano, in un certo senso, il flusso artistico che, nel ventesimo secolo, arriv\u00f2 a contaminare la tradizione musicale italiana (ovviamente, per\u00f2, il personaggio si colloca in epoca contemporanea). Insieme all'album, al quale \u00e8 allegata una storia a fumetti, Sarnataro realizza un lungometraggio televisivo dal titolo \"Joe e suo nonno\" in cui partecipano oltre ai Blue Stuff e a Peppe Lanzetta, volti noti del cinema e dello spettacolo, quali Lino Banfi (nel ruolo del goffo dirigente scolastico apulo-campano Nicola Scarola) e Renzo Arbore (nei panni del commendatore Renzo). \nNei testi dell'album, Bennato sembra tornare alla graffiante ironia degli esordi, attraverso denunce di corruzione, malcostumi, mentalit\u00e0 retrograde. Il blues, il rock'n'roll e il boogie-woogie la fanno da padrone, attraverso pezzi originali (tranne una sola reinterpretazione, \"Liev 'e mano alloca! (Nun tucca' Curoglio)\" che ricalcano, tra omaggio e citazione, gli stilemi di questi generi che hanno segnato la musica popolare del ventesimo secolo.&lt;br&gt;\nNell'album dello stesso anno \"Il paese dei balocchi\", Bennato si rivolger\u00e0 ironicamente al suo alter ego attraverso la canzone \"Attento Joe\".\nNote alle tracce.\n(1) viene riproposto il titolo dell'album, \"urlato\" secondo la tradizione dei \"pazzarielli\", strilloni napoletani che fungevano da veri e propri testimonial commerciali, camminando nei quartieri con strumenti rumorosi e annunciando l'apertura di attivit\u00e0 commerciali per la cui data erano previsti prezzi d'occasione, da cui l'espressione che si traduce \"\u00e8 impazzito il proprietario\", nel senso che ha deciso di fare prezzi bassi detti anche \"prezzi folli\". Un esempio di questa icona della napoletanit\u00e0 \u00e8 fornito dal film con Tot\u00f2 \"L'oro di Napoli\".&lt;br&gt;\n(2) il titolo viene tuttavia usato anche per indicare una situazione che \u00e8 degenerata. Qui il pezzo \u00e8 dedicato infatti a Diego Armando Maradona, della cui prematura e controversa partenza da Napoli e dal Napoli Calcio, secondo Bennato, la stessa citt\u00e0 sarebbe responsabile.&lt;br&gt;\n(3) Viale Augusto \u00e8 una via principale di Napoli, teatro di cantieri che risultano aperti da diversi anni e sotto il quale da molto tempo si continua a scavare, secondo quanto testimonia Bennato.&lt;br&gt;\n(4) Letteralmente \"Ecco l'acqua che cade\" intesa come pioggia, traduce l'espressione \"Tanto tuon\u00f2 che piovve\". \"'O billoco\" sta per \"eccolo\" (da 'o=lo, vide(pron\"bir\")=bi', loco=l\u00e0 = lo vedi l\u00e0 = eccolo)&lt;br&gt;\n(5) riflessione sul fatalismo tipico della gens napoletana.&lt;br&gt;\n(6) \u00e8 un brano sull'omert\u00e0 legata agli episodi di criminalit\u00e0. Tra presunti innocenti e intoccabili, il brano chiosa con amara ironia, dicendo \"Stai a vedere che sono stato proprio io e non me ne ricordavo pi\u00f9\".&lt;br&gt;\n(7) denuncia sul voto di scambio diffuso tra i ceti popolari a favore di personaggi bene in vista.&lt;br&gt;\n(8) Cover di Baby, Please Don't Go che aveva conosciuto anche una reinterpretazione italiana da Caterina Caselli intitolata \"Sono qui con voi\", parla di una frazione di Napoli vittima di speculazioni edilizie.&lt;br&gt;\n(9) altra denuncia sui crimini della malavita, in particolare sul racket delle estorsioni. Bennato fa riferimento al costruendo Palazzo di Giustizia, che fu dato alle fiamme al pari dello Sferisterio, famoso parco ricreativo.&lt;br&gt;\n(10) \"lamento\" rock sui mali che affliggono Napoli.&lt;br&gt;\n(11) in controtendenza col luogo comune secondo il quale la gente comune ha la coscienza pulita, mentre sono altri a essere i cattivi (detti in dialetto 'e malamente), puntando invece il dito con la connivenza tra queste due parti di una stessa societ\u00e0, suddivise in maniera strumentale. La stessa tematica sul labile confine tra il bene e il male aveva interessato il suo precedente lavoro \"I buoni e i cattivi\".&lt;br&gt;\n(12) la chiusura \u00e8 in chiave apocalittico-nichilista: \"In questa citt\u00e0 non si salva nessuno\". A tempo di blues, Bennato elenca, in un classico \"free speaking\" \u00e0-la John Lee Hooker, una gran quantit\u00e0 di categorie lavorative e sociali, vari modelli di vita in antitesi tra loro, fino a elencare i quartieri della citt\u00e0 come a volere includere tutti i propri concittadini senza esclusione, fino a chiosare (sollecitato dalle voci della sua band) che non si salva neanche lui. Alcuni accostamenti di questi elementi lasciano pensare che non siano stati messi casualmente uno dopo l'altro, e forniscono un'ulteriore chiave di lettura dei mali di questa citt\u00e0 dove, secondo il pensiero di Bennato/Sarnataro, la corruzione dilaga senza alcuna via di uscita."}
{"id": "419955", "revid": "143542", "url": "https://it.wikipedia.org/wiki?curid=419955", "title": "Maniero di Clos-Luc\u00e9", "text": "Il maniero di \"Clos Luc\u00e9\" (detto anche \"Cloux\" ) si trova nella parte pi\u00f9 elevata della localit\u00e0 francese di Amboise, nel dipartimento dell'Indre e Loira. Insieme ad altre strutture analoghe, \u00e8 annoverato tra i Castelli della Loira. Il Castello ricostruito nella seconda met\u00e0 del XV secolo e restaurato da Francesco I ha l'aspetto di un edificio civile in stile Luigi XII. L'impiego delle mattonelle rosse e del tufo bianco per gli angoli e le finestre la facciata principale in gotico fiammeggiante ne sono un esempio. Il castello, contornato da ampie finestre a croce, ha nella facciata accanto alla torre ottagonale delle finestre in stile gotico. \u00c8 poi coronato da alti tetti in ardesia e da lucernai. Gli interni sono freschi e confortevoli e conservano in gran parte gli arredamenti dell'epoca.\nStoria.\nIl castello \u00e8 noto soprattutto per essere stato l'ultima dimora di Leonardo da Vinci, che vi soggiorn\u00f2 dal 1516 alla morte (2 maggio 1519), su invito di Francesco I. Si diceva che il maniero fosse collegato alla residenza del Castello di Amboise da un passaggio sotterraneo che consentiva al re di rendere visita a Leonardo in qualunque momento con la massima discrezione: in realt\u00e0, durante i lavori di ristrutturazione non sono stati trovati passaggi di alcun tipo. Recentemente Clos Luc\u00e9 \u00e8 stato ampiamente descritto da Carmine Mastroianni nel primo saggio interamente dedicato agli anni francesi di Leonardo (\"Leonardo da Vinci da Roma ad Amboise. Gli ultimi anni di un genio del Rinascimento in fuga dall'Italia\"). \nIl castello ospita numerosi ricordi del soggiorno del genio vinciano. Nei sotterranei \u00e8 possibile osservare numerosi modelli tratti dagli schizzi di Leonardo tra cui un carro armato, un ponte di assedio e un precursore di un elicottero. Anche nel parco sono disposte alcune opere a grandezza naturale realizzate a partire dai disegni leonardeschi."}
{"id": "419961", "revid": "767487", "url": "https://it.wikipedia.org/wiki?curid=419961", "title": "Charles Dillon Perrine", "text": "Nato nell'Ohio, lavor\u00f2 al Lick Observatory dal 1893 fino al 1909, quindi divenne direttore dell'Osservatorio Nazionale Argentino (oggi chiamato Osservatorio Astronomico di C\u00f3rdoba), fino al 1936. \nNel 1901, assieme a George Ritchey osserv\u00f2 l'apparente moto superluminale nella nebulosit\u00e0 attorno alla stella Nova Persei 1901. \nScopr\u00ec due satelliti naturali di Giove, oggi noti come Himalia (nel 1904) ed Elara (nel 1905), designati inizialmente come \"Giove VI\" e \"Giove VII\"; il loro attuale nome risale soltanto al 1975.\nFu scopritore o co-scopritore di otto comete: la C/1895 W1 Perrine, la C/1896 C1 Perrine-Lamp, la C/1896 V1 Perrine, la 18D/Perrine-Mrkos, la C/1897 U1 Perrine, la C/1898 L2 Perrine, la C/1898 R1 Perrine-Chofardet e la C/1902 R1 Perrine.\nLavor\u00f2 per promuovere lo studio dell'astrofisica in Argentina, e spinse per la costruzione di un grande telescopio (il Bosque Alegre), che non fu comunque completato fino al 1942, dopo il suo ritiro, avvenuto nel 1936. Negli ultimi anni rimase in Argentina, e qui mor\u00ec, nella Villa General Mitre. \u00c8 sepolto nel \"cementerio disidente\" della citt\u00e0 di C\u00f3rdoba.\nRiconoscimenti.\nL'astronomo ceco Anton\u00edn Mrkos gli ha dedicato un asteroide, 6779 Perrine, gli sono stati dedicati anche un cratere di 87 km sulla Luna e una regione di Ganimede."}
{"id": "419964", "revid": "729019", "url": "https://it.wikipedia.org/wiki?curid=419964", "title": "Breguet Bre 690", "text": "Il Breguet Bre 690 e la serie di velivoli da esso derivati erano una famiglia di bimotori di costruzione interamente metallica inizialmente sviluppati e prodotti dall'azienda francese Soci\u00e9t\u00e9 anonyme des ateliers d'aviation Louis Breguet quindi, a seguito della nazionalizzazione, negli stabilimenti Soci\u00e9t\u00e9 nationale de constructions a\u00e9ronautiques du Nord (SNCAN), Soci\u00e9t\u00e9 nationale des constructions a\u00e9ronautiques de l'ouest (SNCAO) e Soci\u00e9t\u00e9 nationale de constructions a\u00e9ronautiques du Centre (SNCAC) (a seconda dai modelli) tra la fine degli anni trenta e l'inizio degli anni quaranta.\nStoria del progetto.\nIntorno alla met\u00e0 degli anni trenta in Europa si sviluppa il concetto di caccia pesante bimotore bi-triposto che dar\u00e0 origine in Germania al Messerschmitt Bf 110 e nei Paesi Bassi al Fokker G.I. In quest'ambito anche le autorit\u00e0 militari francesi decisero di valutare le caratteristiche di una simile tipologia di velivolo e, nel 1935, l'Arm\u00e9e de l'Air (l'aeronautica militare francese) emise una specifica per la fornitura di un nuovo caccia triposto definito di categoria C3 (\"Chasse Triplace\"). Furono otto le aziende nazionali che avviarono il progetto di massima per rispondere a tale richiesta tra cui l'Hanriot, che svilupp\u00f2 l'H.220, la Breguet, con il Bre 690, la Loire-Nieuport che present\u00f2 l'LN-20, la Potez con il suo 630 e la Romano con il Ro.110.\nLa Breguet inizi\u00f2 lo sviluppo nella propria sede di V\u00e9lizy-Villacoublay affidando la direzione del progetto a Georges Ricard. Questi disegn\u00f2 un velivolo bimotore monoplano ad ala media di costruzione interamente metallica al quale venne assegnata la designazione Bre 690. Il velivolo risultava pi\u00f9 pesante di quanto richiesto dalle autorit\u00e0 militari francesi per una precisa scelta commerciale in previsione di poterne sviluppare pi\u00f9 versioni ottimizzate in base al ruolo richiesto. Infatti la contemporanea esigenza da parte dell'Arm\u00e9e de l'air di dotarsi di un nuovo aereo da attacco al suolo biposto sugger\u00ec al team di sviluppo di integrare le caratteristiche necessarie affinch\u00e9 potesse essere facilmente convertito anche in quel ruolo.\nLa costruzione del prototipo Bre 690.01 inizi\u00f2 nel corso dello stesso 1935 ma, a causa di ritardi nel suo completamento, le autorit\u00e0 francesi dichiararono il Potez 630 vincitore della competizione, destinandogli di preferenza le consegne dei motori. Il Bre 690 venne portato in volo solamente l'anno successivo, il 23 marzo 1938, quando si rese disponibile una coppia di radiali Hispano-Suiza 14AB (02 e 03, rispettivamente a funzionamento destrorso e sinistrorso) da 680 CV di potenza (500\u00a0kW).\nFin dai primi test eseguiti presso l'azienda, l'aereo mise in evidenza prestazioni migliori rispetto al velivolo vincitore del concorso e la Breguet ricevette immediatamente un primo ordine per la realizzazione di dieci esemplari, ancor prima che fosse noto l'esito delle prove di valutazione ufficiali: denominato Bre 691, l'aereo sarebbe stato destinato a compiti di attacco al suolo. Le modifiche per la trasformazione da aereo da caccia non comportarono criticit\u00e0 rilevanti: nello spazio originariamente destinato al terzo membro dell'equipaggio venne ricavata la stiva per le bombe e modifiche di dettaglio interessarono la dotazione delle armi da fuoco a disposizione dell'equipaggio.\nIl prototipo di questa versione fu portato in volo il 22 marzo del 1939 seguito, il 15 maggio, dal primo esemplare prodotto in serie. Gli ordinativi erano nel frattempo cresciuti, ma l'impiego dei primi esemplari consegnati fece emergere la scarsa affidabilit\u00e0 dei motori prescelti. Per ovviare a questi problemi vennero approntate due diverse alternative: il Bre 692 che avrebbe dovuto impiegare motori Gnome-Rh\u00f4ne 14N (da oltre 990 CV) ed il Bre 693, equipaggiato con motori Gnome-Rh\u00f4ne 14M da 700 CV. Mentre il primo progetto non lasci\u00f2 mai il tavolo da disegno, il secondo diede vita alla variante di maggior produzione in serie: sostituendo il \"691\", a partire dal settantanovesimo esemplare, alla fine fu costruito in 234 unit\u00e0.\nTra l'autunno del 1939 e la primavera del 1940 lo sviluppo del progetto produsse una considerevole quantit\u00e0 di varianti volte sia a migliorare le prestazioni dell'originaria versione da attacco, sia ad impiegare una cellula ormai collaudata in ruoli diversi da quello iniziale.\nCos\u00ec al fine di sviluppare ulteriormente e nello stesso tempo affrancare dalla produzione di motori nazionali il modello in produzione, nacque la variante Bre 695, equipaggiata con motori Pratt &amp; Whitney Twin Wasp Junior capaci di erogare la potenza di 825\u00a0hp, il cui prototipo vol\u00f2 il 3 marzo del 1940; ne furono complessivamente realizzate cinquanta unit\u00e0.\nAl contrario non ebbero futuro la versioni Bre 696 e Bre 699: si trattava di versioni che differivano dal \"693\" per le maggiori dimensioni del vano bombe e per una diversa composizione dell'armamento frontale; il \"696\", dotato degli stessi motori del \"693\", fu portato in volo il 3 novembre del 1939 ma il prototipo fu l'unico esemplare prodotto, mentre il \"699\" (che avrebbe dovuto impiegare i Twin Wasp Junior) non vide mai la luce.\nLa variante Bre 694 nacque come ricognitore triposto, dotato dei motori Gnome-Rh\u00f4ne 14M; questa variante attir\u00f2 l'attenzione di compratori stranieri: un contratto di costruzione su licenza venne sottoscritto con la Soci\u00e9t\u00e9 Anonyme Belge de Constructions A\u00e9ronautiques, per la realizzazione di 32 aerei da fornire alla Aviation militaire, mentre la Svenska Flygvapnet ordin\u00f2 12 esemplari direttamente alla Breguet. Il prototipo vol\u00f2 il 20 gennaio del 1940, anche in questo caso senza seguito alcuno.\nIl 18 ottobre del 1939 venne invece portato in volo un esemplare di \"691\" modificato per svolgere le funzioni di caccia \"pesante\": dotato di motori Gn\u00f4me &amp; Rh\u00f4ne 14N e denominato Bre 697 era destinato a fungere da sviluppatore per la versione di serie indicata come Bre 700; fece registrare prestazioni interessanti durante le prove di valutazione ma l'avverso andamento del conflitto ne min\u00f2 le sorti impedendo l'evasione dell'ordine per due prototipi del Bre 700 e ponendo fine ad ogni ulteriore possibilit\u00e0 di sviluppo del progetto.\nTecnica.\nStruttura.\nIl Breguet 690 era un monoplano ad ala media caratterizzato dall'ampia sezione ovale della fusoliera e dal muso relativamente corto, che conferiva al velivolo, se visto frontalmente, una certa somiglianza con il Bristol Beaufighter. La cabina di pilotaggio era destinata ad ospitare due o tre persone: oltre al pilota ed al navigatore, nel prototipo e nella versione da ricognizione era prevista la presenza di un mitragliere/telegrafista. Questa terza postazione era invece sostituita dal vano bombe nelle versioni destinate al bombardamento.\nLe ali avevano andamento rettilineo e considerevole rastrematura verso le estremit\u00e0; il bordo d'entrata aveva inizio in corrispondenza della cabina di pilotaggio mentre quello d'uscita terminava all'inizio del vano bombe. Nella sezione interna dell'ala erano alloggiate le gondole dei motori che avevano termine oltre il bordo d'uscita e che alloggiavano gli elementi principali del carrello d'atterraggio. In coda gli impennaggi erano di tipo bideriva.\nIl carrello era di tipo triciclo posteriore, retrattile: i due elementi monoruota anteriori si ritraevano longitudinalmente verso la coda del velivolo, rimanendo parzialmente al di fuori delle gondole dei motori; al posteriore era presente un ruotino d'appoggio, carenato.\nMotore.\nSui diversi velivoli appartenenti alla serie 690 era previsto l'impiego di diverse unit\u00e0 motrici che tuttavia, anche alla luce della repentina invasione del territorio francese nel corso del 1940, non in tutti i casi trovarono impiego nelle versioni cui erano destinati. Si tratt\u00f2, in ogni caso di motori radiali e sempre impiegati nelle versioni a rotazione opposta (al fine di ridurre le forze di torsione trasmesse alla fusoliera).\nIl prototipo ed i velivoli della variante 691 impiegarono gli Hispano-Suiza 14AB, motori a 14 cilindri disposti su due stelle e con raffreddamento ad aria in grado di sviluppare la potenza di 680 CV ma l'inaffidabilit\u00e0 di queste unit\u00e0 motrici condusse alla realizzazione della variante 693, equipaggiata con gli Gnome-Rh\u00f4ne 14M, da 700 CV e dalla medesima architettura.\nSu decisione del governo francese venne realizzata la versione 695 del bombardiere, caratterizzata dall'impiego di motori statunitensi Pratt &amp; Whitney Twin Wasp Junior: questi, ancora una volta radiali a 14 cilindri, erano pi\u00f9 potenti dei precedenti (circa 836 CV) ma avevano anche maggiori dimensioni che riducevano la visuale laterale del pilota.\nL'ultimo dei motori legato alle vicende dei Breguet serie 690 fu il Gnome-Rh\u00f4ne 14N: ancora una volta invariato nella struttura costruttiva, questo motore sviluppava la potenza di 1\u00a0070 CV ma le versioni che avrebbe dovuto equipaggiare (precisamente la 692 e la 700) non ebbero modo di lasciare i tavoli da disegno dell'azienda francese.\nArmamento.\nAnche per quanto riguarda l'armamento le diverse varianti della serie 690 presentano tra loro alcune variazioni, soprattutto in ragione del diverso compito cui furono destinate.\nIl prototipo, realizzato in previsione dell'impiego come aereo da caccia, vedeva l'impiego di due cannoni Hispano-Suiza HS.404 in funzione offensiva ed una mitragliatrice MAC 1934 per la difesa della zona posteriore, a disposizione del navigatore/mitragliere.\nPer la versione 691, oltre all'introduzione del carico di caduta consistente in 400\u00a0kg di bombe, si provvide a sostituire il cannone di sinistra con due mitragliatrici MAC 1934 e ad inclinare di 15\u00b0 tutte le armi anteriori. Secondo alcuni sarebbero presenti altre due mitragliatrici MAC 1934: una per la difesa posteriore ed un'altra disposta nella parte inferiore della fusoliera, sparante verso il basso.\nAnche nel caso della variante 693 le fonti reperite non concordano su tutti i dettagli: se il carico di caduta di 400\u00a0kg e le armi frontali e la terza mitragliatrice sparante verso il basso vengono citate in tutti i casi, non trova conferma la presenza della quarta mitragliatrice dorsale posteriore e quella di ulteriori due mitragliatrici disposte nelle gondole motore e sparanti all'indietro, introdotte negli ultimi esemplari della serie.\nLa versione da ricognizione 694 risulta armata di due sole mitragliatrici (ma senza ulteriori indicazioni circa il loro posizionamento), mentre non vengono fornite indicazioni circa la dotazione di armi prevista per le versioni 698 (bombardiere in picchiata) e 700 (caccia pesante).\nImpiego operativo.\nSchierati nei \"Groupe de Bombardement d'Assaut\" dell'Arm\u00e9e de l'air a partire dall'autunno del 1939, i primi Breguet 691 vennero rimpiazzati dai 693 gi\u00e0 a partire dall'aprile del 1940 proprio mentre la riorganizzazione operativa dell'aeronautica militare francese dava vita ai nuovi \"Groupement d'Assaut\". Il giorno 10 maggio, data d'inizio del Fall Gelb, i \"Groupement\" 18 e 19 potevano schierare complessivamente diciannove esemplari di 691 e trentotto di 693.\nLa prima missione di contrasto alle truppe tedesche fu compiuta, nel nord-est della Francia, la sera del giorno 12 da dodici velivoli della \"Escadre\" 54 del \"Groupement\" 18; solo due aerei rientrarono alla base, di cui uno danneggiato in modo irreparabile.\nNei giorni successivi, operando da basi a sud di Parigi, gli stessi reparti lanciarono diversi attacchi contro le Panzer-Division nella zona di Arras, Cambrai e Bapaume; i primi giorni di giugno teatro delle operazioni furono le aree della Somme. Le ultime operazioni di combattimento ebbero luogo il giorno 22 giugno, giorno stesso della firma dell'armistizio che segn\u00f2 la resa della Francia: in circa 500 missioni andarono complessivamente perduti venticinque 691, settantanove 693 e due 695.\nIl giorno 23 giugno i velivoli superstiti furono riuniti presso la base di Mont-de-Marsan per poi raggiungere, il giorno successivo, l'aeroporto di Francazal a Tolosa, nel territorio francese amministrato dal Governo di Vichy, alle dipendenze del quale furono poste le \"Escadres\" 51 e 54.\nNel novembre del 1942, in occasione dell'operazione Anton, gli aerei furono sequestrati dalle forze tedesche e trasferiti all'Italia dove, presi in carico dalla Regia Aeronautica furono impiegati in compiti di addestramento.\nVersioni.\n\"I dati sulle versioni, se non diversamente indicato, sono tratti da\" \"In action, Aircraft Number 189\"."}
{"id": "419966", "revid": "767487", "url": "https://it.wikipedia.org/wiki?curid=419966", "title": "Finestra ovale", "text": "La finestra ovale \u00e8 una membrana simile al timpano, ma con dimensioni inferiori (circa un ventesimo). Serve a trasmettere le vibrazioni ricevute dalla staffa (che vi si inserisce mediante il legamento anulare) ai liquidi labirintici della coclea dell'orecchio interno.\nEssendo i liquidi incomprimibili, il ruolo di questa finestra \u00e8 compensato da quella rotonda (anch'essa appartenente alla coclea): un'otosclerosi pu\u00f2 causare il suo restringimento, portando a condizioni di ipoacusia e sordit\u00e0."}
{"id": "419968", "revid": "648716", "url": "https://it.wikipedia.org/wiki?curid=419968", "title": "Contea di Glenn", "text": "La contea di Glenn, in inglese Glenn County, \u00e8 una contea dello Stato della California, negli Stati Uniti. La popolazione al censimento del 2000 era di 26.453 abitanti. Il capoluogo di contea \u00e8 Willows.\nGeografia fisica.\nLa contea si trova nella parte settentrionale della California, nella regione della Central Valley. L'U.S. Census Bureau certifica che l'estensione della contea \u00e8 di 3.437\u00a0km\u00b2, di cui 3.405\u00a0km\u00b2 composti da terra e i rimanenti 32\u00a0km\u00b2 composti di acqua.\nStoria.\nLa contea di Glenn County venne costituita nel 1891 con parti della contea di Colusa. Venne chiamata cos\u00ec in onore di Hugh J. Glenn (1824\u20131883), che divenne il pi\u00f9 importante coltivatore di frumento dello stato e fu un personaggio di rilievo nella vita politica e commerciale della California."}
{"id": "419976", "revid": "287204", "url": "https://it.wikipedia.org/wiki?curid=419976", "title": "Vestibolo", "text": ""}
{"id": "419980", "revid": "1851848", "url": "https://it.wikipedia.org/wiki?curid=419980", "title": "Alfonso Camorani", "text": "Carriera.\nHa vestito le maglie di , Campobasso, , , Salernitana, Lecce, e (coi bianconeri toscani debutta in Serie A). Nella stagione 2005-2006 \u00e8 tornato a vestire la maglia dei giallorossi salentini ancora in massima serie.\nNel gennaio 2007 passa in compropriet\u00e0 al Treviso e nell'estate seguente, dopo essere stato riscattato dai trevigiani, allo Spezia. Il 23 agosto 2008 passa al e poi nell'estate 2009 viene girato in prestito al Cassino. A gennaio 2010 rientra dal prestito ma viene subito ceduto alla . Alla fine del campionato 2010 rientra al ove rimane per la stagione successiva pur senza mai scendere in campo. Il 31 gennaio 2011 passa in prestito fino a fine stagione al . Il 24 agosto 2011 firma con la , ma qualche mese dopo, il 17 dicembre, viene svincolato. A partire dalla stagione successiva milita in campionati dilettantistici."}
{"id": "419986", "revid": "767487", "url": "https://it.wikipedia.org/wiki?curid=419986", "title": "Inside Man", "text": "Inside Man \u00e8 un film del 2006 diretto da Spike Lee.\nHa incassato negli Stati Uniti oltre 88 milioni di dollari ed \u00e8 a oggi il pi\u00f9 grande incasso del regista.\nIl film \u00e8 stato girato in soli 43 giorni.\nTrama.\nUn gruppo di cinque rapinatori entra in una filiale della banca Manhattan Trust, a New York. Dipendenti e clienti della banca vengono tenuti in ostaggio e fatti vestire con tute identiche a quelle dei rapinatori. Sul posto arrivano i detective Keith Frazier e Bill Mitchell, che coordinano il reparto di polizia del capitano John Darius. Intanto il presidente della Manhattan Trust, Arthur Case, viene avvisato della rapina e del sequestro in corso: la sua preoccupazione \u00e8 alta poich\u00e9 in una cassetta di sicurezza del caveau \u00e8 custodito il segreto del suo successo. Per fare s\u00ec che questo non venga rivelato a nessuno, contatta un'esperta in mediazioni internazionali, Madeline White.\nForte della protezione politica del sindaco di New York, Madeline White convince Frazier a collaborare con lei in cambio di una promozione e della cancellazione dell'inchiesta in cui \u00e8 indagato. La White ottiene il permesso di entrare nell'istituto di credito per parlare con il capo dei rapinatori, Dalton. Durante la loro conversazione emerge il segreto del successo economico del signor Case. Nella cassetta di sicurezza 392 (che non figura nei registri della banca) sono custoditi documenti comprovanti i rapporti di favore durante la seconda guerra mondiale tra il presidente della banca, allora giovane affarista, e i nazisti: Case si \u00e8 arricchito appropriandosi del denaro e dei gioielli degli ebrei deportati nei campi di concentramento.\nOltre ai documenti nella cassetta sono custoditi innumerevoli diamanti e un anello di Cartier. Dalton si rifiuta di consegnare il tutto, dato che la vera intenzione della banda non \u00e8 rapinare, ma proprio acquisire i documenti e i gioielli e mettere Case con le spalle al muro, in quanto cos\u00ec il segreto del suo successo sarebbe in pericolo. Intanto nella banca i rapinatori dividono gli ostaggi e, abilmente, si confondono a turno con loro facendosi passare anch'essi per sequestrati. Individuata la stanza degli attrezzi, iniziano a effettuare dei lavori simili a un restauro di interni. Il detective Frazier comincia a trattare con Dalton prima per telefono e poi durante un incontro concordato nella banca. Nonostante i due giungano allo scontro fisico, nasce fra essi una forma di rispetto: Frazier arriva a confidare che non pu\u00f2 permettersi di sposare la sua fidanzata e Dalton sostiene che l'amore debba superare le difficolt\u00e0 economiche.\nI reparti speciali della polizia sono pronti a irrompere nell'edificio ma Frazier temporeggia. In seguito all'uccisione di un ostaggio (che poi si riveler\u00e0 una messinscena), la polizia predispone un'incursione armata. Il gruppo dei banditi riesce intanto a mescolarsi agli ostaggi e a creare una grande confusione. Tutti escono contemporaneamente dalla banca, fatta eccezione per Dalton, che si rifugia in un nascondiglio costruito precedentemente portando con s\u00e9 i diamanti di Case e i documenti incriminanti. Viene infatti rivelato che nella stanza degli attrezzi i sequestratori hanno realizzato un doppiofondo contro una parete. E dal momento che contro quest'ultima vi sono dei ripiani colmi di vari oggetti, nessuno si accorge di nulla. Durante il film si passa dalla narrazione del presente alla narrazione degli interrogatori degli ostaggi (dunque successiva alla conclusione della rapina), per cercare di capire chi tra loro siano i rapinatori, ma Frazier e Mitchell non sono in grado di individuarli. E dato che nella banca risulta che niente sia stato rubato, il caso viene semplicemente insabbiato.\nDopo una settimana di attesa, durante la quale la banca ha ripreso la consueta attivit\u00e0, Dalton lascia il suo nascondiglio e si dirige verso l'uscita. Proprio in quel momento giunge Frazier che, insospettito e non soddisfatto che apparentemente non vi sia stata alcuna rapina o rapinatori, \u00e8 venuto a controllare la cassetta di sicurezza 392, poich\u00e9 si \u00e8 accorto che ufficialmente essa non esiste. Dalton, non riconosciuto, infila nella tasca di Frazier un diamante, urtandolo sulla porta della banca. Frazier scopre che la 392 \u00e8 stata svaligiata: Dalton e i suoi complici hanno preso i sacchetti di diamanti, ma hanno lasciato l'anello di Cartier affinch\u00e9 venisse rinvenuto: \u00e8 la prova degli affari svolti dal proprietario della banca con i nazisti. Dopo avere affrontato direttamente Case nel suo ufficio, Frazier e Mitchell danno l'anello e l'indirizzo della commissione contro i crimini di guerra alla White. Case, venuto a conoscenza che il suo segreto \u00e8 svelato, precipita nei sensi di colpa. Frazier torna a casa e scopre il diamante lasciatogli da Dalton: quel 'dono' gli consentir\u00e0 di regalare alla sua fidanzata l'anello che non si sarebbe mai potuto permettere."}
{"id": "419992", "revid": "1718925", "url": "https://it.wikipedia.org/wiki?curid=419992", "title": "Contea di Humboldt (California)", "text": "La contea di Humboldt, in inglese Humboldt County, \u00e8 una contea dello Stato della California, negli Stati Uniti. La popolazione al censimento del 2000 era di 126.518 abitanti. Il capoluogo di contea \u00e8 Eureka.\nGeografia fisica.\nLa contea si trova sulla costa dell'Oceano Pacifico, nella parte nord occidentale dello Stato. L'U.S. Census Bureau certifica che l'estensione della contea \u00e8 di 10.495\u00a0km\u00b2, di cui 9.253\u00a0km\u00b2 composti da terra e i rimanenti 1.242\u00a0km\u00b2 composti di acqua.\nStoria.\nLa Contea di Humboldt venne costituita nel 1853 da parte del territorio della Contea di Trinity."}
{"id": "419993", "revid": "6923", "url": "https://it.wikipedia.org/wiki?curid=419993", "title": "Luciano Zauri", "text": "Carriera.\nGiocatore.\nClub.\nAtalanta e ChievoVerona.\nZauri, cresciuto nelle giovanili dell'Atalanta, esordisce in Serie A nella stagione 1996-1997 nella partita Atalanta-Roma (0-4).\nL'anno seguente \u00e8 stato ceduto in prestito al ChievoVerona dove colleziona 24 presenze.\nNella stagione 1998-1999 torna a Bergamo. Qui ha disputato altri cinque campionati, due in Serie B e tre in Serie A, ottenendo la convocazione in Nazionale.\nLazio.\nNel 2003 \u00e8 stato acquistato dalla Lazio insieme al compagno di squadra Ousmane Dabo, dopo che l'Atalanta era retrocessa in Serie B.\nNel primo anno con la Lazio il tecnico Roberto Mancini gli preferiva Giuseppe Favalli, cos\u00ec Zauri partiva spesso dalla panchina In campionato ha segnato 3 reti ad Inter, Empoli e . Nella stessa stagione ha fatto il suo esordio in Champions League il 13 agosto 2003 in occasione di Lazio-Benfica (3-1) e messo in bacheca il primo trofeo da professionista, la Coppa Italia.\nNella stagione 2004-2005 ha collezionato una ventina di presenze. Nella penultima giornata di campionato, nonch\u00e9 sfida salvezza tra Lazio e Fiorentina, ha salvato la rete laziale con un fallo di mani in area di rigore al 30' non visto dall'arbitro Roberto Rosetti. Con questa famosa \"parata\", ha costretto la Fiorentina al pareggio 1-1 e ha tolto la Lazio dal rischio retrocessione. In questa stagione esordisce in Coppa UEFA il 17 settembre 2004 in occasione di Metalurg Donetsk-Lazio (0-3).\nNella stagione 2005-2006 ha collezionato 37 presenze in campionato. In quell'anno ha realizzato anche la rete decisiva, a una manciata di minuti dal termine, della sfida interna contro la Fiorentina.\nNella stagione 2006-2007 ha giocato quasi tutte le partite, dal primo all'ultimo minuto. Dalla gara Lazio-Milan (0-0) del gennaio 2007, in seguito alla cessione di Massimo Oddo, \u00e8 diventato il capitano della squadra di Delio Rossi.\nL'anno seguente ha messo a segno anche un gol nella Champions League 2007-2008 ad Atene contro l'Olympiacos Pireo (1-1). In campionato ha collezionato 18 presenze \nFiorentina.\nIl 17 luglio 2008 passa in prestito alla per 400.000 \u20ac con diritto di riscatto prestabilito a 3 milioni per l'anno successivo.\nMette a segno il suo primo goal in maglia viola contro il portando il risultato sul 2-0. Al termine della stagione la Fiorentina non esercita il diritto di riscatto e il giocatore ritorna alla Lazio.\nSampdoria.\nIl 10 luglio 2009 viene ceduto a titolo temporaneo con diritto di opzione per la compartecipazione alla Sampdoria. Iniziando la stagione come riserva di Reto Ziegler, diventa il terzino destro titolare della squadra, a discapito del lituano Marius Stankevi\u010dius. A giugno, terminando il prestito torna alla Lazio, e il 19 agosto 2010 torna nuovamente ai blucerchiati in prestito, con diritto di riscatto.\nIl ritorno alla Lazio.\nIl 1\u00ba luglio 2011 fa il suo ritorno alla Lazio, dopo che la Sampdoria, retrocessa in Serie B, non ha esercitato il diritto di riscatto.\nNel dicembre del 2011 spalma l'ingaggio e prolunga il suo contratto con la societ\u00e0 romana fino al 30 giugno 2013.\nPescara.\nIl 31 gennaio 2013 passa a titolo definitivo al Pescara, tornando a giocare cos\u00ec nella sua terra natia. A fine stagione 2013-2014 decide di ritirarsi dal calcio giocato.\nNazionale.\nZauri, dopo aver giocato 6 partite nella Nazionale Under-17 e 9 nella Nazionale Under-18, esordisce nella Nazionale maggiore il 5 settembre 2001 in Italia-Marocco (1-0). In totale \u00e8 stato convocato 12 volte in Nazionale, giocando 5 partite.\nAllenatore.\nDopo aver appeso gli scarpini al chiodo, Zauri nell'estate 2014 viene nominato dal Pescara nuovo allenatore della formazione Berretti. L'anno successivo, sempre per i \"Delfini\", ricopre invece il ruolo di collaboratore tecnico, che svolger\u00e0 successivamente anche nell'Udinese al fianco di Massimo Oddo, proprio come ai tempi del Pescara. Proprio a Pescara torna nel luglio 2018 come allenatore della Primavera. Vince il girone B del Campionato Primavera 2 perdendo per\u00f2 la Supercoppa Primavera 2 contro il Bologna. Il 5 giugno 2019 viene chiamato a dirigere la prima squadra del club abruzzese in Serie B. Il 20 gennaio 2020, dopo la sconfitta interna per 1-2 con la , rassegna le dimissioni con la squadra al decimo posto (27 punti in 20 partite).\nIl 22 agosto 2020 viene ingaggiato come nuovo allenatore della Primavera del .\nStatistiche.\nPresenze e reti nei club.\n\"Statistiche aggiornate al 25 maggio 2014.\"\nStatistiche da allenatore.\n\"Statistiche aggiornate al 19 gennaio 2020.\"\nGiovanili.\n\"Statistiche aggiornate al 29 settembre 2020.\"\nFuori dal campo.\nIl 20 gennaio 2013 Zauri salva la vita ad una bambina di 7 anni, Giulia Santopadre, figlia dell'ex tennista Vincenzo e di Karolina Boniek, figlia dell'ex calciatore polacco Zibi, calandosi con una corda all'interno di un pozzetto profondo 4 metri, dove la stessa bimba era caduta."}
{"id": "419998", "revid": "198277", "url": "https://it.wikipedia.org/wiki?curid=419998", "title": "Juary", "text": "Biografia.\nNel 1981 ha inciso un 45 giri, con la canzone \"Sar\u00e0 cos\u00ec\", scritta da Giacomo Simonelli ed Emilio Iarrusso. Dopo il ritiro dall'attivit\u00e0 agonistica \u00e8 stato opinionista in diverse trasmissioni sportive. Suo figlio, Juary Jorge dos Santos Neto, ha giocato a calcio nella formazione Berretti dell', e a calcio a 5 nel CUS Avellino, prima di ritirarsi dalla carriera.\nCarriera.\nGiocatore.\nGli inizi.\nInizi\u00f2 a giocare a calcio nelle file del , squadra con cui esord\u00ec nel 1976 e che lo port\u00f2 alla nazionale brasiliana (con la quale disput\u00f2 la Coppa America 1979) ma che abbandon\u00f2 a causa di problemi con la societ\u00e0; con questa formazione nel 1978 segn\u00f2 tre gol nel derby contro il vinto dalla sua squadra per 3-1. Con lo stesso club gioc\u00f2 anche la partita di addio di Pel\u00e9.\nNel 1979 pass\u00f2 al di Guadalajara, squadra messicana dove rimase per una sola stagione.\nSerie A.\nNel 1980 fu acquistato dall' del presidente Antonio Sibilia, in occasione della riapertura delle frontiere, su segnalazione del nuovo allenatore degli irpini, Lu\u00eds Vin\u00edcio. Vinta un'iniziale diffidenza dovuta al suo fisico minuto, divenne il beniamino della tifoseria e convinse appieno, mostrando di essere un attaccante dalle caratteristiche ideali per una squadra, come quella campana, in lotta per la salvezza. Riscosse subito simpatie non solo per il suo carattere aperto e solare, ma soprattutto per la caratteristica \"danza della bandierina\", il suo modo folkloristico di esultare dopo aver segnato un gol, facendo tre giri intorno alla bandierina del calcio d'angolo, gesto che lo port\u00f2 all'attenzione generale.\nAl suo esordio con l'Avellino, in una partita di Coppa Italia al Partenio vinta per 4-1 contro il , fiss\u00f2 il punteggio segnando quello che lui ricorda come il gol pi\u00f9 bello in carriera; tale rete pass\u00f2 inoltre agli annali del calcio italiano per essere stata la prima realizzata da uno straniero dopo la cosiddetta \"riapertura delle frontiere\". Nell'ottobre del 1980 accompagn\u00f2, a propria insaputa, il presidente Sibilia a un'udienza di un processo in cui era imputato Raffaele Cutolo, boss della Nuova Camorra Organizzata: in quell'occasione, Juary consegn\u00f2 al boss una medaglia d'oro con dedica (\u00abA Raffaele Cutolo dall'Avellino Calcio\u00bb).\nDopo due positivi anni di militanza in Irpinia (34 presenze con 13 reti), scelse di giocare in una grande squadra, accettando le offerte dell'. In realt\u00e0 la societ\u00e0 nerazzurra lo acquist\u00f2 soprattutto come pedina di scambio per avere dal l'attaccante Walter Schachner; tuttavia, sfumate le trattative, Juary rimase in nerazzurro per il campionato 1982-1983 dove collezion\u00f2 21 presenze e 2 reti, anche per problemi di affiatamento della squadra. Venne ceduto l'anno successivo all', ma anche la permanenza nelle Marche dur\u00f2 solo un campionato (27 gare e 5 gol). Nel 1984-1985 gioc\u00f2 nella (19 presenze e 2 reti), sempre senza raggiungere i livelli di rendimento che lo avevano posto all'attenzione generale nelle stagioni ad Avellino.\nPorto.\nL'impressione ormai era che la sua parabola agonistica fosse in discesa, ma si rivel\u00f2 decisiva la scelta di cambiare ambiente accettando le offerte del . In Portogallo Juary torn\u00f2 al suo rendimento ottimale vincendo subito il campionato, cui segu\u00ec l'anno successivo la Coppa dei Campioni dove in finale, su passaggio di Rabah Madjer, realizz\u00f2 il gol-vittoria contro il . Al termine dell'esperienza lusitana segu\u00ec il ritorno in Brasile per concludere l'attivit\u00e0 agonistica.\nAllenatore.\nNella stagione 2005-2006 \u00e8 allenatore della formazione Berretti dell'Avellino, mentre in quella successiva allena i pari et\u00e0 del ; nell'agosto del 2007 comincia la sua esperienza come allenatore nelle giovanili del . Dal 22 agosto 2008 \u00e8 il coach della formazione Primavera del Porto. Dal 6 settembre dello stesso anno \u00e8 responsabile del settore giovanile dell'ASD Montoro, societ\u00e0 dilettantistica della provincia di Avellino. Dal 14 febbraio 2009 \u00e8 il nuovo allenatore del Banzi, societ\u00e0 militante nel campionato di Eccellenza lucana; il 5 marzo 2009 la squadra comunica l'abbandono della direzione tecnica della squadra da parte di Juary \u00aba causa della improvvisa partenza per il Brasile\u00bb. Successivamente \u00e8 stato responsabile del settore giovanile e allenatore dell', e dal 2010 passa ad allenare il ; nel 2012 ottiene con la formazione ligure la promozione in Serie D, con sei giornate di anticipo rispetto alla fine del campionato di Eccellenza ligure. Il 21 marzo 2013 si dimette da allenatore del Sestri Levante.\nNel 2020 Juary segue a Milano, in zona Giambellino, una scuola calcio affiliata al e un'altra a Borgo San Giovanni vicino a Lodi. Allo stesso tempo continua il suo legame con la citt\u00e0 di Avellino dove \u00e8 coordinatore tecnico della Santos Academy dell'ASD Bellizzi Irpino 2019, societ\u00e0 di Seconda Categoria."}
{"id": "420000", "revid": "228587", "url": "https://it.wikipedia.org/wiki?curid=420000", "title": "Contea di Nevada (California)", "text": "La contea di Nevada, in inglese Nevada County, \u00e8 una contea dello Stato della California, negli Stati Uniti. La popolazione al censimento del 2000 era di abitanti. Il capoluogo di contea \u00e8 Nevada City.\nGeografia fisica.\nLa contea si trova sulla Sierra Nevada. L'ufficio del censimento degli Stati Uniti certifica che l'estensione della contea \u00e8 di 2524\u00a0km\u00b2, di cui 2480\u00a0km\u00b2 composti da terra e i rimanenti 44\u00a0km\u00b2 composti di acqua.\nStoria.\nLa contea venne costituita nel 1851 da parte del territorio della contea di Yuba."}
{"id": "420001", "revid": "1543377", "url": "https://it.wikipedia.org/wiki?curid=420001", "title": "Federazione Sammarinese Giuoco Calcio", "text": "La Federazione Sammarinese Giuoco Calcio, nota anche con l'acronimo FSGC, \u00e8 l'organo di organizzazione e controllo del calcio nella Repubblica di San Marino. Ha sede a Citt\u00e0 di San Marino in Strada di Montecchio, 17.\nStoria.\nFondata nel 1931, ottenne l'affiliazione definitiva alla FIFA e all'UEFA nel 1988 dopo due anni di affiliazione provvisoria. La FSGC organizza il campionato nazionale dal 1985, la Coppa Titano dal 1937 e il Trofeo Federale dal 1986.\nIl 14 marzo 2015 i giocatori della nazionale sammarinese annunciarono lo sciopero in vista delle partite contro Slovenia ed Estonia, valide per le qualificazioni al campionato europeo di calcio 2016. I giocatori, riuniti nella neocostituita Associazione Sammarinese Calciatori, accusarono la Federazione di non garantire i propri diritti di atleti. Dopo aver rifiutato qualsiasi forma di dialogo, nei giorni successivi la Federazione incontr\u00f2 i rappresentanti dell'Associazione di categoria, convincendoli a far rientrare lo sciopero.\nIl 31 gennaio 2017 \u00e8 stato eletto il nuovo presidente Marco Tura che ha sostituito Giorgio Crescentini.\nAttivit\u00e0.\nLa giurisdizione della Federazione sul calcio nel territorio della Repubblica non \u00e8 esclusiva: una squadra sammarinese, la Juvenes-Dogana, ha partecipato infatti per diversi anni sia al campionato interno che a quello italiano di Promozione prima di ritirarsi, mentre l'unica societ\u00e0 dilettantistica il San Marino Calcio, \u00e8 addirittura incardinata solamente nel sistema della FIGC anche se per i suoi primi 5 anni di vita fu gestita dalla FSGC e tuttora gioca in Serie D. Il campionato di calcio sammarinese occupa inoltre la 53\u00aa posizione del Ranking UEFA per nazioni.\nSimboli ufficiali.\nFino a inizio 2021 la federazione si riconosceva simbolicamente nello stemma della Repubblica, racchiuso in uno scudo circolare bianco con corona azzurra recante la denominazione istituzionale. Tale soluzione simbolica era adottata senza modifiche anche dalle Nazionali del Titano. \nNel febbraio 2021 la federazione ha rinnovato la sua identit\u00e0 visiva, separando lo stemma della parte istituzionale da quello della parte sportiva. La federazione ha pertanto adottato come logotipo il \"lettering\" \"FSGC\" posto su due righe e in colore oro, scritto in un font proprietario denominato FSGC Official. Al centro delle quattro lettere \u00e8 raffigurato il classico pittogramma del pallone da calcio bianco ma con i pentagoni azzurri, affiancato sulla sinistra dall'anno di istituzione della federazione; alla base di tutto campeggia la scritta \"SAN MARINO\" in azzurro.\nConsiglio federale 2017-2021.\nIl Consiglio federale per il 2017-2021 \u00e8 cos\u00ec composto:"}
{"id": "420017", "revid": "767487", "url": "https://it.wikipedia.org/wiki?curid=420017", "title": "Contea di Yuba", "text": "La contea di Yuba si trova negli Stati Uniti d'America, nella regione della California denominata Central Valley, a nord di Sacramento.\nNel 2010 aveva una popolazione di 72.155 abitanti. Capoluogo \u00e8 Marysville.\nLocalit\u00e0.\nCitt\u00e0 incorporate:\nCensus-designated place:\nLocalit\u00e0 non incorporate:"}
{"id": "420020", "revid": "1429175", "url": "https://it.wikipedia.org/wiki?curid=420020", "title": "Nanoart", "text": "La nanoart o nanoarte \u00e8 una recente tendenza artistica, nata dall'utilizzo delle nanotecnologie per creare immagini di tipo figurativo.\nGi\u00e0 nel 1997 alcuni scienziati della Cornell University hanno realizzato una prima opera assimilabile al concetto di nanoart. Sono diversi gli artisti che hanno creato opere di nanoart: Cris Orfescu (considerato tra i capiscuola del movimento), Victoria Vesna, Loris Greud, Giuliana Cun\u00e9az e Grit Ruhland.\nIn Italia, la nanoart \u00e8 stata sviluppata particolarmente a partire dal 2005 da Alessandro Scali e Robin Goode, attivi presso il Dipartimento di Fisica del Politecnico di Torino. Ai due \u00e8 stata dedicata la mostra \"Nanoart: vedere l'invisibile\" (Torino, 2007)."}
{"id": "420030", "revid": "35813", "url": "https://it.wikipedia.org/wiki?curid=420030", "title": "DeeJay chiama Italia", "text": ""}
{"id": "420041", "revid": "344646", "url": "https://it.wikipedia.org/wiki?curid=420041", "title": "Cristianesimo in Africa", "text": "Il Cristianesimo in Africa giunse gi\u00e0 nel I secolo propagandosi rapidamente, tanto che alla caduta dell'Impero romano d'Occidente, il Cristianesimo contava un gran numero di proseliti soprattutto nei grandi centri urbani dei paesi mediterranei.\nLa sua penetrazione in Nubia fu successiva, nel medioevo vi si installarono regni cristiani, per poi passare all'Etiopia ed arrestare la propria espansione, successivamente si trova in singole regioni come l'antico regno del Ghana e lungo i confini dei regni nubiani.\nL'avvento, nel VII secolo, dell'Islam ridusse la diffusione del cristianesimo tanto che nel giro di alcuni secoli quest'ultima religione era in molte regioni scomparso, resistendo in Etiopia e nelle comunit\u00e0 copte in Egitto. Molti cristiani ed ebraici si convertirono all'islam, anche per motivi quali gli svantaggi economici, la mancanza di chiese e l'isolamento delle comunit\u00e0.\nNuovo impulso al cristianesimo arriv\u00f2 al tempo delle prime spedizioni europee in Africa, e soprattutto dopo che il Papa sanc\u00ec il dominio dei re spagnoli sui territori africani da essi occupati, ed ottenne i migliori risultati nella zona del Congo grazie all'intercessione dei sovrani portoghesi, dove si svilupp\u00f2 una gerarchia ecclesiastica che diede vita ad una fervida vita cristiana.\nNelle regioni sopra citate, il cristianesimo si diffuse largamente e si consolid\u00f2 fino allo scoppio della Prima guerra mondiale, in seguito alla quale ad esempio i missionari tedeschi abbandonarono le colonie, ma la religione era talmente radicata che gi\u00e0 negli anni 1950 erano sorte chiese autonome con una gerarchia ecclesiastica quasi completamente africana.\nOggi nel continente africano il cristianesimo costituisce la religione maggioritaria nell'Africa centrale (ad eccezione del Ciad, dove comunque ha una forte presenza), nell'Africa meridionale (ad eccezione delle Comore) e nell'Africa orientale (ad eccezione di Sudan, Somalia, Gibuti e Mauritius); nell'Africa occidentale il cristianesimo \u00e8 maggioritario solo in Liberia, Ghana, Capo Verde, Togo e Benin, mentre in Nigeria \u00e8 la religione di quasi la met\u00e0 della popolazione e in Costa d'Avorio e Burkina Faso ha comunque una forte presenza; nel Nordafrica il cristianesimo \u00e8 invece minoritario in tutti gli stati e la percentuale di cristiani \u00e8 minima, ad eccezione dell'Egitto. \nStoria.\nSan Marco Evangelista \u00e8 diventato il primo vescovo della Chiesa ortodossa copta di Alessandria d'Egitto intorno all'anno 43. In un primo momento la chiesa di Alessandria parlava principalmente in lingua greca. Entro la fine del II secolo le \"Sacre Scritture\" e la liturgia erano stati tradotti in tre lingue locali. Il cristianesimo si diffuse anche in Sudan, nei primi anni del II secolo, e le chiese nubiane sono state presto legate a quelle d'Egitto.\nIl cristianesimo \u00e8 cresciuto anche in Africa nord-occidentale (oggi conosciuta come Maghreb). Le chiese ivi erette si sono legate alla Chiesa di Roma e al Papa Gelasio I, a papa Milziade e al Papa Vittore I - tutti cristiani berberi come Sant'Agostino e sua madre, Santa Monica.\nAll'inizio del III secolo la chiesa di Alessandria si espanse rapidamente, con cinque nuovi vescovati suffraganei. In questo momento, il Vescovo di Alessandria cominci\u00f2 ad essere chiamato Papa, nella sua qualit\u00e0 di vescovo anziano in Egitto. A met\u00e0 del III secolo la chiesa in Egitto ha dovuto soffrire duramente durante la persecuzione sotto l'imperatore Decio. Molti cristiani fuggirono dalle citt\u00e0 in direzione del deserto. Quando la persecuzione si spense, tuttavia, alcuni sono rimasti nel deserto come eremiti per pregare. Questo fu l'inizio del monachesimo cristiano, che nel corso degli anni successivi si diffuse dall'Africa ad altre parti del mondo cristiano.\nNei primi anni del IV secolo in Egitto si \u00e8 rinnovata la persecuzione sotto l'imperatore Diocleziano. Nel Regno di Axum, re Ezana dichiar\u00f2 il cristianesimo religione ufficiale dopo essere stato convertito da Frumenzio, con la conseguente fondazione della Chiesa ortodossa etiope.\nIn questi primi secoli, leader cristiani africani come Origene, Lattanzio, Agostino, Tertulliano, Mario Vittorino, Pacomio, Didimo il Cieco, Ticonio, Cipriano, Atanasio e Cirillo (insieme con i rivali Valentino, Plotino, Ario e Donato Magno) influenzarono il mondo cristiano fuori dall'Africa con risposte polemiche allo gnosticismo, all'arianesimo, al montanismo, al Marcionismo, al pelagianesimo ed al manicheismo.\nConcili ecumenici sono stati organizzati da loro di volta in volta per aiutare a mantenere la Chiesa unificata in materia di dottrina. Il mondo deve anche a questi cristiani l'idea di Universit\u00e0 (dopo la scomparsa della Biblioteca di Alessandria), la comprensione della Trinit\u00e0 (cristianesimo), le traduzioni in lingua latina dei testi sacri, i metodi di esegesi e di interpretazione biblica, il monachesimo, il neoplatonismo, e tradizioni letterarie, dialettiche e retoriche.\nProtestantesimo.\nIl Protestantesimo giunse nel continente africano solo verso il XVIII secolo tramite dei sacerdoti addetti alle colonie europee, di cui pochi si occuparono delle popolazioni autoctone. I due tentativi dei \"Fratelli moravi\" nella Costa d'Oro (attuale Ghana) ed in Sudafrica fallirono, la \"Society for the Propagation of the Gospel\" inizi\u00f2 a sua volta la sua attivit\u00e0 nel 1751 nella Costa d'Oro, intensificandola attorno al XIX secolo.\nLe missioni tedesche operarono specialmente in Africa occidentale e nel Sud Africa, finch\u00e9 verso l'ultima decade del XIX secolo l'interesse si spost\u00f2 verso le colonie conquistate dall'Impero Tedesco nell'Africa orientale.\nDifferenze tra cristianesimo e religioni naturistiche.\nCristianesimo e religioni autoctone africane contengono differenze che le rendono due entit\u00e0 diametralmente opposte:\nQuesti sono aspetti che rendono il cristianesimo estraneo alle popolazioni africane di religione naturistica, si aggiunga che il missionario che porta la parola della Bibbia \u00e8 solitamente bianco, e quindi esteriormente straniero. A questo si \u00e8 aggiunto inizialmente il trasferimento puro e semplice di edifici, immagini, canti e riti in luoghi profondamente diversi, senza tentativi di adattamento al contesto africano. Queste manchevolezze sono state spesso superate dal fervore missionario, anche se rimane evidente la distanza tra \"Africani\" e \"Bianchi\".\nLe divergenze arrivano a concetti religiosi quali la poligamia, la libagione, la circoncisione, ovvero manifestazioni di paganesimo che l'individuo ricerca quali soluzioni per il suo bisogno di usanze su basi precedenti. La soluzione a questo duplice problema deve tener conto innanzi tutto della cura delle anime e delle tante diverse realt\u00e0 religiose regionali.\nMalgrado quindi la sua sostanziale estraneit\u00e0, il cristianesimo \u00e8 in grado di riempire il vuoto spirituale degli africani causato dal regresso delle religioni naturistiche. Dare una risposta ai molti problemi tuttora insoluti del continente \u00e8 la via da seguire per il cristianesimo, da questo punto di vista c'\u00e8 l'aspirazione a una \"confessio\" africana, capace di risolvere specifiche questioni africane in base al Vangelo ed alla dottrina ufficiale."}
{"id": "420046", "revid": "1745361", "url": "https://it.wikipedia.org/wiki?curid=420046", "title": "Contea di Imperial", "text": "La contea di Imperial, in inglese Imperial County, \u00e8 una contea dello Stato della California, negli Stati Uniti. La popolazione al censimento del 2000 era di 142.361 abitanti. Il capoluogo di contea \u00e8 El Centro. La contea \u00e8 la pi\u00f9 giovane e la pi\u00f9 povera tra tutte le contee dello Stato. Vi si trova il sito storico di Fort Yuma.\nGeografia fisica.\nLa contea si trova nella Imperial Valley, nell'estremo sud-est della California, ai confini con Arizona e Messico. L'U.S. Census Bureau certifica che l'estensione della contea \u00e8 di 11.608\u00a0km\u00b2, di cui 10.812\u00a0km\u00b2 composti da terra e i rimanenti 796\u00a0km\u00b2 composti di acqua.\nStoria.\nLa contea di Imperial venne costituita nel 1907 da parte del territorio della contea di San Diego."}
{"id": "420054", "revid": "547992", "url": "https://it.wikipedia.org/wiki?curid=420054", "title": "Luciano Favero", "text": "Carriera.\nNel corso della sua carriera ha giocato con Milanese, , , , , , e (che lo acquist\u00f2 per sostituire Claudio Gentile), con cui ha giocato dal 1984 al 1989, vincendo uno scudetto, una Coppa dei Campioni, una Coppa Intercontinentale e una Supercoppa UEFA.\nDopo il ritiro.\nAmico dai tempi dell'Avellino di Stefano Tacconi, anche allora compagno di squadra, Favero lo cita in Tribunale nel 2003 con l'accusa di truffa ed appropriazione indebita, per compensi mai ricevuti in occasione di gare evento, organizzate dall'ex portiere, che verr\u00e0 in seguito assolto. Successivamente apre una rivendita di automobili, che fallisce. Lavora in un Golf Club vicino a casa."}
{"id": "420064", "revid": "2091899", "url": "https://it.wikipedia.org/wiki?curid=420064", "title": "Antonio Battaglia", "text": "Laureato in Giurisprudenza \u00e8 stato nominato avvocato difensore da Leoluca Bagarella (capo militare dei Corleonesi) ma dopo un breve periodo ha rimesso il mandato. Per tale importante decisione politica il senatore Battaglia fu minacciato di morte e gli fu assegnato una tutela svolta dalla polizia di stato. \u00c8 stato citato dal pentito Antonino Giuffr\u00e8 come uno dei politici in contatto con Cosa nostra, ma di questa accusa \u00e8 stato totalmente scagionato dopo anni di approfondite indagini.\nLa carriera politica.\nNel 1994 viene eletto al Senato della Repubblica per Alleanza Nazionale.\nNel 1996 \u00e8 confermato al Senato della Repubblica per Alleanza Nazionale. \u00c8 membro della Giunta delle elezioni e delle immunit\u00e0 parlamentari, della 2\u00aa Commissione permanente (Giustizia), del Comitato parlamentare per i procedimenti di accusa, della Commissione di vigilanza Cassa Depositi e Prestiti e della Commissione consultiva fondi ricostruzione Belice.\nNel 2001 \u00e8 confermato al Senato della Repubblica per Alleanza Nazionale. Vice capogruppo di AN al Senato \u00e8 membro della Giunta delle elezioni e delle immunit\u00e0 parlamentari, della 8\u00aa Commissione permanente (Lavori pubblici, comunicazioni), e della 13\u00aa Commissione permanente (Territorio, ambiente, beni ambientali). In tale legislatura svolge anche le funzioni di segretario del Senato.\nNel 2006 \u00e8 confermato al Senato della Repubblica per Alleanza Nazionale.\nNelle elezioni del 2008 \u00e8 confermato Senatore per la quinta volta. \u00c8 componente la 1^ commissione permanente (Affari costituzionali) nella quale \u00e8 il presidente della sottocommissione pareri. \u00c8 anche componente della Commissione parlamentare per il controllo sull'attivit\u00e0 degli enti gestori di forme obbligatorie di previdenza e assistenza sociale.\nIn questa legislatura \u00e8 stato gi\u00e0 relatore di numerosi DDL e di emendamenti, il pi\u00f9 importante dei quali rimodula la norma della Finanziaria 2009 sul patto di stabilit\u00e0 interno e sul trattamento delle spese per investimenti in infrastrutture, grazie al quale gli enti locali che non rispetteranno il patto di stabilit\u00e0 a causa di dette spese, autorizzate dal Ministero dell'Economia, non subiranno inflazioni."}
{"id": "420091", "revid": "124115180", "url": "https://it.wikipedia.org/wiki?curid=420091", "title": "Francesco Bevilacqua", "text": "Biografia.\nIn pensione dopo aver svolto la professione di insegnante.\nNel 1994 viene eletto al Senato della Repubblica per Alleanza Nazionale.Segretario Amministrativo di AN al Senato nel 1994\nNel 1996 viene confermato al Senato della Repubblica per Alleanza Nazionale. \u00c8 membro della 7\u00aa Commissione permanente (Istruzione pubblica, beni culturali).Segretario Amministrativo di AN al Senato nel 1996\nNel 2001 \u00e8 confermato al Senato della Repubblica per Alleanza Nazionale con il ruolo di vice capogruppo di AN. \u00c8 membro della 7\u00aa Commissione permanente (Istruzione pubblica, beni culturali) e della Commissione straordinaria diritti umani.\nNel 2008 viene rieletto per la quarta legislatura nelle liste del Popolo della Libert\u00e0.\nIl 29 marzo 2011 ha co-firmato un disegno di riforma costituzionale per abolire la XII norma della Costituzione italiana, che vieta \"la riorganizzazione, sotto qualsiasi forma, del disciolto partito fascista\". Nel dicembre ha aderito a Fratelli d'Italia-Centrodestra Nazionale.\nIl 15 febbraio 2021 \u00e8 tra i promotori della nascita di Cambiamo la Calabria diventando coordinatore regionale del partito. Con la nascita di Coraggio Italia, viene presentata una lista a sostegno di Roberto Occhiuto che vincer\u00e0 le elezioni regionali e la lista coordinata da Bevilacqua riesce ad eleggere due consiglieri con il 5,66%. Il 18 novembre dello stesso anno diventa membro della direzione nazionale di Coraggio Italia in qualit\u00e0 di consigliere del presidente Luigi Brugnaro."}
{"id": "420123", "revid": "599013", "url": "https://it.wikipedia.org/wiki?curid=420123", "title": "Gianni Nieddu", "text": "Biografia.\n\u00c8 stato uno dei rappresentanti dell'Ulivo al Senato della Repubblica per tre mandati.\nNella XIII Legislatura, fra il 1996 e il 2001, \u00e8 stato membro di diverse commissioni permanenti del Senato: Giustizia, Difesa, Industria, commercio e turismo. Inoltre ha fatto parte delle commissioni d'inchiesta parlamentare sulla mafia e sul terrorismo e di quella consultiva per l'attuazione della riforma amministrativa.\nNella XIV Legislatura, fra il 2001 e il 2006, \u00e8 stato membro della commissione permanente al Senato per la Difesa, della delegazione italiana presso l'assemblea parlamentare della NATO e della commissione d'inchiesta sul dossier Mitrokhin.\nIl 4 maggio 2006 \u00e8 stato nominato questore del Senato.\nNon \u00e8 stato ricandidato alle elezioni per la XVI Legislatura."}
{"id": "420125", "revid": "228587", "url": "https://it.wikipedia.org/wiki?curid=420125", "title": "Religioni postcristiane in Africa", "text": "Le religioni postcristiane non vanno interpretate in senso solo cronologico, perch\u00e9 tra esse vengono contemplate anche dottrine che hanno come premessa il cristianesimo, rappresentano religioni a s\u00e9, specialmente perch\u00e9 non si basano sulla Bibbia ne riconoscono i tre simboli ortodossi cristiani.\nLa massima parte delle comunit\u00e0 religiose postcristiane definite sionistiche hanno conservato importanti componenti delle religioni naturistiche, come sogni premonitori, magia, divinazione, culto degli antenati, cerimonie di indemoniamento. In tali comunit\u00e0 ciascuno \u00e8 libero di adottare ci\u00f2 che del cristianesimo pi\u00f9 gli aderisce, cosicch\u00e9 hanno un ruolo forte le professioni personali di fede. Molte di queste comunit\u00e0 sono state fondate da profeti, ovvero individui carismatici, e la loro vita \u00e8 spesso legata all'iniziatore.\nLe comunit\u00e0 messianiche hanno molto in comune con quelle sionistiche, ma il particolare che il singolo capo si identifica con il Ges\u00f9 Cristo biblico, giustifica una loro classificazione a parte. Queste sette si prestano a diventare religioni politiche, anzitutto perch\u00e9 a volte, capi politici assumono vesti di messia per rafforzare il proprio potere; inoltre si fa riferimento al linguaggio biblico per rendere pi\u00f9 facilmente i concetti politici.\nMotivi dell'origine.\nSono molti i motivi della nascita di tante sette postcristiane, tra cui vanno segnalati il passato latente delle religioni naturistiche, il conflitto razziale etnico e politico fra autoctoni ed esponenti bianchi delle chiese cristiane, scarse possibilit\u00e0 di occupazione, aspetti esteriori del culto cristiano che si rivelano estranei ai sentimenti africani, la liberta di pensiero e di azione falsamente interpretata insita nel protestantesimo.\nNon ultimo \u00e8 da segnalare che in seno al cattolicesimo sono praticamente assenti movimenti separatisti.\nL'unico elemento fisso in un quadro tanto multiforme \u00e8 la religiosit\u00e0 dell'individuo africano, si giunge quindi alla conclusione che tale individuo affonda le radici della propria mentalit\u00e0 nella religione, che gli ha permesso di vivere in un mondo perfettamente unitario. Le sette si inseriscono nell'evoluzione storia dell'individuo africano, colpito da un dissolvimento delle credenze religiose autoctone, in una et\u00e0 di impronta decisamente laica e tecnica."}
{"id": "420127", "revid": "767487", "url": "https://it.wikipedia.org/wiki?curid=420127", "title": "Michele Bonatesta", "text": ""}
{"id": "420129", "revid": "1318658", "url": "https://it.wikipedia.org/wiki?curid=420129", "title": "XIII legislatura", "text": ""}
{"id": "420130", "revid": "324090", "url": "https://it.wikipedia.org/wiki?curid=420130", "title": "Economia dell'India", "text": "L'economia dell'India \u00e8 una delle maggiori al mondo, sesta per prodotto interno lordo nominale, terza considerando la teoria della parit\u00e0 dei poteri di acquisto (PPA), e una delle maggiormente in crescita. \u00c8 costituita da elementi intensamente diversificati, che spaziano dall'agricoltura di sussistenza ai settori industriali pi\u00f9 avanzati. I settori trainanti, in particolare nell'esportazione, sono comunque quelli dei servizi e il terziario avanzato, anche se due terzi della popolazione indiana ricava ancora il proprio reddito direttamente o indirettamente dall'agricoltura.\nCaratteristiche.\nLa storia dell'economia indiana pu\u00f2 essere divisa in tre grandi periodi: quello precedente all'avvento della colonizzazione britannica; quello che, nel corso del XVII secolo, segna l'inizio del periodo coloniale e termina con l'indipendenza ottenuta nel 1947; il terzo periodo, infine, si estende dal 1947 all'epoca contemporanea e consiste nell'economia indiana moderna, favorita dall'indipendenza dal Regno Unito. In epoca moderna, l'India \u00e8 diventata una delle principali destinazioni per le multinazionali, le quali delocalizzano i servizi alla clientela occidentale, sfruttando i minori costi dei paesi a pi\u00f9 basso reddito.\nPer gran parte della sua storia come paese indipendente, l'India ha adottato un approccio economico di stampo socialista, con stretti controlli governativi sull'impresa privata, sul commercio estero e sugli investimenti provenienti da paesi stranieri. A partire dai primi anni novanta del XX secolo, il paese ha adottato diverse riforme economiche, che hanno ridotto il controllo statale sugli investimenti e sul commercio con l'estero. Tali riforme hanno inoltre introdotto politiche sul diritto d'autore e la propriet\u00e0 privata simili ai paesi occidentali e diversi dalla concorrente economia cinese. Le privatizzazioni delle aziende pubbliche e le aperture in certi settori economici ad attori privati o stranieri sono tuttavia oggetto di un dibattito politico, elemento che ne ha rallentato il decorso.\nUno degli elementi caratterizzanti insiti nel sistema produttivo indiano \u00e8 che una consistente parte della popolazione \u00e8 in grado di esprimersi in lingua inglese e possiede un alto livello d'istruzione, in particolare nelle materie scientifiche. Questi elevati \"standard\" educativi hanno anche determinato uno sviluppo delle industrie legate al software e alla progettazione industriale: a titolo d'esempio, nel 2007 il valore annuo delle esportazioni di software \u00e8 stato di 10 miliardi di dollari.\nNonostante i progressi, tuttavia, l'economia del paese corre su due binari paralleli, dovendo infatti affrontare rilevanti problemi di disparit\u00e0 sociale ed economica. Il principale \u00e8 la povert\u00e0 che, sebbene diminuita a partire dagli anni ottanta, ancora affligge una larga percentuale della popolazione. Ad essa si collegano la notevole disuguaglianza economica, registrata in crescita - poich\u00e9 il progresso ha favorito le caste appartenenti agli strati superiori della societ\u00e0 che godono anche di un maggiore grado di istruzione - e le disparit\u00e0 tra regioni ricche e aree povere. Altri problemi derivano dall'inefficienza pubblica, come l'alto livello di corruzione, la lentezza della burocrazia, la carenza di infrastrutture e l'efficienza sanitaria solo parziale."}
{"id": "420136", "revid": "123443793", "url": "https://it.wikipedia.org/wiki?curid=420136", "title": "L'Indipendente (Milano)", "text": "L'Indipendente \u00e8 stato un quotidiano italiano a diffusione nazionale nato a Milano, pubblicato dal 14 novembre 1991 al 16 novembre 1994, poi dal 6 aprile 1995 al 16 giugno 1996. Riprese ad essere pubblicato nel 2004 per essere in seguito chiuso definitivamente nel dicembre del 2007.\nStoria.\nLa nascita.\n\"L'Indipendente\" fu fondato a Milano da un vasto gruppo di investitori (Moratti, Falk, Raul Gardini, Rivetti, Melzi d'Eril, Danieli) riuniti da Guido Roberto Vitale di Banca Euromobiliare nella \u00abEditoriale L'Indipendente\u00bb. Il piano editoriale fu redatto da Ricardo Franco Levi; giornalista economico, Levi assunse la carica di direttore responsabile, con vice Nino Milazzo, ex vicedirettore vicario del \"Corriere della Sera\". Il primo numero usc\u00ec il 14 novembre 1991.\nL'idea era quella di realizzare un quotidiano \u00aball'inglese\u00bb in Italia, che non esisteva ancora sul mercato. Effettuando una rigorosa selezione gerarchica delle notizie, \"L'Indipendente\" non riportava alcun fatto di cronaca in prima pagina.\nLa direzione Feltri.\nLa formula non incontr\u00f2 il favore del pubblico: dopo pochi mesi le vendite erano gi\u00e0 scese sotto le 20.000 copie. Nel febbraio 1992 si verific\u00f2 il primo cambiamento di rotta: la direzione pass\u00f2 a Vittorio Feltri (proveniente da \"L'Europeo\"). Inizialmente Feltri non ebbe il sostegno della propriet\u00e0: la maggior parte dei soci infatti decise di abbandonare l'impresa, ritenendola non redditizia. Andrea Zanussi riun\u00ec i pochi soci rimasti, con i quali fond\u00f2 una nuova societ\u00e0 editoriale, la Finindi Srl, che prosegu\u00ec le pubblicazioni del quotidiano.\nFeltri rivoluzion\u00f2 l'impostazione del giornale e, cavalcando la protesta del periodo di Tangentopoli, ottenne un ampio riscontro di vendite, portando \"L'Indipendente\" da 19.500 a 120.000 copie. La linea editoriale del giornale fu filoleghista e di sostegno dei \"pool\" di Milano e Palermo (\u00abAl posto di Sergio Moroni mi sarei suicidato due volte\u00bb, scrisse Feltri nel settembre 1992), tanto da chiamare Bettino Craxi \u00abCinghialone\u00bb.\nI suoi successi richiamarono l'attenzione della grande stampa nazionale: pi\u00f9 volte, nel corso del 1993, il nome del direttore dell\"'Indipendente\" fu accostato alla direzione del \"Giornale\" in sostituzione di Indro Montanelli, ma lui sment\u00ec sempre (l'ultima volta fu a dicembre), fino a quando nel gennaio 1994 Vittorio Feltri, nonostante avesse appena sottoscritto un nuovo impegno che lo legava alla Finindi per altri cinque anni, annunci\u00f2 il suo passaggio al \"Giornale\".\nDa quel momento \"L'Indipendente\" cominci\u00f2 a perdere copie inesorabilmente. Feltri, prima di andare via, design\u00f2 nuovo direttore Pialuisa Bianco, capo della redazione romana, mai stata direttrice nella sua carriera, che non riusc\u00ec a risollevarlo. Siccome la testata rischiava di chiudere, venne tentato il tutto per tutto chiamando alla direzione editoriale il popolare conduttore televisivo Gianfranco Funari, affiancato da Luigi Bacialli come direttore responsabile. \nNel 1994 \"L'Indipendente\" cess\u00f2 le pubblicazioni con contemporanea richiesta da parte dell'Editoriale l'Indipendente di accedere ai benefici del concordato preventivo garantito dall'affitto della testata e dei macchinari a Newco Srl, societ\u00e0 della Lega Nord.\nLa direzione Vimercati.\nIl 6 aprile 1995 L'Indipendente tornava in edicola sotto la direzione di Daniele Vimercati, vicedirettore Michele Sarcina \u2013 ex vice di Montanelli sia al \"Giornale\" che alla \"Voce\" \u2013 caporedattore centrale Gianluca Marchi e collaboratori di prestigio Massimo Fini (presente fin dal 1992) e Marco Travaglio. Il quotidiano che Feltri aveva portato al successo e che poi era passato a Pialuisa Bianco e infine a Gianfranco Funari torn\u00f2 in edicola con nella compagine azionaria capitanata da Davide Caparini presidente della Nuova Editoriale S.p.A. targata Lega Nord. Ma era un giornale di area: Daniele Vimercati, \u00abVim\u00bb per gli amici, non avrebbe mai accettato di fare un giornale ufficialmente di partito.\nL'operazione \"Indipendente\" si present\u00f2 da subito molto onerosa a causa di un accordo sindacale con la Federazione Nazionale Stampa Italiana che costrinse la nuova compagine ad assumere almeno 45 giornalisti degli oltre 70 che facevano parte del corpo redazionale della precedente gestione messo in cassa integrazione. Con i poligrafici ed il personale amministrativo il break even era intorno alle 50.000 copie. Invece, superata la fiammata iniziale, il quotidiano si assest\u00f2 intorno alle 30.000 copie. Daniele Vimercati si rifiut\u00f2 categoricamente di trasformare \"L'Indipendente\" nel giornale ufficiale della Lega Nord, il che avrebbe consentito di percepire i contributi pubblici. Accett\u00f2 che la testata venisse affittata a una cooperativa, il che avrebbe consentito di ottenere finanziamenti dallo Stato (anche se in misura minore), ma almeno teneva il quotidiano fuori dall'orbita diretta del movimento di Umberto Bossi.\nAll'inizio del 1996 la testata fu conferita a Mediatel, una cooperativa controllata da un editore romano di periodici musicali, mentre i giornalisti rimasero in carico alla Nuova Editoriale. Ma a sorpresa a fine febbraio Vimercati decise di dimettersi. Con lui se ne and\u00f2 anche il vice Sarcina e Gianluca Marchi divent\u00f2 caporedattore responsabile, una sorta di direttore provvisorio in attesa della scelta definitiva. Quando a fine marzo Balocchi, con i suoi uomini avrebbe dovuto assumere il controllo della cooperativa che gi\u00e0 editava la testata provvisoriamente diretta da Marchi con un blitz di Massimo Bassoli L'Indipendente aveva cambiato editore e il nuovo direttore divenne Lucio Lami inviato esteri del \"Giornale\" di Montanelli. La convivenza fra il nuovo assetto e i giornalisti dipendenti della Nuova Editoriale non era possibile e dur\u00f2 pochissimo e L'Indipendente sopravvisse solo fino a luglio.\n\"Cronache de L'Indipendente\".\nLa testata rinacque nel 1997 sotto la direzione di Gianluigi Da Rold prima e di Diego Landi poi. La propriet\u00e0 del giornale venne rilevata da un gruppo di soci, tra cui Italo Bocchino di Alleanza Nazionale (presidente), Francesco Casoli e Lucio Garbo. Ne segu\u00ec il trasferimento della sede da Milano a Roma. Il quotidiano torn\u00f2 in edicola nel 2004 con una nuova testata \"Cronache de L'Indipendente\" e una foliazione ridotta a quattro pagine. Il direttore era Giordano Bruno Guerri, con la collaborazione di sei redattori, pi\u00f9 un vicedirettore (Luciano Lanna, che poco dopo la ripresa delle pubblicazioni torna al \"Secolo d'Italia\" come condirettore lasciando vacante il posto di vice per il resto della direzione di Guerri) e tante firme: tra queste, Paolo Villaggio, Folco Quilici, Ida Magli, Roberto D'Agostino (con una rubrica quotidiana di indiscrezioni politiche chiamata Dagospia come il suo sito), Pierluigi Diaco, Sergio Luciano, Italo Cucci, Giuseppe Conte, Gennaro Malgieri, Antonio Pennacchi, Sergio Soave, Vittorio Sgarbi, Corrado Maria Daclon, Diego Gabutti, Alberto Mingardi, Claudio Ris\u00e9, Alessandro Campi.\nPer volere di Giordano Bruno Guerri l'edizione domenicale, realizzata dall'agenzia Vespina di Giorgio Dell'Arti, \u00e8 completamente dedicata alla storia e ha come testata \"L'Indipendente della Storia\". In alcune regioni questa \u00e8 venduta in abbinamento a prezzo speciale con il quotidiano \"il Giornale\". Con l'arrivo di Gennaro Malgieri come direttore, il domenicale si trasforma in edizione culturale dal nome \"L'Indipendente delle Idee\".\nL'ultimo rilancio venne effettuato il 3 ottobre 2006 con l'arrivo dell'ex inviato di \"Panorama\", Antonio Galdo. Galdo fu l'ultimo direttore de \"L'Indipendente\", sotto la cui direzione l'edizione della domenica diventa quella del luned\u00ec, mantenendo intatta la testata di \"L'Indipendente delle Idee\".\nLa trasformazione.\nA fine ottobre 2007 il quotidiano fu rilevato dalla societ\u00e0 Occidente S.p.A., controllata dalla Fondazione Liberal, presieduta dal parlamentare Ferdinando Adornato. La testata fu assorbita da \"Liberal\", il settimanale della Fondazione, dando vita al nuovo quotidiano \"Cronache di Liberal\". Le pubblicazioni de \"L'Indipendente\" cessarono a met\u00e0 dicembre del 2007 e la redazione pass\u00f2 in blocco alla nuova testata.\nDirettori.\n\"Sospensione delle pubblicazioni: 16 novembre 1994 - 5 aprile 1995\"\n\"Sospensione delle pubblicazioni: 18 giugno 1996 - 2 giugno 1997\"\n\"Chiusura delle pubblicazioni per fallimento della societ\u00e0 editrice.\"\n\"Ritorno in edicola con la testata \u00abCronache de L'Indipendente\u00bb\"\n\"La testata viene rilevata dalla Fondazione Liberal di Ferdinando Adornato\".\n\"La nuova propriet\u00e0 pubblica il quotidiano \u00abCronache di Liberal\u00bb\"."}
{"id": "420138", "revid": "830939", "url": "https://it.wikipedia.org/wiki?curid=420138", "title": "Romano Comincioli", "text": "Biografia.\nCompagno di scuola di Silvio Berlusconi, ne divenne poi collaboratore sia in ambito imprenditoriale, in Fininvest e Publitalia, che politico, in Forza Italia e nel Popolo delle Libert\u00e0. Venne imputato a Roma per i suoi rapporti con la banda della Magliana, poi assolto. Accusato poi di bancarotta fraudolenta, \u00e8 stato latitante per alcune settimane. Socio con Biagio Grappeggia in Nautica 90, industria del settore diporto svolge attivit\u00e0 d'industriale. Infine imputato nel processo per le fatture false di Publitalia '80. \u00c8 stato senatore per tre legislature.\nNella XIV Legislatura, fra il 2001 e il 2006, \u00e8 stato membro della commissione permanente al Senato per l'Agricoltura e la produzione agroalimentare e di quella di controllo degli enti gestori della previdenza. Il 6 maggio 2006 \u00e8 stato nominato questore del Senato della Repubblica, \u00e8 stato inoltre componente del comitato direttivo del suo partito.\n\u00c8 morto il 14 giugno 2011 a 75 anni all'ospedale San Raffaele di Milano, dove era da tempo ricoverato."}
{"id": "420143", "revid": "729019", "url": "https://it.wikipedia.org/wiki?curid=420143", "title": "Assedio di Petropavlovsk", "text": "L'assedio di Petropavlovsk fu la principale operazione militare della guerra di Crimea nel teatro dell'oceano Pacifico\nL'assedio inizi\u00f2 il 18 agosto 1854 quando uno squadrone alleato di tre fregate inglesi e francesi, una corvetta, un brigantino e una nave a vapore gettarono l'ancora nella baia dell'Ava\u010da. Lo squadrone era sotto al comando congiunto dei contrammiragli David Price e Fevrier de Point e disponeva complessivamente di 218 cannoni. I difensori della citt\u00e0 ammontavano a circa 1.000 uomini (compresi i volontari della popolazione locale) e disponevano di 68 cannoni (39 di una unit\u00e0 di artiglieria costiera) e 29 di due navi da guerra stazionate in Petropavlovsk.\nIl 20 agosto gli alleati sbarcarono 600 uomini a sud della citt\u00e0, ma questi vennero affrontati da 230 uomini della guarnigione, che dopo intensi combattimenti li forzarono a ritirarsi. Il 24 agosto circa 970 uomini delle truppe alleate sbarcarono a occidente di Petropavlovsk, ma furono similmente respinti da 360 russi. Tre giorni dopo, il 28 agosto lo squadrone lasci\u00f2 le acque russe. Le perdite russe furono stimate a circa un centinaio di uomini, quelle alleate a circa 500.\nNell'aprile 1855, Nikolaj Nikolaevi\u010d Murav'\u00ebv-Amurskij, consapevole dell'insufficienza delle truppe e delle armi disponibili a respingere un ulteriore attacco alla citt\u00e0 ordin\u00f2 di evacuare la guarnigione.\nI difensori della citt\u00e0 ricevettero una medaglia \"In memoria della guerra del 1853-1854\" con il diritto di indossarla con il nastro di San Giorgio."}
{"id": "420151", "revid": "2373", "url": "https://it.wikipedia.org/wiki?curid=420151", "title": "Pseudolarix", "text": ""}
{"id": "420153", "revid": "31101", "url": "https://it.wikipedia.org/wiki?curid=420153", "title": "Pseudolarix kaempferi", "text": ""}
{"id": "420156", "revid": "729019", "url": "https://it.wikipedia.org/wiki?curid=420156", "title": "Intubazione", "text": "In medicina, l\u2019intubazione consiste nell'inserimento di un tubo di plastica flessibile nella trachea, attraverso le corde vocali, per permettere la respirazione di una persona non in grado di respirare e proteggendo le vie aeree da inalazioni di materiale gastrico; talvolta il tubo pu\u00f2 essere utilizzato anche come condotto attraverso il quale somministrare determinati farmaci. Quando non \u00e8 pi\u00f9 necessaria l'assistenza ventilatoria o la protezione delle vie aeree, il tubo tracheale viene rimosso; questa procedura \u00e8 conosciuta come estubazione.\nL'intubazione viene spesso eseguita in pazienti gravemente feriti, malati o anestetizzati per facilitare la ventilazione dei polmoni, inclusa la ventilazione meccanica, e per prevenire la possibilit\u00e0 di asfissia o ostruzione delle vie aeree.\nLa via pi\u00f9 utilizzata \u00e8 quella orotracheale, cio\u00e8 attraverso la bocca, ma pu\u00f2 anche essere eseguita una procedura rinotracheale, in cui il tubo endotracheale viene fatto passare attraverso il naso e poi in trachea. L'intubazione viene normalmente eseguita con l'ausilio di un laringoscopio convenzionale o a fibre ottiche o con un broncoscopio, strumenti in grado di visualizzare le corde vocali e quindi assicurarsi che il tubo passi tra loro invece che vada nell'esofago. In alternativa possono essere utilizzati altri dispositivi e tecniche.\nAltri metodi di ventilazione, diversi dall'intubazione, includono la cricotirotomia, utilizzata quasi esclusivamente in circostanze di emergenza, e la tracheotomia, vera e propria procedura chirurgica utilizzata principalmente in situazioni in cui si prevede una necessit\u00e0 prolungata di supporto delle vie aeree.\nPoich\u00e9 si tratta di una procedura medica invasiva e scomoda, l'intubazione viene solitamente eseguita dopo aver indotto l'anestesia generale nel paziente e somministrato un farmaco bloccante neuromuscolare. Pu\u00f2, tuttavia, essere eseguita nel paziente sveglio, con anestesia loco-regionale o topica o, in caso di emergenza, senza alcuna anestesia. Per secoli la tracheotomia \u00e8 stata considerata l'unico metodo affidabile per l'intubazione della trachea; tuttavia, poich\u00e9 solo una minoranza di pazienti sopravviveva all'operazione, i medici la eseguivano solo come ultima risorsa, su pazienti oramai gravissimi.\nDopo che la trachea \u00e8 stata intubata, viene solitamente gonfiata una cuffia a palloncino posta appena sopra l'estremit\u00e0 distale del tubo, per fissarlo e prevenire la fuoriuscita di gas respiratori e per proteggere l'albero tracheobronchiale dall'inalazione di materiale indesiderato come gli acidi digestivi. Il tubo viene quindi collegato a un dispositivo di ventilazione (ventilatore meccanico, pallone autoespandibile...).\nL'intubazione tracheale pu\u00f2 essere associata a diverse complicanze, come la rottura dei denti o lacerazioni dei tessuti delle vie aeree superiori. Pu\u00f2 anche essere associata a complicazioni potenzialmente fatali, come l'aspirazione polmonare del contenuto dello stomaco, che pu\u00f2 provocare una polmonite \"ab ingestis\", o l'incorrere in un'intubazione non riconosciuta dell'esofago che pu\u00f2 portare ad anossia potenzialmente fatale per mancata ventilazione dei polmoni. Per questo motivo, le potenziali difficolt\u00e0 o complicazioni dovute alla presenza di un'anatomia delle vie aeree insolita o di altre variabili incontrollate, devono essere attentamente valutate prima di procedere con l'intubazione, ad esempio ricorrendo alla scala di Mallampati.\nStoria.\nLa prima testimonianza di un'intubazione endo-tracheale e seguente respirazione artificiale sugli animali risale al 1543. Vesalio fece notare, in questa testimonianza, che la pratica poteva in alcuni casi salvare la vita, ma rimase inascoltato.\nNel 1869 il chirurgo tedesco Friedrich Trendelenburg comp\u00ec la prima intubazione di un uomo sotto anestesia, introducendo un tubo attraverso una tracheotomia temporanea.\nNel 1878 il chirurgo inglese McEwen esegu\u00ec la prima intubazione attraverso la gola e la bocca.\nNegli anni della prima guerra mondiale, in particolare Magill e Macintosh ottennero grandi miglioramenti nell'applicazione dell'intubazione. La lama pi\u00f9 usata nei laringoscopi a lama intercambiabile prende il nome da Macintosh. Da Magill prendono il nome il pi\u00f9 comune tipo di tubo ricurvo, cos\u00ec come le pinze di Magill, usate per posizionare il tubo durante l'intubazione, e la lama Magill.\nIndicazioni.\nUn'intubazione tracheale \u00e8 indicata in una variet\u00e0 di situazioni in cui la presenza di una patologia o l'esecuzione una procedura medica impediscono a una persona di mantenere libere le vie aeree per respirare e ossigenare il sangue, tanto da rendere inadeguato l\u2019apporto di ossigeno utilizzando una semplice maschera facciale.\nStato di coscienza alterato.\nSi pu\u00f2 ricorrere all'intubazione tracheale nel caso che si voglia posizionare un condotto attraverso il quale somministrare protossido di azoto o altri anestetici volatili.\nFarmaci che inducono l'anestesia generale, oppioidi e bloccanti neuromuscolari possono diminuire o addirittura far cessare la respirazione. Sebbene non sia l'unico mezzo per mantenere una perviet\u00e0 delle vie aeree durante l'anestesia generale, l'intubazione \u00e8 certamente il mezzo pi\u00f9 affidabile per garantire l'ossigenazione e la ventilazione, offrendo nel contempo il massimo grado di protezione contro il rigurgito e l'aspirazione polmonare di solidi e liquidi.\nDanni al cervello (come ad esempio a seguito di un ictus, di un trauma cranico, di intossicazione o avvelenamento) possono provocare un abbassamento del livello di coscienza. Quando la situazione diventa grave fino ad arrivare allo stato soporoso o al coma (condizione definita da un punteggio inferiore a 8 sulla \"Glasgow Coma Scale\"), la perdita di tono dei muscoli delle vie aeree pu\u00f2 ostruire le stesse vie, impedendo il libero flusso d'aria. nei polmoni. Inoltre, i riflessi protettivi delle vie aeree, come la tosse e la deglutizione, potrebbero risultare diminuiti o del tutto assenti; pertanto, l'intubazione tracheale viene spesse effettuata per ripristinare la perviet\u00e0 e proteggere l'albero tracheo-bronchiale dall'eventuale aspirazione polmonare del contenuto gastrico.\nIpossiemia.\nL'intubazione pu\u00f2 essere necessaria per un paziente scarsamente ossigenato (ipossiemico) e con bassa saturazione di ossigeno del sangue causata da una respirazione inadeguata (ipoventilazione) o assente (apnea), o quando i polmoni non sono in grado di trasferire in maniera sufficiente l'ossigeno nel sangue. Tali pazienti, che possono essere anche svegli e vigili, sono tipicamente gravemente affetti da una malattia multisistemica o da un politrauma.\nEsempi di tali condizioni includono lesioni del rachide cervicale, fratture multiple delle coste, un grave polmonite, una sindrome da distress respiratorio acuto o essere accorsi in un quasi annegamento. In particolare, l'ipotesi di procedere con un'intubazione viene considerata se la pressione parziale arteriosa dell'ossigeno (PaO2) \u00e8 inferiore a 60 mmHg con una concentrazione di O2 inspirato (FIO2) del 50% o superiore.\nIn pazienti con anidride carbonica arteriosa elevata, una pressione parziale arteriosa di CO2 (PaCO2) superiore a 45 mmHg in un contesto di acidemia suggerisce di eseguire l'intubazione, soprattutto se una serie di misurazioni dimostrano un peggioramento dell'acidosi respiratoria. Indipendentemente dai valori di laboratorio, queste linee guida devono essere sempre interpretate nel contesto clinico.\nOstruzione o manipolazioni delle vie aeree.\nUn'ostruzione effettiva o imminente delle vie aeree \u00e8 un'indicazione comune per procedere con un'intubazione della trachea. Un'ostruzione pericolosa per la vita pu\u00f2 verificarsi quando un corpo estraneo si deposita nelle vie aeree; questo \u00e8 particolarmente comune nei neonati e nei bambini piccoli. Gravi lesioni contundenti o penetranti al viso o al collo possono essere accompagnate da gonfiore e da un ematoma in veloce espansione che pu\u00f2 andare ad ostruire le vie aeree, come pu\u00f2 avvenire in seguito di lesioni alla laringe, alla trachea o ai bronchi. Tale situazione \u00e8 comune anche nelle persone che hanno subito l'inalazione di fumo o ustioni all'interno o vicino alle vie aeree o all'epiglottite. Uno stato convulsivo o l'instaurarsi di un angioedema, sono ulteriori comuni cause di ostruzione delle vie aeree pericolose per la vita che possono richiedere l'intubazione tracheale per consentire il continuo passaggio dell'ossigeno.\nUna manipolazione, a fini diagnostici o terapeutici, delle vie aeree (come nel caso di broncoscopia, terapia al laser o l'introduzione di uno stent nei bronchi) pu\u00f2 interferire in modo intermittente con la capacit\u00e0 di respirare, quindi in tali situazioni pu\u00f2 rendersi necessaria l'intubazione del paziente.\nDispositivi e tecniche.\nL'intubazione tracheale pu\u00f2 essere eseguita attraverso varie tecniche.\nNella laringoscopia diretta, che \u00e8 la tecnica tradizionale, si usa un laringoscopio per visualizzare la glottide al di sotto dell'epiglottide. Viene quindi inserito il tubo endotracheale, con una visione diretta. Questa tecnica viene eseguita in pazienti in stato comatoso o sotto anestesia generale, o quando abbiano ricevuto anestesia locale o specifica delle strutture delle vie aeree superiori (ad es. usando un anestetico locale come la lidocaina). L'intubazione a sequenza rapida (RSI, detta anche sequenza di intubazione rapida, o \"crash induction\") \u00e8 una variante della procedura standard su pazienti in anestesia, eseguita quando \u00e8 necessario un immediato e definitivo trattamento delle vie aeree attraverso l'intubazione, e in particolare quando c'\u00e8 un rischio aumentato di inalazione delle secrezioni gastriche che porterebbe quasi inevitabilmente a polmonite \"ab ingestis\". Per la RSI viene somministrato un sedativo a breve durata come etomidate, propofol, tiopentone o midazolam, seguito da un farmaco paralizzante depolarizzante come la succinilcolina o il rocuronio.\nUna alternativa all'intubazione del paziente cosciente, o leggermente sedato, e in anestesia locale, \u00e8 l'uso di un endoscopio flessibile o simili (ad es. usando un video-laringoscopio). Questa tecnica \u00e8 preferita quando si prevedono difficolt\u00e0 nell'intubazione tradizionale, dato che permette al paziente di respirare spontaneamente, garantendo quindi ventilazione e ossigenazione spontanee pi\u00f9 a lungo.\nEsistono vari tipi di tubi endotracheali, per intubazione orale o nasale; i tubi possono essere sia flessibili che con una forma specifica e quindi relativamente pi\u00f9 rigidi.\nLa maggior parte dei tubi ha un margine gonfiabile, per sigillare le vie aeree inferiori contro la fuoriuscita di aria o l'aspirazione di secrezioni.\nComplicanze.\nL'intubazione tracheale sebbene sia una tecnica codificata e necessaria in diversi scenari non \u00e8 esente da complicanze.\nPossono essere complicanze immediate le lesioni dentarie (fino all'avulsione), il sanguinamento, l'edema delle strutture glottiche, il pneumomediastino, la perforazione tracheale, l'arresto cardiocircolatorio per stimolazione vagale.\nComplicanze pi\u00f9 successive possono essere lesioni tracheali, lesioni da decubito delle corde vocali o delle strutture buccali, o di faringe o ipofaringe, polmoniti e sinusiti (per l'intubazione rinotracheale)."}
{"id": "420191", "revid": "1543377", "url": "https://it.wikipedia.org/wiki?curid=420191", "title": "Assist (pallacanestro)", "text": "Nella pallacanestro, l'assist \u00e8 un passaggio utile per la realizzazione di punti.\nDefinizione.\nIl regolamento ufficiale della NCAA identifica l'assist come \"parte maggiore dell'azione\", tale da trovare il destinatario del passaggio in una posizione favorevole al tiro. La NBA assegna invece l'assist indipendentemente dal fatto che il giocatore debba ancora superare gli avversari.\nRicade sotto la definizione anche il passaggio cui consegue un fallo da parte dell'avversario, con realizzazione del tiro libero."}
{"id": "420197", "revid": "3115", "url": "https://it.wikipedia.org/wiki?curid=420197", "title": "Michele Florino", "text": "La carriera politica.\nCapo della sezione locale di Napoli del MSI dagli anni settanta, il 19-06-1975 il gruppo a cui apparteneva lanci\u00f2 una molotov contro una ragazza, Iolanda Palladino, rea di trovarsi nelle strade di Napoli la sera della vittoria del primo sindaco comunista della citt\u00e0. La ragazza mor\u00ec due giorni dopo e nessun processo venne operato per questo crimine verso il quale nessuno della sezione \"Berta\" ha mostrato alcun pentimento.\nNel 1984 diviene membro della Camera dei deputati (in corso di legislatura subentrando al posto di Marcello Zanfagna, deceduto nel 1984) con il MSI-DN. Nel 1987 viene eletto al Senato della Repubblica. Nel 1992 viene confermato al Senato della Repubblica. Nel 1994 viene eletto al Senato della Repubblica per Alleanza Nazionale. Nel 1996 viene confermato al Senato della Repubblica per Alleanza Nazionale. \u00c8 membro della 11\u00aa Commissione permanente (Lavoro, previdenza sociale) e della Commissione d'inchiesta sul fenomeno della mafia.\nNel 2001 \u00e8 confermato al Senato della Repubblica per Alleanza Nazionale. \u00c8 membro della 11\u00aa Commissione permanente (Lavoro, previdenza sociale), della Commissione di inchiesta sugli infortuni sul lavoro e della Commissione d'inchiesta sul fenomeno della mafia. Nel 2007 aderisce a La Destra di Francesco Storace. Nel 2011 passa al partito Fiamma Tricolore di Luca Romagnoli.\nIl 15 novembre del 2008 Florino viene accusato dal pentito della Camorra Giuseppe Misso di essere il mandante degli omicidi di Domenico Cella, Ciro Guazzo e Ciro Lollo: questi tre uomini, legati al clan Giuliano, volevano chiudere le sezioni dell'MSI per favorire un candidato socialista. Nel luglio 2011 il GIP proscioglie Florino dall'accusa disponendo l'archiviazione dell'inchiesta."}
{"id": "420225", "revid": "81103", "url": "https://it.wikipedia.org/wiki?curid=420225", "title": "Loredana De Petris", "text": "Biografia.\nSi laurea in Filosofia presso l'Universit\u00e0 degli Studi di Roma \"La Sapienza\" negli anni ottanta.\nDemocrazia Proletaria.\nInizia a fare politica negli anni ottanta, tra le fila di Democrazia Proletaria (dove milita fino al 1989) ed \u00e8 attiva nei movimenti anti-nuclearisti ed ambientalisti, ricoprendo il ruolo di responsabile organizzativa dei referendum contro il nucleare, la caccia e l'uso dei pesticidi in agricoltura.\nAlle elezioni politiche del 1987 si \u00e8 candidata per la Camera dei deputati, dove ottiene 4.417 preferenze ma senza essere eletta.\nFederazione dei Verdi.\nNel 1989 \u00e8 tra i fondatori della formazione politica Verdi Arcobaleno, che si fonde in seguito con la Federazione delle Liste Verdi; da questo matrimonio nasce la Federazione dei Verdi di cui la De Petris diventa Presidente del Consiglio Federale e Presidente Regionale Verdi-Lazio.\nConsigliere ed assessore comunale a Roma.\nSempre nel 1989 diventa consigliere comunale a Roma, carica riconfermata nel 1993; fra il 1990 e il 1993 \u00e8 stato anche capogruppo del suo partito all'interno del consiglio.\nNel 1995 viene nominata assessore alle politiche ambientali nella giunta comunale romana di Francesco Rutelli, ottenendo una riconferma nel 1997, con l'aggiunta delle deleghe alle politiche agricole, all'Ufficio Centopiazze e all'Ufficio prevenzione inquinamento atmosferico e protezione civile.\nElezione a senatrice.\nAlle elezioni politiche del 2001 viene candidata al Senato della Repubblica, ed eletta tra le file dell'Ulivo, aderendo al gruppo parlamentare dei Verdi - l'Ulivo e ricoprendone l'incarico di Segretario.\nNella XIV legislatura \u00e8 membro delle commissioni permanenti al Senato per le Finanze e per l'Agricoltura, oltre che della commissione d'inchiesta sul ciclo dei rifiuti e consultiva sull'attuazione della riforma amministrativa.\nNel 2005 ha assunto l'incarico di assessore all'ambiente per la Provincia di Roma. Inoltre ha fatto parte del comitato promotore per i referendum sulla fecondazione assistita.\nAlle politiche del 2006, candidatasi al Senato nelle liste Insieme con l'Unione (lista elettorale tra la Federazione dei Verdi, il Partito dei Comunisti Italiani e Consumatori Uniti), viene eletta nella circoscrizione Lazio e viene nominata segretario alla presidenza del Senato.\nL'11 marzo 2007 \u00e8 eletta presidente dei Verdi del Lazio. Alle elezioni anticipate del 2008 si candida al Senato come capolista in Lazio con il cartello elettorale La Sinistra l'Arcobaleno ma non viene eletta in quanto la lista non supera la soglia di sbarramento prevista dalla legge elettorale.\nAdesione a SEL e Sinistra Italiana.\nNel 2009 \u00e8 tra i fautori e i pi\u00f9 convinti esponenti della Federazione dei Verdi nella creazione del cartello elettorale di Sinistra e Libert\u00e0 di Nichi Vendola per le elezioni europee del 2009. Dopo le elezioni europee, si svolge la XXX Assemblea Nazionale dei Verdi a Fiuggi il 10 ottobre, dove si candida a presidente della Federazione nazionale, rappresentante della mozione a favore che i Verdi confluissero in Sinistra e Libert\u00e0, ma nonostante fosse favorita perde a sorpresa contro Angelo Bonelli, rappresentante della mozione a favore di abbandonare tale percorso e tornare ad essere un soggetto ecologista autonomo. Successivamente la De Petris fonda l\"'Associazione Ecologisti\", che presto aderisce al processo di costituzione di Sinistra Ecologia Libert\u00e0 (SEL).\nRitorno al Senato e Presidente del gruppo misto.\nAlle elezioni politiche del 2013 viene ricandidata, ed eletta, al Senato nelle liste di SEL; \u00e8 eletta presidente del gruppo misto il 19 marzo 2013.\nNella XVII legislatura italiana, oltre a far parte della commissione Affari Costituzionali e Beni Ambientali, ha guidato l'ostruzionismo in Senato al ddl Boschi sulla riforma del Senato presentando circa 6000 emendamenti di modifica al testo governativo. Il 6 agosto, il Governo \u00e8 andato sotto per la seconda volta su un emendamento a scrutinio segreto, prima firmataria De Petris (SEL) per affidare al riformato Senato la competenza in materia di temi etici in Parlamento approvato con 140 si e 135 no contro il parere del Ministro Boschi.\nDopo lo scioglimento di SEL, aderisce a Sinistra Italiana.\nAlle elezioni politiche del 2018 viene rieletta senatrice, nelle liste di Liberi e Uguali nel Lazio.\nIl 27 marzo 2018 viene riconfermata alla carica di capogruppo del gruppo misto.\nFiducia al governo Draghi e uscita da Sinistra Italiana.\nIl 14 febbraio 2021 annuncia il proprio voto di fiducia a favore del governo Draghi, in dissenso rispetto alla decisione dell'Assemblea Nazionale di Sinistra Italiana di votare contro.\nIl 14 dicembre 2021 annuncia la sua uscita da Sinistra Italiana, manifestando la volont\u00e0 di creare una rete ecologista di sinistra con il sindaco di Milano Giuseppe Sala. "}
{"id": "420255", "revid": "110157", "url": "https://it.wikipedia.org/wiki?curid=420255", "title": "Teylingen", "text": "Teylingen \u00e8 una municipalit\u00e0 dei Paesi Bassi di 35.761 abitanti situata nella provincia dell'Olanda Meridionale.\nViene costituita nel gennaio 2006 dall'unione dei comuni di Sassenheim, Voorhout e Warmond."}
{"id": "420266", "revid": "1342115", "url": "https://it.wikipedia.org/wiki?curid=420266", "title": "Natale D'Amico", "text": "Biografia.\nAttivit\u00e0 politica.\n\u00c8 stato eletto deputato nel 1996 per Rinnovamento Italiano, il movimento politico ispirato da Lamberto Dini e nel Governo Amato II, tra il 2000 e il 2001, ha ricoperto il ruolo di sottosegretario al Ministero delle Finanze.\nEletto senatore nel 2001, \u00e8 stato per un anno vicepresidente del gruppo parlamentare della Margherita.\nConfermato senatore nel 2006, \u00e8 stato nominato segretario alla presidenza del Senato. Il 18 settembre 2007 lascia la Margherita, abbandonando il processo di fondazione del Partito Democratico, e segue Lamberto Dini nella costituzione del movimento dei Liberal Democratici.\nIl 24 gennaio 2008, per\u00f2, si dissocia dalle posizioni di Dini, votando la fiducia al Governo Prodi II, contrariamente alle indicazioni del movimento che si era espresso per il no.\nSuccessivamente, si sfila quindi dalla formazione diniana - aderente al Popolo della Libert\u00e0, non ricandidandosi alle elezioni con nessuna delle liste presenti."}
{"id": "420269", "revid": "5456", "url": "https://it.wikipedia.org/wiki?curid=420269", "title": "Natale Maria Alfonso D'Amico", "text": ""}
{"id": "420275", "revid": "2175", "url": "https://it.wikipedia.org/wiki?curid=420275", "title": "Gravenzande", "text": ""}
{"id": "420283", "revid": "1342115", "url": "https://it.wikipedia.org/wiki?curid=420283", "title": "Giovanni Battaglia", "text": "Attivit\u00e0 istituzionale.\nA diciotto anni \u00e8 eletto Consigliere Comunale di Ragusa nelle liste del PCI, e ricopre la carica di capogruppo per due mandati.\nNel 1990 \u00e8 eletto Consigliere alla Provincia Regionale di Ragusa, e ricopre anche la carica di Assessore.\nNel 1991 e nel 1996 viene eletto all'Assemblea Regionale Siciliana, ricoprendo negli anni le cariche di Vice Presidente del Parlamento, di Assessore Regionale alla Cooperazione Artigianato Commercio e Pesca e di Vice Presidente del gruppo parlamentare PDS-DS.\nViene eletto al Senato della Repubblica nel 2001. Nella XIV Legislatura, \u00e8 stato segretario della commissione permanente al Senato per il Bilancio e membro delle commissioni d'inchiesta sul Servizio Sanitario Nazionale e sulla mafia. Dal 2001 al 2006 \u00e8 stato anche componente del Comitato Direttivo del gruppo parlamentare dei Democratici di Sinistra.\nRieletto nel 2006, \u00e8 stato uno dei rappresentanti dell'Ulivo al Senato della Repubblica.\nIl 4 maggio 2006 \u00e8 stato nominato segretario alla presidenza del Senato. Nella XV Legislatura \u00e8 stato membro della IX Commissione Permanente Agricoltura e Produzione Agroalimentare.\nNel periodo 2003-2005 \u00e8 stato Assessore alla Cultura, Beni Culturali, Universit\u00e0, Turismo, Spettacolo, Sanit\u00e0, Contenzioso al Comune di Ragusa.\nAttivit\u00e0 politica.\nInizia la sua attivit\u00e0 in politica appena quattordicenne nella FGCI di Ragusa, e viene eletto segretario di federazione a quindici anni.\nAl 4\u00ba Congresso Nazionale dei DS \u00e8 tra i firmatari della mozione Mussi; nel 2007 allo scioglimento del partito aderisce a Sinistra Democratica e si iscrive al gruppo parlamentare medesimo.\nNel 2008 viene eletto coordinatore regionale di Sinistra Democratica per il Socialismo Europeo.\nEletto nell'assemblea Nazionale del movimento Sinistra Democratica, del 27-28-29 giugno a Chianciano, nel Consiglio Nazionale.\nNell'aprile del 2009 aderisce al Partito Democratico."}
{"id": "420287", "revid": "124923692", "url": "https://it.wikipedia.org/wiki?curid=420287", "title": "Fernet Branca", "text": "Il Fernet-Branca \u00e8 un amaro italiano composto da 27 erbe e spezie provenienti da quattro continenti, prodotto dal 1845 dalla Fratelli Branca Distillerie di Milano. Appartiene alla famiglia dei fernet.\nUna versione aromatizzata con menta del Fernet-Branca, prodotta dal 1965, \u00e8 commercializzata col nome Branca Menta.\nStoria.\nLa ricetta del primo Fernet italiano risale al 1842, con la denominazione Fernet Vittone.\nL'amaro Fernet Branca fu invece inventato nel 1845 nella sua drogheria di Milano da Bernardino Branca (1802-1886), originario di Pallanza (VB) in Piemonte, che poi fond\u00f2 lo stabilimento per la produzione industriale, dando vita all'azienda di famiglia con il fratello Stefano nel 1862. La ricetta \u00e8 tuttora segreta e tramandata di padre in figlio. Il Fernet Branca \u00e8 ancora oggi prodotto a Milano dalla Fratelli Branca Distillerie ed esportato in tutto il mondo.\nCaratteristiche e varianti.\nTra gli ingredienti figurano cannella, aloe, rabarbaro, camomilla, cinchona, zedoaria, galanga, tiglio, arancia amara, iris, zafferano e mirra,in una base di alcool di vite. Tutte le componenti delle erbe entrano a far parte della formula di Fernet-Branca: fiori, foglie, radici e fusti con cui si producono infusi alcolici, estratti e decotti che, opportunamente miscelati, conservano le benefiche propriet\u00e0 che si trovano nel prodotto. Successivamente viene maturato con un invecchiamento di almeno un anno in botti di rovere.\nLa gradazione alcolica \u00e8 stata progressivamente ridotta da 46\u00b0 agli attuali 39\u00b0.\nFernet Branca \u00e8 servito di solito come digestivo dopo un pasto, ma pu\u00f2 essere anche gustato liscio a temperatura ambiente, con ghiaccio, con il caff\u00e8 o in aggiunta alla cola.\nVerso la met\u00e0 del Novecento era ancora in commercio un \"Fernet 914\" medicinale, dalle propriet\u00e0 considerate ricostituenti.\nIl \"Branca Menta\" \u00e8 una versione aromatizzata con menta del Fernet-Branca, prodotta dal 1965.\nIl Fernet \u00e8 molto popolare in Argentina, dove ha sede uno stabilimento dell'azienda, soprattutto tra il pubblico giovane. Qui viene bevuto quasi sempre mescolato con Coca-Cola e con ghiaccio. Il Branca Menta viene invece mescolato alla Sprite.\nCampagne pubblicitarie.\nSono famose nella storia della pubblicit\u00e0 le campagne televisive del Fernet: dal Carosello di Fernet Branca degli anni sessanta, con il filmato animato con la plastilina (clay animation) dell'animatrice Fusako Yusaki, al motto \"Sopra tutto Fernet-Branca\" e all'utilizzo costante dell'aquila, icona dell'azienda Branca nel celebre marchio del \"Mondo\" Branca, creato nel 1895 da Leopoldo Metlicovitz. La versione \"Branca Menta\" ha invece avuto una sua connotazione pubblicitaria, diversa dalla versione classica: lo spot che lo ha pubblicizzato per molti anni, infatti, mostrava la scolpitura nel ghiaccio di un rozzo bicchiere in cui veniva servito."}
{"id": "420298", "revid": "767487", "url": "https://it.wikipedia.org/wiki?curid=420298", "title": "Salvatore Ladu (politico)", "text": "Biografia.\nEx consigliere comunale a Olzai e consigliere regionale sardo, \u00e8 stato rappresentante dell'Ulivo al Senato della Repubblica, dove ha raggiunto i tre mandati, in seguito alle esperienze nell'XI, XII e XV Legislatura.\nConta inoltre due legislature alla Camera dei deputati (la XIII e la XIV).\nDal 4 maggio 2006 al 28 aprile 2008 \u00e8 stato segretario alla presidenza del Senato."}
{"id": "420301", "revid": "1318658", "url": "https://it.wikipedia.org/wiki?curid=420301", "title": "XI legislatura", "text": ""}
{"id": "420304", "revid": "1318658", "url": "https://it.wikipedia.org/wiki?curid=420304", "title": "XII legislatura", "text": ""}
{"id": "420317", "revid": "17351", "url": "https://it.wikipedia.org/wiki?curid=420317", "title": "Me.262", "text": ""}
{"id": "420323", "revid": "767487", "url": "https://it.wikipedia.org/wiki?curid=420323", "title": "Cosimo Ventucci", "text": "Biografia.\n\u00c8 nato a Sezze (Latina), ma vive a Ciampino (Roma).\nAttivit\u00e0 politica.\n\u00c8 stato eletto per cinque mandati consecutivi in Parlamento quale rappresentante di Forza Italia e del Popolo della Libert\u00e0, dapprima al Senato della Repubblica e poi alla Camera dei Deputati.\nAlle elezioni politiche del 1994 \u00e8 eletto per la prima volta al Senato della Repubblica, in \"regione Lazio\", nel \"collegio uninominale\" n\u00b0 19 (Roma-Ciampino) sostenuto dal \"Polo del Buon Governo.\"\nAlle successive elezioni politiche del 1996 \u00e8 ricandidato al Senato della Repubblica, in \"regione Lazio\", sempre nel \"collegio uninominale\" di Roma-Ciampino, dove viene sconfitto dal candidato de \"L'Ulivo\" Franca D'Alessandro Prisco, nonostante ci\u00f2 viene comunque eletto senatore grazie al meccanismo del \"recupero proporzionale\".\nNella XIII Legislatura \u00e8 stato membro della commissioni permanente al Senato per le Finanze e il Tesoro, di vigilanza sull'anagrafe tributaria e d'inchiesta sul terrorismo, oltre ad aver fatto parte della giunta per gli affari della Comunit\u00e0 Economica Europea. Dal 1998 al 2001 \u00e8 stato anche vicepresidente del gruppo parlamentare di Forza Italia.\nAlle elezioni politiche del 2001 viene nuovamente eletto al Senato della Repubblica, in \"regione Lazio\", nel \"collegio uninominale\" di Roma-Ciampino sostenuto dalla \"Casa delle Libert\u00e0\" (in quota FI), sconfiggendo il candidato de \"L'Ulivo\" Esterino Montino (che viene comunque eletto grazie al \"recupero proporzionale\").\nNella XIV Legislatura \u00e8 stato Sottosegretario di Stato per i rapporti con il Parlamento nel Governo Berlusconi II, incarico riconfermato nel Governo Berlusconi III. Inoltre \u00e8 stato membro della commissione permanente al Senato per il lavoro.\nAlle elezioni politiche del 2006 viene eletto per la quarta volta al Senato della Repubblica, in \"regione Lazio\", nelle liste di Forza Italia. Nella XV Legislatura \u00e8 stato membro della commissione permanente Finanze e Tesoro, oltre che segretario alla presidenza del Senato.\nAlle elezioni politiche del 2008 \u00e8 stato eletto deputato nelle liste del Popolo della Libert\u00e0 nella \"circoscrizione Lazio 2\".\nNon si ricandida pi\u00f9 alle elezioni politiche del 2013."}
{"id": "420325", "revid": "2730", "url": "https://it.wikipedia.org/wiki?curid=420325", "title": "Destino manifesto", "text": "Destino manifesto (in inglese \"Manifest destiny\") \u00e8 una frase che esprime la convinzione che gli Stati Uniti d'America abbiano la missione di espandersi, diffondendo la loro forma di libert\u00e0 e democrazia. I sostenitori del destino manifesto credevano che l'espansione non fosse solo buona, ma che fosse anche ovvia (\"manifesta\") e inevitabile (\"destino\"). In origine frase ad effetto della politica del XIX secolo, \"destino manifesto\" divenne un termine storico standard, spesso usato come sinonimo dell'espansione degli Stati Uniti d'America attraverso il Nord America e verso l'Oceano Pacifico.\nIl destino manifesto fu sempre un concetto generale pi\u00f9 che una specifica politica. Il termine combinava un credo nell'espansionismo con altre idee popolari dell'epoca, compresi l'eccezionalismo americano, il nazionalismo romantico e un credo nella naturale superiorit\u00e0 di quella che allora veniva chiamata la \"razza anglosassone\". Mentre molti autori, quando discutono del destino manifesto, si concentrano principalmente sull'espansionismo statunitense, altri lo vedono in termini di una pi\u00f9 ampia espressione di un credo nella \"missione\" degli USA nel mondo, che ha significato cose differenti per persone differenti nel corso degli anni.\nQuesta variet\u00e0 di significati possibili venne riassunta da Ernest Lee Tuveson, che scrisse: \u00abUn vasto complesso di idee, politiche e azioni \u00e8 compreso nella frase 'Destino manifesto'. Queste non sono, come dovremmo aspettarci, tutte compatibili, n\u00e9 provengono da un'unica fonte.\u00bb.\nLa frase \"destino manifesto\" venne all'inizio usata principalmente dai sostenitori della democrazia jacksoniana negli anni 1840, per promuovere l'annessione di buona parte di quelli che oggi sono gli Stati Uniti d'America occidentali (il Territorio dell'Oregon, l'Annessione texana e la Cessione messicana) a partire dalla presidenza di James Knox Polk.\nIl termine venne riesumato negli anni 1890, questa volta dai sostenitori repubblicani, come giustificazione teorica per l'espansione statunitense al di fuori del Nord America. Il termine cadde in disuso tra i politici statunitensi nel XX secolo, ma alcuni commentatori ritengono che alcuni aspetti del destino manifesto, in particolare il credo in una \"missione\" statunitense per promuovere e difendere la democrazia in tutto il mondo, continui ad avere un'influenza sull'ideologia politica statunitense.\nOrigine della frase.\nLa frase venne coniata nel 1845 dal giornalista John L. O'Sullivan, all'epoca influente sostenitore del Partito Democratico. In un saggio intitolato \"Annessione\", O'Sullivan incitava gli Stati Uniti ad annettere la Repubblica del Texas, non solo perch\u00e9 il Texas lo voleva, ma perch\u00e9 era \u00abdestino manifesto dell'America di diffondersi sul continente\u00bb. Tra molte controversie, il Texas venne annesso poco dopo, ma il primo utilizzo della frase \"Destino manifesto\" da parte di O'Sullivan, attrasse poca attenzione.\nLa seconda occasione in cui O'Sullivan us\u00f2 la frase divenne estremamente influente. Il 27 dicembre 1845, nel suo quotidiano, il \"New York Morning News\", O'Sullivan scrisse della disputa sui confini in corso con il Regno Unito e riguardante l'Oregon. O'Sullivan sostenne che gli Stati Uniti avevano diritto a reclamare \"l'intero Oregon\":\nOvvero, O'Sullivan credeva che Dio (la \"Divina Provvidenza\") avesse dato agli Stati Uniti una missione per diffondere la democrazia repubblicana (\"il grande esperimento di libert\u00e0\") in tutto il Nord America. Poich\u00e9 il Regno Unito non voleva usare l'Oregon allo scopo di diffondere la democrazia, pensava O'Sullivan, le rivendicazioni britanniche su quel territorio potevano essere ignorate. O'Sullivan credeva che il destino manifesto fosse un ideale morale (una \"legge suprema\") che sostituiva altre considerazioni, comprese le leggi e gli accordi internazionali.\nLa concezione originale di O'Sullivan del destino manifesto non era una chiamata all'espansione territoriale con la forza. Egli credeva che l'espansione degli Stati Uniti sarebbe avvenuta senza la direzione del governo statunitense o il coinvolgimento dell'esercito. Dopo che gli \"Anglosassoni\" fossero emigrati nelle nuove regioni, essi avrebbero potuto creare nuovi governi democratici, e in seguito cercare l'ammissione agli Stati Uniti, come aveva fatto il Texas. Nel 1845, O'Sullivan predisse che la California sarebbe stata la prossima a seguire quel percorso, e che anche il Canada alla fine avrebbe richiesto l'annessione. Egli disapprov\u00f2 lo scoppio della guerra messicano-statunitense nel 1846, anche se fin\u00ec col ritenere che l'esito sarebbe stato benefico per entrambe le nazioni.\nO'Sullivan non fu il creatore dell'idea di destino manifesto; mentre la sua frase forn\u00ec un'utile etichetta per sentimenti che erano diventati particolarmente popolari durante gli anni 1840, le idee in s\u00e9 non erano nuove. Inoltre, mentre O'Sullivan fu uno dei prominenti sostenitori di quello che divenne noto come destino manifesto, altri scrittori avevano usato parole diverse per descrivere le stesse idee. La crescita della stampa negli Stati Uniti negli anni 1840, in particolare la spesso sensazionalistica \"Penny Press\", contribu\u00ec grandemente all'ampia diffusione delle idee legate a tale concetto.\nEsisteva una dimensione partigiana: i democratici in generale erano a favore del concetto, mentre i conservatori vi si opponevano. Per i democratici, come ha spiegato uno storico:\nIronicamente, il termine di O'Sullivan divenne popolare solo dopo che venne criticato dai conservatori che erano all'opposizione nei confronti della presidenza di James Knox Polk. Il 3 gennaio 1846, il parlamentare Robert Winthrop ridicolizz\u00f2 il concetto davanti al Congresso dicendo: \"Suppongo che il diritto di un destino manifesto all'espansione non verr\u00e0 ammesso esistere in alcuna nazione ad eccezione della nazione Yankee\".\nWinthrop fu il primo di una lunga serie di critici che suggerirono che i sostenitori del destino manifesto stavano citando la \"Divina Provvidenza\" come giustificazione delle azioni che erano motivate dallo sciovinismo e dal tornaconto personale. Nonostante queste critiche, gli espansionisti adottarono la frase, che prese piede cos\u00ec rapidamente che le sue origini vennero presto dimenticate. O'Sullivan mor\u00ec dimenticato nel 1895, proprio mentre la sua frase veniva riesumata; nel 1927 uno storico determin\u00f2 che la frase originava da lui.\nTemi e influenze.\nLo storico William E. Weeks ha notato che tre temi chiave venivano solitamente toccati dai sostenitori del destino manifesto:\nLe origini del primo tema, in seguito noto come eccezionalismo americano, venivamo spesso fatte risalire all'eredit\u00e0 puritana dell'America, in particolare al sermone di John Winthrop della \"Citt\u00e0 sulla collina\" (1630), nel quale egli chiedeva la fondazione di una comunit\u00e0 virtuosa che sarebbe stata un esempio luminoso per il Vecchio Mondo. Nel suo influente pamphlet del 1776, intitolato \"Common Sense\", Thomas Paine riprendeva questo concetto, sostenendo che la rivoluzione americana forniva l'opportunit\u00e0 per creare una nuova e migliore societ\u00e0:\n\u00c8 in nostro potere di ricominciare il mondo da capo. Una situazione simile alla presente non accadeva dai giorni di No\u00e8. Il giorno della nascita di un nuovo mondo \u00e8 a portata di mano\u2026\nMolti americani erano d'accordo con Paine, e giunsero a credere che gli Stati Uniti si fossero imbarcati in uno speciale esperimento di libert\u00e0 e democrazia - e in un rifiuto della monarchia del Vecchio Mondo - che era di importanza storica per il mondo. La descrizione degli Stati Uniti fatta da Abraham Lincoln come \"l'ultima, migliore speranza della Terra\" \u00e8 una ben nota espressione di quest'idea.\nIl \"discorso di Gettysburg\" di Lincoln, nel quale interpret\u00f2 la guerra civile come una lotta per determinare se qualsiasi nazione con gli ideali degli Stati Uniti potesse sopravvivere, \u00e8 stato chiamato dallo storico Robert Johannsen \u00abla dichiarazione pi\u00f9 duratura della missione e del destino manifesto dell'America\u00bb.\nNon tutti quelli che credevano che gli Stati Uniti fossero una nazione che godeva dei favori divini, pensavano che dovesse espandersi. Alcuni sostenevano invece l'idea che la \"missione\" degli Stati Uniti fosse solo di servire da esempio virtuoso per il resto del mondo. Se gli Stati Uniti avessero avuto successo come una splendente \"citt\u00e0 sulla collina\", le genti di altre nazioni avrebbe cercato di fondare le proprie repubbliche democratiche. Thomas Jefferson all'inizio non credeva necessario che gli Stati Uniti dovessero crescere in dimensioni, in quanto predisse che altre repubbliche simili sarebbero state fondate nel Nord America, creando quello che chiamava un \"impero per la libert\u00e0\".\nComunque, con l'acquisto della Louisiana del 1803, che raddoppi\u00f2 la dimensione degli Stati Uniti, e la successiva spedizione di Lewis e Clark che viaggi\u00f2 attraverso il continente fino all'Oceano Pacifico, Jefferson prepar\u00f2 le cose per l'espansione continentale degli Stati Uniti. Molti iniziarono a vedere ci\u00f2, come all'inizio di una nuova \"missione\" - quello che Andrew Jackson nel 1843 notoriamente descrisse come \u00abestendere l'area della libert\u00e0\u00bb. Con l'aggiunta di ulteriore territorio agli Stati Uniti nei decenni successivi, il fatto che \"estendere l'area della libert\u00e0\" significasse o meno estendere l'istituto della schiavit\u00f9, divenne una questione centrale in un crescente dibattito sull'interpretazione della \"missione\" dell'America.\nEffetti sull'espansione continentale.\nLa frase \"destino manifesto\" viene spesso associata all'espansione territoriale degli Stati Uniti avvenuta tra il 1815 e il 1860. Quest'epoca, dalla fine della guerra del 1812 all'inizio della guerra civile americana, \u00e8 stata chiamata \"Epoca del destino manifesto\". Durante questo periodo gli Stati Uniti si espansero verso l'Oceano Pacifico, definendo in gran parte i confini degli odierni Stati Uniti continentali.\nContinentalismo.\nIl credo del XIX secolo secondo cui gli Stati Uniti avrebbero alla fine abbracciato tutto il Nord America \u00e8 nota come \"continentalismo\". Un primo propositore di questa idea fu John Quincy Adams, figura prominente dell'espansione statunitense tra l'acquisto della Louisiana nel 1803 e soprattutto la Presidenza di James Knox Polk nella prima met\u00e0 degli anni 1840. Nel 1811 Adams scrisse al padre:\nL'intero continente del Nord America appare destinato dalla Divina Provvidenza ad essere popolato da una \"nazione\", che parla una lingua, professa un sistema generale di principi religiosi e politici, ed \u00e8 usa ad un tenore generale di usi e costumi sociali. Per la comune felicit\u00e0 di tutti, e per la loro pace e prosperit\u00e0, credo sia indispensabile che essi siano associati in una Unione federale.\nAdams fece molto per portare avanti quest'idea. Orchestr\u00f2 il \"trattato del 1818\" che stabiliva il confine tra Stati Uniti e Canada spingendosi a ovest fino alle Montagne Rocciose. Egli negozi\u00f2 il Trattato Transcontinentale nel 1819, acquistando la Florida dalla Spagna ed estendendo il confine statunitense con il Messico spagnolo fino all'Oceano Pacifico. Egli inoltre formul\u00f2 la \"dottrina Monroe\" del 1823, che avvertiva l'Europa che l'emisfero occidentale non era pi\u00f9 aperto alla colonizzazione europea.\nLa Dottrina Monroe e il destino manifesto erano idee strettamente correlate; lo storico Walter McDougall definisce il destino manifesto un \"corollario\" della Dottrina Monroe, poich\u00e9 mentre quest'ultima non specifica l'espansione, l'espansione era necessaria per poter applicare la dottrina. Le preoccupazioni negli Stati Uniti, secondo cui le potenze europee (in particolare il Regno Unito) stessero cercando di acquisire colonie, o una maggiore influenza, nell'America settentrionale port\u00f2 a invitare all'espansione per impedirlo. Nel suo influente studio del 1935 sul destino manifesto, Albert Weinberg scrisse che \u00abl'espansione degli anni 1840 nacque come tentativo difensivo di prevenire l'intrusione europea nel Nord America\u00bb.\nIl Nord America britannico.\nAnche se il destino manifesto venne indirizzato principalmente a territori abitati da messicani e nativi americani, il concetto ebbe un ruolo nelle relazioni statunitensi con il Nord America britannico (il futuro Canada) a nord. Dall'epoca della rivoluzione americana, gli stati Uniti avevano espresso un interesse nell'espellere l'Impero britannico dal Nord America.\nNon riuscendovi, n\u00e9 con la guerra d'indipendenza americana n\u00e9 con la guerra del 1812, gli americani finirono con l'accettare la presenza britannica sul loro confine settentrionale, ma le paure per una possibile espansione britannica in altre parti del Nord America fu un tema ricorrente del destino manifesto.\nPrima del 1815.\nAll'inizio della rivoluzione americana, i rivoluzionari sperarono che i canadesi francesi si sarebbero uniti alle Tredici Colonie nel tentativo di estromettere il governo dell'Impero Britannico. Le province canadesi vennero invitate a mandare dei rappresentanti al Congresso Continentale, e ci fu una preapprovazione per l'ingresso del Canada negli Stati Uniti negli Articoli della Confederazione.\nQuando il Canada venne invaso durante la guerra, nel tentativo di espellere i britannici dal Nord America, gli americani sperarono che i franco-canadesi si sarebbero uniti a loro. Nessuna di queste misure si rivel\u00f2 di successo nel portare il Canada dalla parte delle Tredici Colonie, e cos\u00ec nei negoziati di pace di Parigi, Benjamin Franklin tent\u00f2 senza successo di convincere i diplomatici britannici a cedere il Canada agli Stati Uniti. La continuata presenza dell'Impero Britannico sul confine settentrionale, port\u00f2 ad una seconda e fallimentare invasione statunitense del Nord America britannico durante la guerra del 1812.\nQuesti tentativi di espellere l'Impero britannico dal Nord America vengono talvolta citati come primi esempi del destino manifesto in azione. Alcuni studiosi, tra cui lo storico canadese Reginald Stuart, sostengono che questi eventi erano differenti nel carattere da quelli dell'\"Epoca del destino manifesto\". Prima del 1815, scrive Stuart, \"quello che sembrava essere espansionismo territoriale in realt\u00e0 sorse da una mentalit\u00e0 difensiva, non da ambizioni di conquista e annessione\". Da questo punto di vista, il destino manifesto non fu un fattore nello scoppio della guerra del 1812, ma piuttosto emerse come credo popolare negli anni successivi alla guerra.\nFilibusteria in Canada.\nGli americani accettarono sempre pi\u00f9 la presenza delle colonie britanniche a nord dopo la guerra del 1812, anche se l'anglofobia continu\u00f2 ad essere diffusa negli Stati Uniti. Molti americani, in particolare quelli che vivevano lungo il confine, erano speranzosi che le ribellioni del 1837 avrebbero posto fine all'Impero Britannico nel Nord America e avrebbero stabilito un governo democratico in Canada.\nDi questi eventi John O'Sullivan scrisse: \u00abSe la libert\u00e0 \u00e8 la migliore delle benedizioni nazionali, se l'autogoverno \u00e8 il primo dei diritti nazionali, [\u2026] allora siamo tenuti a simpatizzare con la causa della ribellione canadese\u00bb. Americani come O'Sullivan videro le ribellioni come una ripresa della rivoluzione americana, e contrariamente a molti canadesi dell'epoca, consideravano che i canadesi vivevano sotto un opprimente governo straniero.\nNonostante questa simpatia con la causa dei ribelli, il credo nel destino manifesto non risult\u00f2 in una diffusa reazione americana alle ribellioni, in parte perch\u00e9 le ribellioni si estinsero rapidamente. O'Sullivan, da parte sua, si espresse contro un intervento statunitense. Alcuni \"filibustieri\" americani (soldati volontari non autorizzati, spesso motivati dal credo nel destino manifesto) andarono in Canada per prestare aiuto ai ribelli, ma la Presidenza di Martin Van Buren invi\u00f2 il generale Winfield Scott ad arrestarli e a mantenere la pace sul confine.\nAlcuni filibustieri continuarono in gruppi segreti noti come \"Hunters' Lodges\", e cercarono di provocare la guerra allo scopo di \"liberare\" il Canada (la cosiddetta \"Patriot War\" fu uno di questi eventi) ma il sentimento degli americani e le politiche ufficiali del governo furono contro queste azioni. Le incursioni dei Fenian dopo la guerra civile americana avevano qualche somiglianza alle azioni degli \"Hunters\", ma erano altrimenti slegate dall'idea del destino manifesto o da qualsiasi politica di espansionismo americano.\n\"All Oregon\".\nSul confine settentrionale degli Stati Uniti, il destino manifesto gioc\u00f2 il suo ruolo pi\u00f9 importante nella disputa sui confini dell'Oregon con il Regno Unito. La Convenzione anglo-americana del 1818 aveva stabilito l'occupazione congiunta dell'Oregon Country, e migliaia di americani vi migrarono negli anni 1840, percorrendo la pista dell'Oregon. I britannici declinarono una proposta fatta dalla presidenza di John Tyler di dividere la regione lungo il 49\u00ba parallelo Nord (un'offerta gi\u00e0 fatta in precedenza da John Quincy Adams), e proposero invece una linea di confine pi\u00f9 a sud, lungo il fiume Columbia, che avrebbe reso quello che oggi \u00e8 lo Stato di Washington, parte del Nord America britannico.\nI sostenitori del destino manifesto protestarono, e chiesero l'annessione dell'intero Oregon Country. Il candidato presidenziale James K. Polk us\u00f2 questa lamentazione popolare a suo vantaggio, e i democratici richiesero l'annessione di tutto l'Oregon (\"All Oregon\") nelle elezioni presidenziali del 1844.\nDa presidente, comunque, Polk rinnov\u00f2 la precedente offerta di dividere il territorio lungo il 49\u00ba parallelo, per lo sgomento dei pi\u00f9 ardenti sostenitori del destino manifesto. Quando i britannici rifiutarono l'offerta, gli espansionisti americani risposero con slogan quali \"The Whole of Oregon or None!\" e \"Fifty-Four Forty or Fight!\", facendo riferimento al confine settentrionale della regione. (Il secondo slogan viene spesso erroneamente descritto come facente parte della campagna presidenziale del 1844). Quando Polk si mosse per porre fine all'accordo di occupazione congiunta, i britannici accettarono finalmente di dividere la regione lungo il 49\u00ba parallelo, e la disputa venne appianata per via diplomatica con il \"Trattato dell'Oregon\" stipulato nel 1846.\nNonostante l'iniziale clamore per l'\"All Oregon\", il trattato fu popolare negli USA e venne facilmente ratificato dal Senato, in particolare perch\u00e9 gli Stati Uniti erano in quel momento in guerra con il Messico. Molti americani credevano che le province canadesi si sarebbero alla fine fuse ad ogni modo con gli Stati Uniti, e che la guerra non era necessaria (e controproducente) per il compimento di quel destino. I pi\u00f9 ferventi sostenitori del destino manifesto non erano prevalsi lungo il confine settentrionale perch\u00e9, secondo Reginald Stuart, \u00abla bussola del destino manifesto puntava a ovest e a sud-ovest, nonostante l'uso del termine 'continentalismo'\u00bb.\nMessico e Texas.\nIl destino manifesto si dimostr\u00f2 pi\u00f9 consequenziale nelle relazioni statunitensi con il Messico. Nel 1836, la Repubblica del Texas dichiar\u00f2 l'indipendenza dal Messico e, dopo la rivoluzione texana, cerc\u00f2 di unirsi agli Stati Uniti come nuovo Stato. Questo fu un processo idealizzato dell'espansione sostenuta da Jefferson a O'Sullivan: stati potenziali avrebbero richiesto l'ingresso negli Stati Uniti, piuttosto che essere gli USA ad estendere il loro governo sulle popolazioni che non lo volevano. L'annessione del Texas fu controversa, comunque, poich\u00e9 avrebbe aggiunto un altro Stato schiavista all'Unione. La presidenza di Andrew Jackson prima e la Presidenza di Martin Van Buren poi declinarono l'offerta del Texas in parte perch\u00e9 la questione schiavista minacciava di dividere il partito democratico.\nPrima dell'elezione del 1844, il candidato conservatore Henry Clay e il presunto candidato democratico, l'ex presidente Van Buren, dichiararono entrambi la loro opposizione all'annessione del Texas. Ognuno sperava di tenere la questione problematica al di fuori della campagna elettorale. Questo port\u00f2 inaspettatamente Van Buren ad essere scartato dai democratici in favore di Polk, che appoggiava l'annessione.\nPolk leg\u00f2 la questione dell'annessione del Texas alla disputa sull'Oregon, fornendo cos\u00ec una specie di compromesso regionale sull'espansione. (Gli espansionisti a nord erano pi\u00f9 inclini a promuovere l'occupazione dell'Oregon, mentre quelli del sud si concentrarono principalmente sull'annessione del Texas). Bench\u00e9 eletto con un margine esiguo, Polk procedette come se la sua vittoria avesse un mandato per l'espansione.\n\"All Mexico\".\nDopo l'elezione di Polk, ma prima ancora che prendesse l'incarico, il Congresso approv\u00f2 l'annessione texana. Polk si mosse per occupare una parte di Texas che era stata rivendicata anche dal Messico, spianando la strada per lo scoppio della guerra messicano-americana il 24 aprile 1846. Col successo statunitense sul campo di battaglia, per l'estate del 1847 c'erano richieste per l'annessione di tutto il Messico (\"All Mexico\"), in particolare tra i democratici dell'est, i quali sostenevano che portare il Messico nell'Unione era il modo migliore per assicurarsi la pace futura nella regione.\nQuesta fu una proposta controversa per due ragioni. Prima di tutto, i sostenitori idealistici del destino manifesto, come John L. O'Sullivan avevano sempre sostenuto che le leggi degli Stati Uniti non dovevano essere imposte alla gente contro la propria volont\u00e0. L'annessione di \"Tutto il Messico\" sarebbe stata una violazione di questo principio. In secondo luogo, l'annessione del Messico era controversa perch\u00e9 avrebbe significato estendere la cittadinanza statunitense a milioni di messicani. Il senatore John Calhoun della Carolina del Sud, che aveva approvato l'annessione del Texas, era contrario all'annessione del Messico, cos\u00ec come all'aspetto di \"missione\" del destino manifesto, per motivi razziali. Rese chiara la sua visione in un discorso davanti al Congresso del 4 gennaio 1848:\nNoi non abbiamo mai sognato di incorporare nella nostra Unione altro che la razza caucasica-la libera razza bianca. Incorporare il Messico, sarebbe il primo caso di questo tipo, di incorporare una razza indiana; perch\u00e9 pi\u00f9 della met\u00e0 dei messicani sono indiani, e il resto \u00e8 composto principalmente da trib\u00f9 miste. Io protesto contro una tale unione! Il nostro, signori, \u00e8 il governo di una razza bianca\u2026 Noi siamo ansiosi di imporre un libero governo su tutti; e vedo che \u00e8 stato raccomandato \u2026 che sia missione del nostro paese di diffondere la libert\u00e0 civile e religiosa in tutto il mondo, e in particolare su questo continente. \u00c8 un grande errore.\nQuesto dibattito port\u00f2 in primo piano una delle contraddizioni del destino manifesto: mentre le idee razziste inerenti nel destino manifesto suggeriscono che i messicani, in quanto non anglosassoni, erano una razza inferiore e quindi non si qualificavano per diventare americani, la componente di \"missione\" del destino manifesto suggeriva che i messicani sarebbero stati migliorati (o \"rigenerati\", come veniva descritto) portandoli nella democrazia americana. Il razzismo venne usato per promuovere il destino manifesto, ma, come nel caso di Calhoun e del movimento di resistenza al movimento \"Tutto il Mexico\", il razzismo venne usato anche per opporsi al destino manifesto.\nLa controversia trov\u00f2 la sua fine con la cessione messicana, che aggiunse i territori di California e Nuovo Messico agli Stati Uniti. Entrambi erano scarsamente popolati, con circa diecimila famiglie ispaniche nell'intero e vasto territorio ceduto, e a tutte venne concessa la piena cittadinanza americana. Come per il movimento dell'\"All Oregon\", quello dell'\"All Mexico\" si affievol\u00ec rapidamente.\nLo storico Frederick Merk, in \"Manifest Destiny and Mission in American History: A Reinterpretation\" (1963), sostenne che il fallimento dei due movimenti indica che il destino manifesto non era stato cos\u00ec popolare come gli storici avevano tradizionalmente sostenuto fosse stato. Merk scrisse che, mentre la convinzione in una \"missione\" benefica di democrazia fu centrale nella storia americana, il \"continentalismo\" aggressivo (e in seguito l'imperialismo) furono aberrazioni sostenute solo da una piccola (ma influente) minoranza di americani.\nFilibusta nel Sud.\nDopo che nel 1848 fin\u00ec la guerra messicano-americana, i disaccordi sull'espansione della schiavit\u00f9 resero le ulteriori annessioni territoriali troppo dividenti per essere politiche governative ufficiali. Molti nordisti erano sempre pi\u00f9 contrari a quelli che ritenevano essere i tentativi dei proprietari di schiavi sudisti - e dei loro amici al Nord - di espandere lo schiavismo ad ogni costo. La proposta della provvisione Wilmot durante la guerra, e l'emergere successivo di varie teorie complottiste dello \"Slave Power\", indicarono il grado di controversia raggiunto dal destino manifesto.\nSenza un supporto ufficiale del governo, i sostenitori pi\u00f9 radicali del destino manifesto si rivolsero sempre pi\u00f9 alla filibusta. Mentre c'erano state alcune incursioni di filibustieri in Canada alla fine degli anni 1830, l'obiettivo principale dei flilibustieri del destino manifesto fu l'America Latina, in particolare Messico e Cuba. Bench\u00e9 illegali, le operazioni di filibusta alla fine degli anni 1840 e nei primi degli anni 1850, vennero romanticizzate dalla stampa statunitense. Americani benestanti finanziarono dozzine di spedizioni, solitamente con base fuori New Orleans.\nGli Stati Uniti erano da lungo tempo interessati ad acquisire Cuba dall'Impero spagnolo in declino. Come per Texas, Oregon, e California, i politici americani erano preoccupati che Cuba potesse cadere in mani britanniche, le quali, in accordo con il pensiero della Dottrina Monroe, avrebbero costituito una minaccia agli interessi degli USA. Su suggerimento di John L. O'Sullivan, nel 1848 il presidente Polk offr\u00ec alla Spagna di comprare Cuba per 100 milioni di dollari.\nPolk temeva che le azioni di filibusta avrebbero danneggiato il suo tentativo di comprare l'isola, e cos\u00ec inform\u00f2 gli spagnoli di un tentativo del filibustiere cubano Narcisco Lopez di prendere il controllo di Cuba con la forza e di annetterla agli Stati Uniti, sventando cos\u00ec il piano. Ci\u00f2 nonostante, la Spagna declin\u00f2 l'offerta e pose fine ai tentativi di Polk di acquistare l'isola. O'Sullivan, d'altra parte, continu\u00f2 a raccogliere fondi per spedizioni di filibusta, andando a finire per questo in guai legali.\nLa filibusta continu\u00f2 ad essere una grande preoccupazione per i presidenti dopo Polk. Sia la Presidenza di Zachary Taylor che la Presidenza di Millard Fillmore cercarono di sopprimere le spedizioni. Quando i democratici riconquistarono la Casa bianca alle elezioni presidenziali del 1852, con l'elezione di Franklin Pierce, un tentativo di John A. Quitman di prendere Cuba ricevette un esitante supporto dal presidente.\nLa Presidenza di Franklin Pierce comunque si tir\u00f2 indietro, e rinnov\u00f2 invece l'offerta di acquistare l'isola, questa volta per 130 milioni di dollari. Quando l'opinione pubblica apprese del \"Manifesto di Ostenda\" nel 1854, il quale sosteneva che gli USA potevano catturare Cuba con la forza se la Spagna si rifiutava di venderla, ci\u00f2 in pratica uccise il tentativo di acquisizione. Il pubblico ora legava l'espansione con la schiavit\u00f9; se il destino manifesto aveva avuto una diffusa approvazione popolare, questo non era pi\u00f9 vero.\nFilibustieri come William Walker continuarono a collezionare titoli sui giornale nei tardi anni 1850, ma con lo scoppio della guerra civile americana nel 1860, l'\"Era del destino manifesto\" giunse alla fine. L'espansionismo fu una delle questioni che giocarono un ruolo nello scoppio della guerra. Con la lacerante questione dell'espansione della schiavit\u00f9, Nordisti e Sudisti, in effetti, stavano giungendo a definire il destino manifesto in modi diversi, minando il nazionalismo quale forza unificante. Secondo Frederick Merk, \u00abLa dottrina del destino manifesto, che negli anni 1840 sembrava mandata dal cielo, si rivel\u00f2 essere una bomba avvolta nell'idealismo.\u00bb.\nNativi americani.\nIl destino manifesto ebbe gravi conseguenze per i nativi americani degli Stati Uniti d'America, poich\u00e9 l'espansione continentale signific\u00f2 l'occupazione delle loro terre. Gli Stati Uniti continuarono la pratica europea di riconoscere solo limitati diritti sulla terra alle popolazioni indigene. Con una politica formulata in gran parte da Henry Knox, Segretario della Guerra nel corso della Presidenza di George Washington, il governo statunitense cerc\u00f2 di espandersi ad ovest solo attraverso l'acquisto legale, tramite trattati, dei territori indiani.\nI nativi americani vennero incoraggiati a vendere le loro vaste terre tribali e divennero \"civilizzati\", il che significava (tra le altre cose) che gli uomini dovettero abbandonare la caccia e diventare agricoltori, e per la societ\u00e0 pellerossa, riorganizzarsi attorno alla famiglia invece che attorno al clan o alla trib\u00f9. I sostenitori dei programmi di \"civilizzazione\" credevano che il processo avrebbe ridotto notevolmente la quantit\u00e0 di terra di cui gli indiani avrebbero avuto bisogno, rendendo quindi pi\u00f9 terreno disponibile per l'acquisto da parte degli americani bianchi.\nThomas Jefferson credeva che mentre gli indiani americani erano intellettualmente uguali ai bianchi, essi dovevano vivere come i bianchi o venire inevitabilmente spinti ai margini da questi ultimi. La convinzione di Jefferson, radicata nel pensiero illuminista, che bianchi e indiani si sarebbero fusi a formare un'unica nazione, non dur\u00f2 quanto lui, egli infatti inizi\u00f2 a credere che gli indiani dovevano emigrare oltre il fiume Mississippi e mantenere una societ\u00e0 separata. Un'idea resa possibile dall'acquisto della Louisiana nel 1803.\nNell'Era del destino manifesto, questa idea, che divenne nota come \"rimozione indiana\", prese piede. Anche se alcuni sostenitori umanitari della rimozione credevano che gli indiani sarebbero stati meglio allontanandosi dai bianchi, un numero sempre maggiore di americani considerava i nativi come niente pi\u00f9 che \"selvaggi\" che si trovavano sulla strada dell'espansione americana. Come sostenuto dallo storico Reginald Horsman nel suo influente studio \"Race and Manifest Destiny\", la retorica razziale increment\u00f2 durante l'era del destino manifesto.\nGli americani credettero sempre pi\u00f9 che i nativi americani sarebbero svaniti man mano che gli Stati Uniti si espandevano. Ad esempio, questa idea venne riflessa nell'opera di uno dei primi grandi storici americani, Francis Parkman, il cui libro basilare \"The Conspiracy of Pontiac\" venne pubblicato nel 1851. Parkman scrisse che gli indiani erano \u00abdestinati a fondersi davanti alle ondate avanzanti del potere anglo-americano, che ora avanzava incontrollato e incontrastato verso ovest\u00bb.\nOltre il Nord America.\nMentre la guerra civile svaniva nella storia, il termine \"Destino manifesto\" speriment\u00f2 una breve rinascita. Nelle elezioni presidenziali del 1892, la piattaforma del Partito Repubblicano proclamava: \u00abriaffermiamo la nostra approvazione della Dottrina Monroe e crediamo nel conseguimento del destino manifesto della Repubblica, nel suo senso pi\u00f9 ampio\u00bb. Cosa si intendesse per \"destino manifesto\" in questo contesto non era chiaramente definito, in particolare poich\u00e9 i repubblicani persero le elezioni.\nNelle elezioni presidenziali del 1896, comunque, i repubblicani ripresero la Casa Bianca con la Presidenza di William McKinley e la mantennero per i sedici anni successivi. In quel periodo, il destino manifesto venne citato per promuovere l'espansione oltremare degli USA. Se questa versione del destino manifesto fosse o meno consistente con l'espansionismo continentale degli anni 1840, venne discusso all'epoca e per molto tempo a seguire.\nAd esempio, quando il presidente William McKinley sostenne l'annessione del Territorio delle Hawaii nel 1898, disse che \u00abAbbiamo bisogno delle Hawaii pi\u00f9 di quanto avessimo bisogno della California. \u00c8 il destino manifesto\u00bb. D'altra parte l'ex presidente Grover Cleveland, un democratico che aveva bloccato l'annessione delle Hawaii durante la sua amministrazione, scrisse che l'annessione del territorio da parte di McKinley fu una \u00abperversione del nostro destino nazionale\u00bb. Gli storici continuarono tale dibattito; alcuni hanno interpretato l'espansione oltremare degli anni 1890 come un'estensione del destino manifesto attraverso l'Oceano Pacifico; altri l'hanno vista come l'antitesi del destino manifesto.\nGuerra ispano-americana e Filippine.\nNel 1898, dopo l'affondamento della USS \"Maine\" nel porto dell'Avana (Cuba), gli Stati Uniti intervennero dalla parte dei ribelli cubani che stavano combattendo l'Impero Spagnolo, dando il via alla guerra ispano-americana. Anche se i sostenitori del destino manifesto negli anni 1840 avevano chiesto l'annessione di Cuba, l'Emendamento Teller, approvato all'unanimit\u00e0 dal Senato USA prima della guerra, proclam\u00f2 l'isola \"libera e indipendente\" e disconobbe qualsiasi intenzione statunitense di annettersi l'isola. Dopo la guerra, l'Emendamento Platt (1902) stabil\u00ec Cuba come protettorato virtuale degli Stati Uniti. Se il destino manifesto significava la pura e semplice annessione di territorio, non si applicava pi\u00f9 a Cuba.\nContrariamente a quanto fatto per Cuba, gli Stati Uniti si annessero Guam, Porto Rico, e le Filippine dopo la guerra con la Spagna. L'acquisizione di queste isole segn\u00f2 un nuovo capitolo nella storia statunitense. Tradizionalmente, i territori venivano acquisiti con l'intento di farli diventare nuovi stati, con par\u00ec dignit\u00e0 degli stati gi\u00e0 esistenti.\nQueste isole, comunque, vennero acquisite come colonie piuttosto che come futuri stati, un processo convalidato dai \"Casi insulari\", nei quali la Corte Suprema degli Stati Uniti stabil\u00ec che i pieni diritti costituzionali non si estendevano automaticamente a tutte le aree sotto controllo statunitense. In questo senso, l'annessione era una violazione del destino manifesto tradizionale.\nSecondo Frederick Merk, \u00abil destino manifesto conteneva un principio fondamentale su cui un Calhoun e un O'Sullivan potevano concordare\u2014che un popolo non in grado di assurgere a stato, non doveva mai essere annesso. Questo era il principio buttato a mare dall'imperialismo del 1899.\u00bb.\nD'altra parte, il destino manifesto conteneva in s\u00e9 anche l'idea che popoli \"incivili\" potessero essere migliorati tramite l'esposizione ai valori cristiani e democratici degli Stati Uniti. Nella sua decisione di annettere le Filippine, il presidente McKinley riprese questo tema: \u00abnon ci restava altro da fare che prenderli tutti, ed educare i filippini e innalzarli, e civilizzarli, e cristianizzarli\u2026\u00bb. La poesia di Rudyard Kipling intitolata \"Il fardello dell'uomo bianco\", sottotitolata \"Gli Stati Uniti e le Isole Filippine\", fu una famosa espressione di questi sentimenti comuni.\nMolti filippini, comunque, resistettero a questo tentativo di \"innalzare e civilizzare\", provocando lo scoppio della guerra filippino-americana nel 1899. Dopo l'inizio della guerra, William Jennings Bryan, un oppositore dell'espansione oltremare, scrisse che \u00abil \"destino\" non era cos\u00ec manifesto come fino a pochi anni prima\u00bb.\nUso successivo del termine.\nDopo la fine del XIX secolo, l'uso della frase \"Destino manifesto\" declin\u00f2, mentre l'espansione territoriale cessava di essere promossa come parte del \"destino\" dell'America. Durante la Presidenza di Theodore Roosevelt il ruolo degli Stati Uniti nel Nuovo Mondo venne definito. Nel 1904 il Corollario Roosevelt alla Dottrina Monroe, vedeva gli USA come una \"forza di polizia internazionale\" per assicurare gli interessi americani nell'emisfero occidentale.\nIl corollario di Roosevelt conteneva un esplicito rifiuto dell'espansione territoriale. Nel passato, il destino manifesto era stato visto come necessario per attuare la Dottrina Monroe nell'emisfero occidentale, ma ora l'espansionismo era stato sostituito dall'interventismo come mezzo per far valere la dottrina.\nLa Presidenza di Thomas Woodrow Wilson continu\u00f2 la politica di interventismo nelle Americhe e tent\u00f2 di ridefinire sia il destino manifesto che la missione dell'America, su una pi\u00f9 ampia scala mondiale. Wilson guid\u00f2 gli Stati Uniti nella prima guerra mondiale argomentando che \"Il mondo deve essere reso sicuro per la democrazia\". Nel suo messaggio al Congresso del 1920, Wilson dichiar\u00f2:\n\u2026Penso che tutti noi realizziamo che \u00e8 giunto il giorno in cui la democrazia viene messa alla prova finale. Il Vecchio Mondo sta ora soffrendo un eccessivo rigetto del principio di democrazia e una sostituzione del principio di autocrazia asserito nel nome, ma senza l'autorit\u00e0 e la sanzione, delle moltitudini. Questo \u00e8 il momento fra tutti in cui la democrazia deve dimostrare la sua purezza e il suo potere spirituale di prevalere. \u00c8 sicuramente destino manifesto degli Stati Uniti di guidare il tentativo di far prevalere questo spirito.\nQuesta fu la prima e unica volta che il presidente us\u00f2 la frase \"destino manifesto\" nel suo discorso annuale. La versione di Wilson del destino manifesto era un rifiuto dell'espansionismo e un'approvazione (in principio) dell'autodeterminazione, enfatizzando che gli USA avevano una missione come leader mondiale per la causa della democrazia.\nQuesta visione degli Stati Uniti come guida del \"mondo libero\" si sarebbe rafforzata nel XX secolo, dopo la seconda guerra mondiale, anche se raramente sarebbe stata descritta come \"destino manifesto\", come fece Wilson.\nOggi, nel normale uso, \"destino manifesto\" descrive un'epoca passata della storia americana, in particolare negli anni 1840. Comunque, il termine viene talvolta usato per descrivere azioni politiche o militari contemporanee degli Stati Uniti, solitamente dalla sinistra e solitamente con una accezione negativa. In tali casi, il destino manifesto viene spesso visto come la causa sottostante (o l'inizio) di quello che viene percepito come il contemporaneo imperialismo americano.\nGruppi moderni.\nIl Partito Unionista fu un partito politico provinciale del Saskatchewan, che negli anni 1980 promosse l'unione delle province occidentali del Canada con gli Stati Uniti.\nParti 51 fu un partito politico di breve vita del Qu\u00e9bec che negli anni 1980 sostenne l'ammissione del Quebec agli USA come 51\u00ba stato.\nL'Annexation Party of British Columbia, nato di recente, cerca l'annessione della provincia della Columbia Britannica come 51\u00ba stato.\nSu Internet esistono molti gruppi, tra cui: Guyana USA, Taiwan Statehood, Third Option Proponents (Philippine Statehood), USA-Taiwan Commonwealth Foundation, Ontario USA, Nova Scotia Statehood e Republic of Alberta, i quali sostengono tutti l'annessione delle loro singole nazioni, territori o province. Il pi\u00f9 importante di questi gruppi, che sostiene un assorbimento di tutto il Canada negli Stati Uniti, \u00e8 United North America, fondato nel 2000."}
{"id": "420330", "revid": "17654", "url": "https://it.wikipedia.org/wiki?curid=420330", "title": "Isola Favignana", "text": ""}
{"id": "420331", "revid": "399", "url": "https://it.wikipedia.org/wiki?curid=420331", "title": "Lucio Malan", "text": "Biografia.\nNato a Luserna San Giovanni, in una delle cosiddette Valli Valdesi, ha militato nel movimento \"Testimonianza Evangelica Valdese\" (un gruppo minoritario della Chiesa valdese negli anni settanta, formatosi in polemica con la militanza a sinistra di molti valdesi in quel periodo). Dopo la maturit\u00e0 classica nel 1979, si \u00e8 laureato in Lettere con indirizzo filologico classico all'Universit\u00e0 degli Studi di Torino nel 1983.\nSempre nel 1983 fu eletto deputato al sinodo valdese di quell'anno, e in esso propose, insieme allo storico Giorgio Spini, un ordine del giorno favorevole all'installazione degli euromissili in Sicilia, in contrapposizione a un altro ordine del giorno che era stato presentato, radicalmente contrario ai missili stessi (alla fine, entrambi gli ordini del giorno furono bocciati).\nNegli anni ottanta ha lavorato come istruttore e allenatore di nuoto, e dirigente sportivo, insegnante e vicepreside presso il Liceo Classico e Linguistico Valdese di Torre Pellice. Negli anni novanta \u00e8 cambista valutario nella \"dealing room\" dell'Istituto Bancario Sanpaolo. Nel 1985 partecipa come concorrente al quiz di Mike Bongiorno \"Pentatlon\", diventandone il campione.\nNel 2010 ha esordito come cantante solista in un gruppo di musica celtica. Da allora ha cantato in oltre cento concerti, in inglese, gaelico, \u201cscozzese\u201d, ebraico, italiano, napoletano e tedesco. \nAttivit\u00e0 politica.\nElezione a deputato.\nNel 1990 Malan diventa un attivista della Lega Nord Piedmont. Nel 1994 viene eletto deputato con 40.746 voti (44,73%) nelle liste della Lega Nord nel collegio di Pinerolo. Il 21 ottobre 1994 esce dalla Lega Nord insieme ad altri cinque parlamentari, denunciando il pericolo di rottura dell'alleanza con Forza Italia (Primo Governo Berlusconi) e in dicembre fonda il Gruppo Federalisti e Liberaldemocratici, aderendo successivamente alla Lega Italiana Federalista.\nAdesione a Forza Italia.\nNel 1996 aderisce a Forza Italia ed \u00e8 candidato alla Camera nel collegio di Pinerolo: sostenuto dal centrodestra, ma non dalla Lega che scelse di correre da sola; ottiene il 32,6% dei voti ed \u00e8 sconfitto dal rappresentante de L'Ulivo Giorgio Merlo.\nDal 1998 al 2008 organizza e dirige l'ufficio propaganda di Forza Italia. In tale veste partecipa all'organizzazione delle principali iniziative del partito, in particolare la Nave Azzurra e le oltre cinquemila presentazioni del libro \"L'Italia che ho in mente\" di Silvio Berlusconi. Scrive inoltre la lettura teatrale \"Testimonianza - Storie Parallele del comunismo internazionale e italiano\", di cui vengono realizzate diverse rappresentazioni, anche con attori di fama, quali Lia Tanzi, Giuseppe Pambieri, Gabriella Carlucci, Enrico Beruschi e, nel 2006, Fiorella Ceccacci Rubino.\nElezione a senatore.\n\u00c8 stato quindi eletto senatore nel 2001, nel 2006 e nel 2008. Dal 2001 al 2006 \u00e8 stato vicepresidente del gruppo parlamentare di Forza Italia, con il ruolo di coordinare i lavori dell'Aula e nel 2006 \u00e8 eletto Segretario del Senato della Repubblica per Forza Italia.\nIn seguito alle nuove elezioni, dal 6 maggio 2008 \u00e8 rieletto Segretario del Senato della Repubblica per il PdL nella XVI legislatura venedo confermato Segretario del Senato della Repubblica per il PdL, durante la quale \u00e8 il secondo senatore pi\u00f9 produttivo su 322 nella classifica degli indici di produttivit\u00e0 parlamentare di Openpolis\nHa fatto parte di gruppi e associazioni di amicizia e sostegno al Tibet, agli Stati Uniti d'America, Taiwan, Israele e all'Africa orientale. Nel 2009 si \u00e8 dichiarato in favore delle manifestazioni di piazza a Teheran.\n\u00c8 stato Deputato all\u2019Assemblea Parlamentare Nato, Deputato all\u2019Assemblea Parlamentare del Consiglio d\u2019Europa e dell\u2019Unione Europea Occidentale. \nDal 2020 Co-Chair dell\u2019Alleanza Inter-Parlamentare sulla Cina \n(IPAC) \n\u00c8 stato relatore insieme a Gilberto Pichetto Fratin (PdL) del decreto legge \"Milleproroghe\" approvato definitivamente al Senato il 27/02/11 con 159 si, 126 contrari e 2 astenuti dopo la conversione in decreto avvenuta il 16/02/11 con 158 si, 136 no e 4 astenuti attraverso il voto di fiducia.\n\u00c8 stato relatore di un disegno di legge \"anticorruzione\". L'8 giugno 2011 al Senato l'articolo 1 del provvedimento viene bocciato con 133 no, 129 s\u00ec e 5 astenuti, contro il parere favorevole del Governo e della maggioranza. Successivamente l'articolo \u00e8 stato riscritto dopo una mediazione con l'opposizione.\nNel 2013 \u00e8 rieletto senatore per Il Popolo della Libert\u00e0. Il 21 marzo 2013 \u00e8 eletto Questore del Senato della Repubblica per il PdL con 113 voti di preferenza. Il 16 novembre 2013, con la sospensione delle attivit\u00e0 del Popolo della Libert\u00e0, aderisce a Forza Italia. Viene rieletto al Senato alle elezioni politiche del 2018 ed \u00e8 il vicepresidente vicario del gruppo di Forza Italia.\nNel dicembre 2019 \u00e8 tra i 64 firmatari (di cui 41 di Forza Italia) per il referendum confermativo sul taglio dei parlamentari: pochi mesi prima i senatori berlusconiani avevano disertato l'aula in occasione della votazione sulla riforma costituzionale.\nAdesione a Fratelli d'Italia.\nIl 19 luglio 2021 passa al gruppo di Fratelli d'Italia e va all\u2019opposizione del Governo Draghi.\nAttivit\u00e0 legislativa.\nDal 1994 all'estate 2021, le proposte legislative presentate sono state 90.\nIl 29 ottobre 2009, Malan ha depositato un emendamento al decreto legge 135/2009 (convertito in legge comunitaria 2009), di cui \u00e8 relatore, che modifica radicalmente il sistema di autorizzazione all'uso dei dati telefonici per telemarketing (telefonate pubblicitarie). Con l'emendamento Malan si passa da un regime di chiamate autorizzate solo a chi ha dato espresso consenso, a un regime di \"silenzio-assenso\" a partire dal maggio 2010, quando chi non volesse riceverne dovr\u00e0 registrarsi, tramite telefonata o mail, in un apposito registro.\nNel frattempo, si proroga di ulteriori 6 mesi la liberalizzazione del telemarketing (autorizzazione alle chiamate pubblicitarie anche senza il consenso dell'utente, in deroga alle norme sulla privacy, fino al 31 dicembre 2009) introdotta dal decreto milleproroghe votato dal governo Berlusconi IV nel 2008. L'emendamento \u00e8 in seguito stato approvato dall'Aula del Senato.\nNel 2009 ha presentato una proposta di legge sull'immigrazione e la cittadinanza (non discussa) il disegno di legge Malan propone la revisione delle tempistiche della procedura - considerate eccessive - e l'accertamento di quattro criteri: la conoscenza, da parte del richiedente, dei princ\u00ecpi e degli elementi essenziali della Costituzione; la conoscenza degli elementi essenziali di Storia e geografia dell'Italia; la capacit\u00e0 di dialogare e scrivere in Italiano o nella lingua del territorio di residenza; il desiderio di fare dell'Italia la sua Patria e ne riconosca la bandiera, lo stemma e l'inno nazionale.\nDall'agosto del 2014 a met\u00e0 luglio 2021 Malan dedica all'argomento concessioni autostradali oltre 40 interrogazioni al Ministero delle Infrastrutture e dei Trasporti, che documentano proroghe decennali senza gara a favore di alcune concessionarie autostradali e continui aumenti dei pedaggi - entrambi anche a lavori non finiti.\nControversie.\nVoti plurimi.\nIn occasione di una votazione avvenuta al Senato il 25 ottobre 2002, Lucio Malan venne criticato per aver votato quattro volte al posto di colleghi assenti; a prova di ci\u00f2 vennero anche mostrate alcune fotografie, che lo mostrano con le mani in due apparati di voto. Malan replic\u00f2 a queste critiche, in interviste e lettere di smentita, dichiarando di aver semplicemente proceduto alla verifica del numero legale, attestando la presenza di colleghi che erano in aula.\nLancio di un libro.\nDurante la seduta parlamentare antimeridiana del 28 giugno 2006, Malan ha lanciato il libro del Regolamento del Senato contro il presidente Franco Marini. Per la precisione, verso il banco della Presidenza - come registrato dal resoconto stenografico del Senato:\nLa moglie segretaria.\nNel 2009, un articolo apparso sul \"Venerd\u00ec di Repubblica\" l'ha criticato per avere fatto assumere dal Senato, come sua segretaria particolare, la moglie, la quale secondo lo stesso articolo ha inviato ai colleghi un messaggio di posta elettronica segnalando che il loro appartamento era in vendita utilizzando l'account ufficiale del Senato. Successivamente \"Il Fatto Quotidiano\" ha evidenziato come, oltre alla moglie, il senatore abbia fatto assumere con regolare contratto, presso la sua segreteria, anche la nipote.\nEmendamento presentato e ritirato.\nHa suscitato molte critiche, riportate dai media, anche un emendamento presentato al Senato da Malan il 17 febbraio 2016 (e in seguito ritirato), durante l'esame preliminare del DDL 2081 (cosiddetta legge Cirinn\u00e0), in cui si proponeva di modificare l'art. 2, nel passaggio \"presso gli uffici dello stato civile di ogni comune italiano \u00e8 istituito il registro delle unioni civili tra persone dello stesso sesso\", in \"presso gli uffici dello stato civile di ogni comune italiano si fa sesso\".\nTrattative con falsi lobbisti.\nNel gennaio 2018 \u00e8 risultato tra i 7 parlamentari che hanno accettato di trattare con due cronisti, spacciatisi per lobbisti di un fondo arabo, al fine di ricevere finanziamenti in cambio di provvedimenti legislativi. Malan, da quanto riportato dai giornalisti su \"Il Fatto Quotidiano\", ha anche promosso e organizzato per i due presunti lobbisti finanziatori un incontro con il tesoriere di Forza Italia senatore Alfredo Messina il quale ha suggerito come aggirare le norme sui limiti dei finanziamenti politici.\nOfferte di acquisto di mascherine.\nL'ex commissario straordinario per l'emergenza Covid-19 Domenico Arcuri, nell'ottobre 2021 durante un interrogatorio da parte della Procura della Repubblica di Roma, ha affermato che Malan gli avrebbe fatto pervenire offerte di acquisto di mascherine lavabili, giudicate inidonee dal Comitato Tecnico Scientifico: \"Il senatore Malan offre, tramite Enzo Saladino, mascherine lavabili. Il Cts risponde che non sono neppure valutabili. Il 28 marzo Saladino invia un\u2019altra offerta di mascherine chirurgiche a 0,8 con consegna in Cina, con 30 per cento di acconto e 70 di lettera di credito. Il 24 invia un\u2019offerta per Ffp2 a 4,5 euro. Non ottenuti i contratti, Malan inizia una schiera di numerose interrogazioni parlamentari\".\nVita privata.\nSposato una prima volta, dal matrimonio ha avuto due figli. Nel 2005 si \u00e8 risposato con Maria Termini da cui ha avuto una figlia."}
{"id": "420337", "revid": "17654", "url": "https://it.wikipedia.org/wiki?curid=420337", "title": "Isola Marettimo", "text": ""}
{"id": "420340", "revid": "119982", "url": "https://it.wikipedia.org/wiki?curid=420340", "title": "Tiro da tre punti", "text": "Il tiro da tre punti (definito anche tripla) definisce nella pallacanestro un canestro realizzato tirando la palla dall'esterno dell'area delimitata da un arco semiellittico radiante dal centro del canestro stesso.\nStoria.\nSperimentata gi\u00e0 dal 1945 dalla NCAA, fu introdotto prima nella ABA (1967), poi nella NBA (1979) e infine nel basket internazionale (1984).\nDifferenze FIBA-NBA.\nNell'area FIBA la linea dei 3 punti fu inizialmente fissata a 6,25 metri dal ferro: dal 2009 \u00e8 stata spostata agli attuali 6,75 metri. \nNella National Basketball Association (NBA) la distanza sale a 7,25 metri, anche se vicino alle linee laterali tale linea \u00e8 diritta e parallela a quelle laterali (in modo da lasciare spazio ai piedi del tiratore) e per tale motivo la distanza scende a 6,72 metri. Nel 1994 l'organizzazione americana decise di ridurre la distanza a 6,75 metri, per far fronte all'abbassarsi del punteggio, salvo poi ritornare sui suoi passi nel 1997, a causa dell'esasperata ricerca del tiro da lontano di alcune squadre.\nNel campionato collegiale americano (NCAA), la distanza della linea a 3 punti dal centro del canestro varia tra il gioco maschile e quello femminile. Nel gioco maschile della Division I, la distanza \u00e8 di 6,75 m. Nel gioco maschile nelle Divisioni II e III, la distanza \u00e8 di 6,32 metri durante la stagione 2019-2020, dopo di che si sposter\u00e0 a 6,75 m. La distanza per tutti i giochi femminili \u00e8 di 6,32 m.\nItalia.\nI maggiori specialisti del tiro da tre sono stati Oscar Schmidt, Antonello Riva, Carlton Myers, Larry Middleton, Andrea Niccolai e Vincenzo Esposito, i soli ad aver segnato pi\u00f9 di mille canestri da 3 in carriera. \nIl 23 aprile 2006 Terrell McIntyre, nella partita Virtus Bologna-Pallacanestro Reggiana, con la maglia reggiana ha realizzato tutti i 10 tiri da tre punti tentati, stabilendo il record per percentuale, successivamente eguagliato il 18 ottobre 2009 da Joe Crispin nella partita di Legadue tra New Basket Brindisi e Assigeco Casalpusterlengo.\nPer quanto riguarda il numero di triple realizzate in un incontro, il record appartiene ad Alberto Ardessi che a Reggio Calabria, 19 ottobre 1986, contro la Standa segn\u00f2 57 punti con 15 su 21 al tiro da tre punti. Da segnalare inoltre Mike McGee che, nella stagione 1989/90, ha messo a segno 13 triple nella gara giocata a Firenze quando vestiva la maglia della Aurora Basket Desio. Lo seguono, a pari merito con 11 triple realizzate, Jordan Hamilton (Basket Brescia Leonessa) ed Oscar Schmidt ( Pallacanestro Pavia, 1991/92) e Lucas Recker (Basket Roseto, 2003/04). Da ricordare anche due prestazioni con 12 triple segnate realizzate entrambe da Oscar nel campionato di Serie A2 con la maglia di Pavia nelle stagioni 1990/91 e 1992/93.\nNBA.\nIl record per maggior numero di tiri da tre punti in carriera \u00e8 di Stephen Curry, che ha superato a dicembre 2021 i 2.957 tiri di Ray Allen, che a sua volta aveva superato Reggie Miller. Stephen Curry \u00e8 ritenuto unanimemente il miglior specialista nel tiro da tre punti della storia dell'NBA: numerosi ex cestisti, tra cui Dave Bing, Steve Nash e Scottie Pippen, e lo stesso Ray Allen.\nA livello di squadre, il record per triple tentate appartiene agli Houston Rockets che durante la stagione 2017/2018 hanno tirato 3.470 triple: per la prima volta nella storia una squadra ha tirato pi\u00f9 da 3 che da 2 (FGA=6.906, 3PA=3.470, 50,2%). I Rockets detengono anche il record per triple realizzate in una stagione (la stessa, 1.256).\nPer quanto riguarda una singola partita, Klay Thompson ha realizzato 14 triple in un match, superando il primato di 13 realizzato dal suo compagno di squadra Stephen Curry. Lo stesso Curry, con i Warriors, detiene anche il record per numero di triple in una singola stagione, 402, durante la stagione 2015/2016: in questa classifica detiene anche la seconda, quarta e settima posizione. \nNel 2004 Tracy McGrady ha stabilito un record, realizzando 4 tiri da tre punti in 33 secondi contro i San Antonio Spurs (su uno di questi ha subito anche un fallo, realizzando cos\u00ec 13 punti in poco pi\u00f9 di 30 secondi). \nMichael Jordan detiene un altro record, avendo realizzato 6 triple consecutive durante una partita di playoff (gara 1 delle NBA Finals 1992 contro i Trail Blazers). \nI maggiori specialisti del tiro da 3 in passato sono stati Allen, Miller, Billups, Terry e Korver. Attualmente, data la crescente importanza del tiro da 3, i tiratori da 3 non sono pi\u00f9 da considerare come meri specialisti ma si sono trasformati in uomini-franchigia: playmaker come Curry, Lillard, Irving, Chris Paul e guardie come Klay Thompson e Harden sono figure centrali dei rispettivi team. Inoltre, anche i cosiddetti \"lunghi\" (ali e centri), seguendo l'evoluzione del gioco, hanno ampliato il loro range di tiro arrivando a tirare da 3: il precursore di questa categoria di giocatori (che oggi annovera i fratelli Pau e Marc Gasol, Horford, Cousins, Davis, Towns, Embiid, Porzingis, Jokic) pu\u00f2 essere considerato Dirk Nowitzki. "}
{"id": "420346", "revid": "1005847", "url": "https://it.wikipedia.org/wiki?curid=420346", "title": "Pasquale Viespoli", "text": "Biografia.\nFunzionario di banca (ex Banca sannitica, oggi Banca Popolare di Novara), fu eletto consigliere comunale di Benevento con il Movimento Sociale Italiano nel 1985 (1009 preferenze) e nel 1990 (559). Prima del passaggio ad Alleanza Nazionale, fu componente della segreteria nazionale e Segretario Provinciale dell'MSI, dove era vicino alle posizioni di Pino Rauti.\nHa ricoperto la carica di Sindaco della citt\u00e0 natale dal 7 dicembre 1993 al 23 maggio 1996 e - dopo una breve pausa di commissariamento - dal 3 dicembre 1996 al 5 aprile 2001.\nEletto Deputato per la prima volta nel 2001 nel collegio Uninominale 8 di Campania 2, coalizione La Casa delle Libert\u00e0 con 32.026 voti (46,15%) contro i 28.543 voti (41,13%) dello sfidante de L'Ulivo Aniello Cimitile, Componente dell'esecutivo nazionale di AN, responsabile del dipartimento Socio Economico. Dal 2001 al 2006 \u00e8 stato Sottosegretario di Stato del Ministero del lavoro e delle politiche sociali nel Governo Berlusconi II e nel Governo Berlusconi III.\nNel 2006 viene eletto senatore per Alleanza Nazionale, nella XV legislatura. Il 4 maggio 2006 \u00e8 stato nominato segretario alla presidenza del Senato, incarico che ha mantenuto fino al termine della legislatura.\nCandidato nel collegio Campania 2 per la federazione del Popolo della Libert\u00e0, formata dall'unione di Forza Italia, Alleanza Nazionale e minori, nel 2008 viene eletto Senatore per la seconda volta. Il 12 maggio 2008 \u00e8 stato nominato sottosegretario di Stato per il Lavoro e le Politiche sociali nel Governo Berlusconi IV\nNel corso del primo Congresso Nazionale del Popolo della Libert\u00e0 tenutosi a Roma dal 27 al 29 marzo 2009, \u00e8 stato eletto componente dell'Ufficio di Presidenza del partito. Finiano, nell'agosto del 2010 aderisce al gruppo parlamentare Futuro e Libert\u00e0. Per l'Italia di cui verr\u00e0 eletto capogruppo a Palazzo Madama: in conseguenza di ci\u00f2, annuncia di volersi dimettere dalla carica di Sottosegretario di Stato del Ministero del lavoro e delle politiche sociali\nIl 29 settembre 2010 ufficializza le dimissioni da Sottosegretario di Stato del Ministero del lavoro e delle politiche sociali per coerenza con la sua carica di Capogruppo di Futuro e Libert\u00e0 per l'Italia al Senato della Repubblica, il gruppo autonomo dei finiani.. Il 22 febbraio 2011 lascia la guida del FLI a palazzo Madama.\nDal 2 marzo 2011 \u00e8 presidente del gruppo parlamentare a sostegno della maggioranza di governo Coesione Nazionale.\nDurante le Elezioni amministrative italiane del 2011 Viespoli decise di sostenere Carmine Nardone, ex Presidente della Provincia di Benevento per i DS come candidato del centrodestra alla carica di Sindaco di Benevento, di cui Viespoli \u00e8 stato sindaco per 8 anni, in contrapposizione al candidato di centrodestra ufficiale Raffaele Tibaldi, voluto dal coordinatore provinciale di Benevento del PdL Nunzia De Girolamo e sostenuto oltre dal PdL anche da La Destra, PID, AdC, Forza del Sud e dal movimento dell'eurodeputato UdC Magdi Cristiano Allam \"Io Amo Benevento\". Le divisioni nel centrodestra hanno portato alla rielezione del sindaco uscente di centrosinistra al primo turno Fausto Pepe con il 51.6%, secondo Nardone, sostenuto dall'UdC, dall'Udeur di Clemente Mastella, dal PSI e da altre liste civiche vicine a Viespoli, con il 31% mentre terzo arriva Tibaldi con un misero 14.7%.\nIl 4 luglio 2012 dopo la sostituzione da parte del Presidente del Senato Renato Schifani del senatore PdL Paolo Amato entra nella Commissione bicamerale di Vigilanza RAI per il gruppo di Coesione Nazionale non rappresentato nella Commissione."}
{"id": "420348", "revid": "339392", "url": "https://it.wikipedia.org/wiki?curid=420348", "title": "Isola Salina", "text": ""}
{"id": "420352", "revid": "17654", "url": "https://it.wikipedia.org/wiki?curid=420352", "title": "Lipari (isola)", "text": ""}
{"id": "420358", "revid": "92723", "url": "https://it.wikipedia.org/wiki?curid=420358", "title": "Frate Ave Maria", "text": "Biografia.\nA dodici anni perse la vista per una fucilata sparatagli al volto. Ventenne, fu accolto da don Orione tra gli Eremiti della Divina Provvidenza e inviato dopo due anni qui all'Eremo di Sant'Alberto di Butrio, dove crebbe in fama di santit\u00e0 e dove tanta gente accorreva a lui per vederlo e per udirlo.\nVisse nell'Eremo dal 1923 al 1964 conducendo una vita di preghiera e penitenza.\nMor\u00ec all'ospedale di Voghera il 21 gennaio 1964. La sua salma riposa in una piccola cripta dell'eremo ed \u00e8 meta di pellegrini.\nAttualmente \u00e8 venerabile e si attende la sua beatificazione."}
{"id": "420362", "revid": "1060", "url": "https://it.wikipedia.org/wiki?curid=420362", "title": "Cesare Pisano", "text": ""}
{"id": "420364", "revid": "17654", "url": "https://it.wikipedia.org/wiki?curid=420364", "title": "Isola Vulcano", "text": ""}
{"id": "420367", "revid": "1005847", "url": "https://it.wikipedia.org/wiki?curid=420367", "title": "Elezioni politiche a San Marino del 2006", "text": "Le elezioni politiche a San Marino del 2006 si tennero il 4 giugno per il rinnovo del Consiglio Grande e Generale.\nEsito.\nRispetto alle precedenti consultazioni, l'esito del voto ha mostrato l'arretramento dei due principali movimenti politici, PDCS e PSD, evidenziando la crescente frammentazione del quadro politico sammarinese. Il PDCS cede consensi (-8,5%) soprattutto nei confronti di formazioni minori come le nuove liste: Noi Sammarinesi e Popolari Sammarinesi mentre, Alleanza Popolare, con un +3,8% \u00e8 il partito che registra l'incremento pi\u00f9 consistente. A sinistra, la fusione tra PSS e PdD che ha dato vita al Partito dei Socialisti e dei Democratici ha comportato per questa formazione una perdita di oltre 13 punti percentuali. I consensi si sono spostati verso i Sammarinesi per la Libert\u00e0 (1,84%), il Nuovo Partito Socialista (5,14%) e verso Sinistra Unita, che guadagna oltre 5 punti rispetto al risultato ottenuto da RCS nel 2001; si registra perci\u00f2 una perdita netta di consensi dell'area di sinistra di meno del 1% rispetto alle elezioni politiche del 2001.\nConseguenze.\nDalle elezioni \u00e8 emersa una nuova maggioranza di centrosinistra, formata da Partito dei Socialisti e dei Democratici, Alleanza Popolare dei Democratici Sammarinesi e Sinistra Unita che controlla 32 dei 60 seggi del Consiglio Grande e Generale.\nLa maggioranza ha espresso il 27 luglio 2006 un Congresso di Stato composto da 6 Segretari di Stato del PSD, 2 di AP e 2 di SU."}
{"id": "420379", "revid": "339392", "url": "https://it.wikipedia.org/wiki?curid=420379", "title": "Strombolicchio (isola)", "text": ""}
{"id": "420387", "revid": "287204", "url": "https://it.wikipedia.org/wiki?curid=420387", "title": "Innamoramento e amore", "text": "Innamoramento e amore \u00e8 un libro di Francesco Alberoni.\nContenuto sintetico dell'opera.\nNella sua teoria socio-psicologica Francesco Alberoni afferma che l'innamoramento \u00e8 un processo della stessa natura della conversione religiosa o politica.\nLe persone si innamorano quando sono pronte a mutare, ad iniziare una nuova vita.\nL'innamoramento, secondo Alberoni, si compone di un rapido processo di destrutturazione-ristrutturazione chiamato \"stato nascente\". Nello stato nascente l'individuo diventa capace di fondersi con un'altra persona e creare una nuova collettivit\u00e0 ad altissima solidariet\u00e0. Di qui la definizione: l'innamoramento \u00e8 lo stato nascente di un movimento collettivo formato da due sole persone.\nPer capire se \u00e8 veramente innamorato, il soggetto si sottopone a delle \"prove di verit\u00e0\" e, per scoprire se \u00e8 ricambiato, sottopone la persona amata alle \"prove di reciprocit\u00e0\". Il processo incandescente dello stato nascente attraverso queste prove d\u00e0 luogo a delle certezze e produce un amore stabile.\nSecondo Alberoni la fenomenologia dell'innamoramento \u00e8 la medesima tanto nei giovani quanto negli adulti, nei maschi come nelle femmine, negli omosessuali come negli eterosessuali: questo perch\u00e9 la struttura dello stato nascente non cambia.\nIl sociologo, in contrasto con le teorie consolidate della psicoanalisi, non considera l'innamoramento una regressione, ma lo fa nascere dallo slancio verso il futuro, verso il cambiamento e lo considera fondamentale per la formazione della coppia amorosa.\nIndice.\nIl libro \u00e8 suddiviso in ventidue capitoli senza titolo.\nCuriosit\u00e0.\nIl libro \u00e8 stato fonte di ispirazione per l'album \"Innamoramento\" della cantante francese Myl\u00e8ne Farmer pubblicato nel 1999. Molti sono i riferimenti al pensiero dello scrittore e nel libretto del cd possiamo trovare anche una citazione dello stesso Alberoni utilizzata nel suo libro."}
{"id": "420392", "revid": "599013", "url": "https://it.wikipedia.org/wiki?curid=420392", "title": "Maurizio Eufemi", "text": "Biografia.\nDal 1979 al 1983 \u00e8 assistente del presidente del gruppo Parlamentare Democrazia Cristiana alla Camera dei deputati, gruppo di cui diventa poi capo fino al 1994. Nello stesso periodo (1979-83) \u00e8 Coordinatore dell'Osservatorio di legislazione economica con Luigi Cappugi e Giovanni Goria. Nel 1995 \u00e8 segretario generale del gruppo dei deputati dei Cristiani Democratici Uniti.\nViene eletto con l'UDC al Senato della Repubblica nel 2001. Nella XIV Legislatura \u00e8 stato membro della 6\u00aa Commissione permanente (Finanze e tesoro), della Commissione speciale per l'esame del ddl di conversione di decreti legge, della Commissione di vigilanza sull'istituto di emissione, della Commissione d'inchiesta sull'affare Telekom-Serbia, della Commissione d'inchiesta sul dossier Mitrokhin e della Commissione sull'occultamento di fascicoli riguardanti i crimini nazifascisti. Inoltre \u00e8 vicepresidente del gruppo parlamentare del suo partito.\nRieletto a Palazzo Madama anche dopo le elezioni politiche del 2006, il 4 maggio dello stesso anno \u00e8 nominato segretario alla presidenza del Senato.\nAlla vigilia delle elezioni politiche del 2008, in dissenso con i leader dell'Udc, lascia il partito e il gruppo parlamentare e aderisce al Gruppo \"verso il Partito Popolare Europeo\".\nEufemi \u00e8 membro della Societ\u00e0 italiana di economia demografia e statistica. Inoltre \u00e8 benemerito dell'Associazione Mondo Cattolico di Milano, diretta da monsignor Giuseppe d'Ascola.\nNel 2011 pubblica il volume \"La politica senza eredi\". Nel maggio del 2013 \u00e8 tra promotori per la ricostituzione dei Cristiani Democratici Uniti.\nNel maggio 2013 viene eletto tesoriere della Associazione ex parlamentari della Repubblica. Nel 2013 viene riconfermato tesoriere della stessa associazione per un nuovo triennio. Nel gennaio 2018 pubblica il volume \"Pagine democristiane - Uomini, idee, vicende, testimonianze\"."}
{"id": "420394", "revid": "1921867", "url": "https://it.wikipedia.org/wiki?curid=420394", "title": "Chad Smith", "text": "Biografia.\n\u00c8 di origini inglesi, irlandesi e tedesche.\nNato da Joan e Curtis Smith, ha due fratelli pi\u00f9 grandi, Bradley e Pamela. \u00c8 cresciuto a Homewood, nell'Illinois, dove ha frequentato la Homewood-Flossmoor High School per due anni; si \u00e8 poi trasferito a Oakland County, nel sud-est del Michigan, e si \u00e8 diplomato alla Lahser High School.\nCarriera.\nHa cominciato a suonare la batteria presto e, dopo aver provato diversi lavori, decide di dedicarsi a tempo pieno alla musica. Prima di unirsi ai Peppers faceva parte di una band di Detroit chiamata Toby Redd: in questo periodo si guadagn\u00f2 un'ottima reputazione, tanto che si diceva che \"mangiasse batteria a colazione\". A met\u00e0 degli anni ottanta si trasfer\u00ec in California con l'intenzione di fare l'attore, ma fin\u00ec col partecipare ad un'audizione per entrare nei Red Hot Chili Peppers: in questa occasione super\u00f2 gli altri candidati e nel marzo del 1989 entr\u00f2 ufficialmente nel gruppo. Tutti gli altri componenti rimasero meravigliati dalla sua incredibile bravura, dalla sua grande energia e dal suo peculiare stile; inoltre, nonostante si fosse sempre mosso tra hard rock ed heavy metal, si adatt\u00f2 presto e con facilit\u00e0 alle sonorit\u00e0 funk del gruppo.\nNel 2008 ha iniziato a suonare anche con il gruppo Chad Smith's Bombastic Meatbats, con cui ha inciso due album, e nel 2009 ha formato un altro gruppo, i Chickenfoot, assieme agli ex Van Halen Sammy Hagar e Michael Anthony e al chitarrista Joe Satriani; sempre nel 2008 ha collaborato con la Activision e la Neversoft per il videogioco \"\" registrando le basi per la batteria.\nVita privata.\n\u00c8 sposato con Maria St. John e ha una figlia, Manon St. John Smith, nata il 3 marzo 1997; dopo aver divorziato ha avuto un'altra figlia.\nDurante l'OHM tour ha avuto un incidente giocando a basket e pi\u00f9 tardi anche uno con la sua Harley, che ritardarono il tour. Dopo \"One Hot Minute\" Chad e Dave Navarro hanno lavorato come duetto ad un progetto chiamato Spread, che fin\u00ec con l'uscita di Navarro dal gruppo.\nInfluenze.\nCita come principali influenze Kiss, Led Zeppelin, Keith Moon, Mitch Mitchell, Carmine Appice, Deep Purple, Black Sabbath, M\u00f6tley Cr\u00fce, Jimi Hendrix, Van Halen, The Who, Motown, Buddy Rich, John Bonham e Ian Paice.\nStrumenti utilizzati.\nBatterie.\nDW (Drum Workshop) Custom Acrylic Kit\n24x16 Bass Drum \n12x8 Stand Tom\n14x14 Floor Tom\n16x16 Floor Tom 14x6.5 Snare Drum 14x5 Side Snare Drum\n6x12 Rocket Tom,\n6x15 Rocket Tom,\n6x18 Rocket Tom,\n6x21 Rocket Tom;\nAdams\n32 Tympani"}
{"id": "420413", "revid": "125604458", "url": "https://it.wikipedia.org/wiki?curid=420413", "title": "Faso", "text": "Attivit\u00e0 musicale.\nFaso \u00e8 il bassista dei gruppi musicali Elio e le Storie Tese, Trio Bobo e Biba Band. Ha anche fatto parte della band The Phazees per alcune trasmissioni televisive di MTV.\nHa collaborato, tra gli altri, con Rossana Casale, Mina, Franco Battiato, Franco Fasano, Eugenio Finardi, Sergio Caputo, Daniele Silvestri.\nPer quest'ultimo ha suonato tutti i brani dell'album \"Daniele Silvestri\" (tranne \"L'uomo intero\" e \"Il Flamenco della doccia\") e i brani \"L'uomo col megafono\", \"Le cose in comune\", \"Prima di essere un uomo\" e \"Marzo 3039\" dall'album \"Prima di essere un uomo\". Suona inoltre nelle canzoni \"Salir\u00f2\", \"Sempre di domenica\" e \"Manifesto\" dell'album \"Un\u00f2-du\u00e9\". Nell'album \"Bau\" di Mina (2006), Faso suona il basso in sette brani: \"Johnny scarpe gialle\", \"Nessun altro mai\", \"Alibi\", \"Un uomo che mi ama\", \"L'amore viene e se ne va\", \"Fai la tua vita\" e \"Inevitabile\".\nHa collaborato (insieme a Elio, Jantoman, Christian Meyer e Vittorio Cosma, tutti membri di Elio e le Storie Tese) al disco \"Terra Nostra\" del 1996 dei Tenores di Neoneli, dove ha suonato, insieme a Christian Meyer e Vittorio Cosma, nei brani \"Amazzonia\" e \"Sa Sienda\".\nStile.\nCome accade per tutti i componenti di Elio e le Storie Tese, anche Faso \u00e8 un musicista caratterizzato da elevate capacit\u00e0 tecniche e competenze musicali. Nel suo stile vengono riprese molte caratteristiche del funky, del jazz e della fusion, ma Faso mostra anche una grande capacit\u00e0 di adattare le sue linee ritmiche a brani tipicamente rock and roll, disco music e pop. Pur non prediligendo a livello di accompagnamento le tecniche thumb e slap d\u00e1 prova di padroneggiarle in brani del calibro di Agnello Medley e Servi della gleba (singolo).\nNei brani degli Elii solitamente non compaiono dei veri e propri assoli di basso, nonostante in alcune canzoni Faso esegua pattern ritmici con forti componenti di improvvisazione (come accade sulle strofe di \"Supergiovane\") oppure in piccole sezioni come l'intro \"El Pube\", dove il basso suona all'ottava con il flauto traverso. Una importante eccezione \u00e8 il brano \"Mio Cuggino\" in cui Faso realizza un vero e proprio assolo dove l'utilizzo di particolari intervalli musicali gli conferisce sonorit\u00e0 prettamente jazzistiche.\nStrumentazione.\nTra i molti bassi facenti parte della sua collezione di strumenti, predilige uno Yamaha TRB6P a sei corde, che \u00e8 quello utilizzato in tutte le sue esibizioni con gli Elio e le Storie Tese. Come raccontato pi\u00f9 volte dallo stesso Faso, questo basso fu acquistato ad un prezzo irrisorio, in quanto si trattava di un modello fallato: a causa di un errore del macchinario preposto a realizzare l'alloggiamento per i pick-up, lo strumento fu trapassato da una parte all'altra. Faso decise di acquistarlo ugualmente e di ripararlo: soddisfatto del risultato, decise di tenerlo, ritenendo che le riparazioni avessero influito positivamente sul suono.\nPer coprire i segni delle riparazioni Faso colloc\u00f2 sul dorso dello strumento una pecetta di plastica nera, la cui forma e colore sono molto simili a quelle del vano contenente l'elettronica del basso. Faso sostiene che quello sia il vano della \"doppia elettronica immaginaria\", cosa che renderebbe il suo basso un modello unico al mondo.\nAnche se non lo utilizza quasi mai dal vivo (tranne che in brani come \"Tristezza\") in alcuni brani ha suonato un basso fretless. La canzone \"Cateto\", contenuta nel primo album, \u00e8 l'unico caso in cui Faso abbia utilizzato un chapman stick, che per\u00f2 gli fu rubato poco tempo dopo. Lo stick ritorn\u00f2 poi al legittimo proprietario quando, oltre dieci anni dopo, un ricettatore lo propose a Max Costa, storico collaboratore degli Elio e le Storie Tese. In seguito a quell'episodio Faso non utilizz\u00f2 pi\u00f9 tale strumento, preferendo dedicarsi all'uso del basso tradizionale. Inoltre possiede e ha utilizzato soprattutto in studio alcuni Fender Jazz Bass e dei Manne Newport Special a quattro e cinque corde. Nel Tour \"Enlarge Your Penis\" usa un basso di liuteria Frudua a cinque corde, molto simile a un Jazz Bass.\nUsa un amplificatore Markbass con cassa 6x10\" in edizione speciale di colore bianco."}
{"id": "420431", "revid": "599013", "url": "https://it.wikipedia.org/wiki?curid=420431", "title": "L'Eco di Bergamo", "text": "L'Eco di Bergamo \u00e8 il principale quotidiano della provincia di Bergamo, fondato nel 1880. La sua propriet\u00e0 \u00e8 controllata in maggioranza dalla Curia di Bergamo e il giornale ha sempre tenuto una linea centrista, vicina alla Chiesa cattolica.\nStoria.\nIl quotidiano fu fondato da Nicol\u00f2 Rezzara. Il primo numero dell'\u00abEco di Bergamo\u00bb usc\u00ec sabato 1\u00ba maggio 1880. Rezzara pose alla direzione Giovanni Battista Caironi, collega d'insegnamento e amico. La composizione del giornale venne fatta a mano, grazie a una macchina azionata da un fattorino. Il primo numero vendette cinquemila copie.\nNel 1885 il quotidiano raggiunse la media di 1\u00a0750 copie giornaliere e dieci anni pi\u00f9 tardi arriv\u00f2 a 2\u00a0800 copie.\nTra il 1900 e il 1901 il formato del giornale era 55,5\u00a0cm x 38,5\u00a0cm con pagine a sei colonne.\nNel 1903 Giovanni Battista Caironi, primo direttore del giornale, scomparve; gli succedette don Clienze Bortolotti, gi\u00e0 direttore de \"Il Campanone\". Sotto la sua direzione il quotidiano tocc\u00f2 le 4\u00a0000 copie.\nNel 1913 venne introdotta un'innovazione nel reparto tipografico grazie all'acquisto della macchina da stampa \"Eureka\".\nNel 1916 L'Eco di Bergamo si present\u00f2 in edicola in formato tabloid (46\u00a0cm x 30\u00a0cm).\nDal 30 novembre 1938 al 28 ottobre 1989, per 51 anni, fu direttore monsignor Andrea Spada. La sua direzione fu la pi\u00f9 lunga del quotidiano.\nIl 16 settembre 1939 Spada decise il ritorno al grande formato: 59,5\u00a0cm x 43,5\u00a0cm; il testo venne diviso su sette colonne che diventarono poi otto il 18 ottobre 1944 con una nuova modifica delle dimensioni del giornale: 59,5\u00a0cm x 41,5\u00a0cm.\nNel periodo compreso fra il 1943 e il 1945 il giornale riusc\u00ec a compiere un notevole passo avanti: la tiratura pass\u00f2 da una media di 4\u00a0500 copie a 7\u00a0000 copie.\nUn'altra trasformazione si ebbe il 9 ottobre 1947: il testo venne diviso in nove colonne e inizi\u00f2 a essere acquistabile sin dal mattino; in questo periodo la tiratura media era di circa 9\u00a0200 copie giornaliere, che aument\u00f2 poi gradualmente con il tempo.\nA partire da luned\u00ec 8 dicembre 1948 il giornale smise di essere pubblicato nel pomeriggio; il 3 dicembre 1950 inizi\u00f2 a essere pubblicato anche la domenica.\nIl 25 settembre 1967 venne aggiunto un inserto dedicato allo sport che si occupava, con particolare attenzione, della squadra di calcio locale, l'Atalanta.\nDal 10 ottobre 2010 il formato del giornale \u00e8 passato da pagine di 53\u00a0cm x 39\u00a0cm su nove colonne a quello tabloid su sei colonne.\nDal 1\u00ba luglio 2016 Alberto Ceresoli \u00e8 il direttore responsabile del quotidiano.\nIl giornale non viene stampato nella provincia di diffusione, ma nella stamperia C.S.Q. SpA di Erbusco, in provincia di Brescia.\nL'Eco di Bergamo \u00e8 suddiviso in: interni ed esteri, economia, cronaca di citt\u00e0, cronaca di provincia, cultura e spettacoli, sport. Dispone del sito www.ecodibergamo.it.\nDiffusione.\nDati Ads - Accertamenti Diffusione Stampa"}
{"id": "420434", "revid": "301422", "url": "https://it.wikipedia.org/wiki?curid=420434", "title": "Grandi Parodie Disney", "text": ""}
{"id": "420437", "revid": "123189816", "url": "https://it.wikipedia.org/wiki?curid=420437", "title": "La Tribuna Sammarinese", "text": "La Tribuna sammarinese \u00e8 stato un quotidiano della Repubblica di San Marino, \u00e8 diretto da Davide Graziosi, \u00e8 composto da 12 pagine ed \u00e8 il quotidiano pi\u00f9 venduto (circa 500 al giorno) della Repubblica di San Marino. La penna di punta \u00e8 Giuseppe Maria Morganti socio e politico del Psd.\nIl quotidiano \u00e8 stato fondato nel 1995 ed esce tutti i giorni, festivit\u00e0 sammarinesi escluse.\n\u00c8 sicuramente il pi\u00f9 \"anziano\" ed oggi \u00e8 stato affiancato da altri quotidiani presenti nella Repubblica, ossia \"San Marino Oggi\" e \"L'Informazione di San Marino\".\nIl direttore Davide Graziosi, entrato in societ\u00e0 nel 2001 con la moglie dell'avvocato Livio Bacciocchi, in seguito alle accuse di riciclaggio pendenti sull'avvocato, ha deciso di ritornare in possesso dell'intero capitale sociale, riacquisendo il 33% de LA TRIBUNA S.R.L.\nIl 6 agosto 2017 ha sospeso le pubblicazioni."}
{"id": "420438", "revid": "729019", "url": "https://it.wikipedia.org/wiki?curid=420438", "title": "Castello di Angers", "text": "Il castello di Angers, detto anche castello dei Duchi d'Angi\u00f2, si trova nella citt\u00e0 di Angers, nel dipartimento del Maine e Loira, in Francia, su un promontorio che domina la Maine. \nDopo che il sito fu frequentato sin dall'antichit\u00e0 per la sua posizione difensivo-strategica, i conti di Angi\u00f2 vi posero la loro capitale, finch\u00e9, sotto i Plantageneti, il regno di Francia acquis\u00ec la contea di Angi\u00f2. \nLuigi IX fece costruire l'attuale castello nel XIII secolo, trasformato dai duchi d'Angi\u00f2 nel palazzo signorile nel XV secolo dove Iolanda di Aragona partor\u00ec Renato d'Angi\u00f2. \nNel XVI secolo, a seguito delle guerre di religione, il re Enrico III di Valois ordin\u00f2 la distruzione del castello, ma solo la parte superiore delle torri venne abbattuta. \nDopo che, durante la seconda guerra mondiale, la fortezza fu trasformata prima in una prigione e poi in presidio e deposito di munizioni, dalla met\u00e0 del XX secolo ospita l'arazzo dell'Apocalisse e, gestita per quanto riguarda l'apertura al pubblico dal \"Centre des monuments nationaux\", \u00e8 una delle attrazioni pi\u00f9 visitate del Maine e Loira.\nStoria.\nLa posizione del castello di Angers \u00e8 strategica in quanto si trova sul fianco occidentale della collina della citt\u00e0, il punto pi\u00f9 alto di Angers, con i suoi 47 metri di altezza sul livello marino. Il castello si sviluppa su un'area la cui altezza oscilla tra i 35 e i 45 metri. Si affaccia sul fiume Maine, che scorre a un'altitudine sul livello marino di circa 20 metri. La collina \u00e8 composta di scisto d'ardesia, materiale molto estratto nel periodo medioevale.\nPrime occupazioni.\nNel 1997 venne rinvenuto un tumulo a ovest della corte, sotto i resti del vecchio castello della contea. Costruito intorno al 4500 a.C., il tumulo consisteva in quattro o cinque camere sepolcrali, costruite con muri a secco, alcune delle quali sono collegate all'esterno tramite un corridoio. \u00c8 di circa 17 metri di diametro, \u00e8 rafforzato sul lato sud con un contrafforte ed \u00e8 costituito interamente da lastre di scisto; la fattura delle lastre lascia intendere la padronanza nella lavorazione dell'ardesia presente nel Neolitico.\nLa teoria di un insediamento gallico della trib\u00f9 degli Andecavi sul sito fu a lungo tempo respinta per le poche prove a sostegno dell'ipotesi. Tuttavia la campagna di scavi preventivi condotta tra il 1992 e il 2003 potrebbe finalmente dimostrare l'esistenza di un villaggio esistito tra la fine degli insediamenti di La T\u00e8ne (80-70 a.C.) e il periodo augusteo (10 a.C.). La presenza di reperti archeologici e di resti di un muro con travi orizzontali e la scoperta di una suddivisione dell'area in settori permettono di riconsiderare l'ipotesi di un villaggio gallico sul sito del castello.\nDurante l'occupazione romana, verso la fine del I secolo, il sito venne trasformato in una vasta piattaforma di 3\u00a0600 m\u00b2 circondato da mura con contrafforti che si affacciava sulla Maine. Vennero edificati un tempio e le sue dipendenze, con due stanze termali: una con un camino e un impianto di scarico delle acque, l'altra con delle condutture di tubi che portarono l'acqua calda al palazzo comitale fino al X secolo. Alla fine del III secolo la migrazione dei popoli germanici fece piombare la zona in un crescente stato di insicurezza: di conseguenza, la gente del posto si rifugi\u00f2 nella citt\u00e0 di Giuliomago, l'antica Angers, attorno alla quale venne eretta un'alta cinta muraria di 10-12 metri. Parte dei bastioni gallo-romani che attraversano l'attuale castello da ovest a est, lungo l'antica rocca del I secolo, furono distrutti per costruire le attuali mura. All'estremit\u00e0 occidentale, nella galleria dell'Apocalisse, nella cappella di Saint-Laud, si trovano i resti di un'antica torre difensiva. Esisteva anche una porta denominata \"porta Chanz\u00e9\", i cui resti sono sepolti nel bastione sud-ovest.\nGli scavi condotti tra il 1992 e il 2003 hanno dimostrato l'occupazione del sito tra il VII e il IX secolo. Sono stati trovati resti di edifici di buona qualit\u00e0 costruttiva e di giardini che corrisponderebbero a una residenza episcopale: ci\u00f2 concorda col fatto che il vescovo di Angers risulta proprietario del sito del castello durante la met\u00e0 del IX secolo.\nPalazzo comitale.\nNell'851 il vescovo di Angers, Dodone, permise al conte di Angi\u00f2 di stabilirsi sulla propria terra, \"vicino alla cinta\". Nonostante questa posizione permettesse una perfetta visuale del Maine in un momento in cui Angers era vulnerabile per le incursioni dei Normanni, ci\u00f2 non imped\u00ec a questi ultimi di saccheggiare pi\u00f9 volte la citt\u00e0. Allo stesso tempo anche i Bretoni compirono diverse incursioni e conquistarono una parte del territorio angioino. In quel periodo di incertezza e di invasioni i conti di Angi\u00f2 costruirono quello che sarebbe diventato il palazzo comitale, su volont\u00e0 del re Carlo il Calvo. Tale castello non fu mai assediato e venne scarsamente fortificato, perch\u00e9 i conti di Angi\u00f2 gradualmente sottomisero il Poitou, il Maine, la Normandia e l'Aquitania. Viene quindi menzionato come palazzo residenziale e non come fortezza, e pertanto era prevalentemente composto da edifici abitativi.\nFu costruita una grande sala da pranzo all'estremit\u00e0 occidentale del promontorio, che poggiava sull'antica cinta gallo-romana: negli scritti dell'epoca viene nominata una torre, probabilmente identificabile con una parte delle fortificazioni antiche. La cappella di Sainte-Genevi\u00e8ve, la chiesa del palazzo, accolse alla fine del IX secolo le reliquie di San Laudo, che gradualmente diedero il nome al luogo di culto. Nel X secolo venne eretto un forno su basi di colonne trovate durante gli scavi di fondazione. Nell'XI secolo fu ampliata la Sala Grande verso nord da 300 a 500 m\u00b2.\nNel XII secolo il palazzo pass\u00f2 sotto il controllo della dinastia dei Plantageneti, e nel 1131 o 1132 venne devastato da un incendio; durante la ricostruzione, la Sala Grande fu restaurata e dotata dell'attuale porta. Gli appartamenti continuarono ad ampliarsi verso la parte nord e sud del cortile, e infine la nuova cappella San Laudo fu eretta immediatamente fuori dalle mura romane, che rimangono nelle fondazioni del suo lato settentrionale: si tratta di una cappella a una sola navata a volta a botte spezzata, con una sola cappella radiale rivolta a sud.\nCon l'Angi\u00f2 diventato parte del regno plantageneto il palazzo perse il suo ruolo di centro politico, e i Plantageneti radunarono la loro corte ad Angers molto raramente. L'intero palazzo piomb\u00f2 quindi nel degrado.\nFortezza reale.\nNel 1214, dopo la battaglia di Bouvines e quella di Roche-aux-Moines, il re di Francia Filippo Augusto conquist\u00f2 l'Angi\u00f2 a Giovanni Senza Terra e un\u00ec la provincia al territorio del regno, avvicinando cos\u00ec i confini al Ducato di Bretagna, territorio ostile alla Francia. I Bretoni riuscirono a conquistare Angers nel 1227, ponendo a guardia dell'Angi\u00f2 il duca Pietro I di Bretagna, ma furono subito cacciati dalle truppe della reggente Bianca di Castiglia e di Luigi IX. Bianca inizi\u00f2 subito dopo la costruzione di una fortezza reale per contrastare le azioni dei Bretoni; per fare ci\u00f2 venne ampliato un castello con cinta muraria preesistente la cui costruzione era stata iniziata da Giovanni Senza Terra nel 1202. I canonici di San Laudo e parte degli abitanti della citt\u00e0 vennero espulsi per erigere una fortezza estesa oltre 2,5 ettari. Quasi un quarto del vecchio quartiere religioso di Saint-Maurice d'Angers fu distrutto per permettere l'espansione dell'edificio. Come materiale da costruzione venne usato lo scisto presente nelle rocce del luogo: l'estrazione della pietra, effettuata ai piedi dei bastioni, contribu\u00ec ad ampliare i fossati. Per la costruzione del castello il re pag\u00f2 pi\u00f9 di 5\u00a0000 lire e venne istituita una tassa per i cittadini di Angers; la costruzione richiese una decina di anni (1230-1242), conferendo all'edificio il suo attuale aspetto: essa era, come \u00e8 ancor'oggi, caratterizzata dalla presenza di una cinta di oltre 800 metri di lunghezza intervallata da 17 torri. Solo il lato nord, ripido, di fronte alla Maine, non fu mai dotato di torri. Luigi IX decise anche di dotare la citt\u00e0 di mura di cinta.\nL'Angi\u00f2 venne quindi concesso in appannaggio al fratello di Luigi IX, Carlo I di Sicilia, colui che avrebbe dato origine alla dinastia degli Angioini. Anche se Carlo venne richiamato dal papa in Italia, non trascur\u00f2 il castello di Angers, garantendo il suo mantenimento e miglioramento; si ispir\u00f2 proprio a questo castello per costruire il Maschio Angioino a Napoli. I suoi successori, per\u00f2, si preoccuparono poco della fortezza, che ritorn\u00f2 di propriet\u00e0 del re nel 1290: Angers perse quindi il suo ruolo politico e il palazzo torn\u00f2 nuovamente nell'oblio.\nCastello ducale.\nDivenuto l'Angi\u00f2 un ducato nel 1360, una nuova dinastia, successiva a quella dei Valois, si insedi\u00f2 ad Angers. Luigi I d'Angi\u00f2 vi soggiorn\u00f2 di rado, cos\u00ec come il suo successore Luigi II. Luigi I, tuttavia, nel 1370 sistem\u00f2 l'alloggiamento del siniscalco dietro la porta della citt\u00e0, poi restaur\u00f2 la Sala Grande, che fu dotata di nuove finestre pi\u00f9 grandi e fu arricchita della presenza di un grande camino. Fece anche costruire una nuova cucina, quattro volte pi\u00f9 grande dell'adiacente e pi\u00f9 antica risalente al periodo comitale e incaric\u00f2 il suo architetto e contabile, Mac\u00e9-Delarue, della manutenzione e riparazione del castello.\nIl suo successore, Luigi II, fece erigere intorno al 1410 l'ala Reale. Iolanda d'Aragona, moglie di Ludovico II, fece costruire una nuova cappella per ospitare la reliquia della Croce di Lorena o Vera Croce d'Angi\u00f2, che in precedenza era ospitata presso l'Abbazia di La Boissiere, dove per\u00f2 risultava minacciata dagli inglesi. Nel 1409 diede alla luce, negli appartamenti del castello, suo figlio Renato. Il castello venne anche rinforzato in previsione delle incursioni inglesi: nel 1443 il I duca di Somerset John Beaufort sbarc\u00f2 in Normandia con 8\u00a0000 uomini e giunse alle porte di Angers. Una salva di artiglieria sparata dal castello uccise uno dei capitani di Somerset, che decise di togliere l'assedio per porlo al castello di Pouanc\u00e9. Sotto il regno del duca Renato d'Angi\u00f2, l'ala Reale fu arricchita di una galleria e sempre il duca, nel 1450, fece costruire anche un corpo di guardia e vari altri edifici.\nRitorno sotto l'autorit\u00e0 reale.\nRenato d'Angi\u00f2 entr\u00f2 in conflitto con suo nipote, re Luigi XI di Francia, riguardo all'eredit\u00e0 del ducato. Luigi XI decise di prenderlo con la forza e si present\u00f2 ad Angers nel 1474 seguito dal suo esercito, costringendo cos\u00ec Renato a cedergli le terre. Luigi XI install\u00f2 subito un presidio nel castello e ne affid\u00f2 il comando a Guillaume de Cerisay. Nel 1485 Carlo VIII fece scavare nuovamente i fossati che fino ad allora erano rimasti appena abbozzati e quindi lasciati in disuso. Successivamente, Jean Bourre venne nominato capitano del castello e lo dot\u00f2 di artiglieria.\nNel 1562 venne deciso di adeguare il castello alle nuove tecniche di guerra. L'architetto Philibert Delorme fu nominato responsabile dei lavori che furono realizzati da Jehan de l'Espine: venne posta l'artiglieria sulle terrazze a sud, dal lato del cortile, e dietro alla parete nord tra la porta e la casa del governatore, dove si trovano incastrate delle palle di cannone. Venne costruito un bastione avanzato di fronte alla porta dei campi, e i fossati vennero nuovamente allargati.\nNel 1585, durante le guerre di religione, i cattolici e i protestanti combatterono per il possesso del castello, ed Enrico III diede l'ordine di raderlo al suolo in modo che nessun'altra fazione potesse utilizzarlo contro di lui. Fu il governatore del castello, Donadieu de Puycharic, l'incaricato della demolizione: le torri vennero abbassate e la merlatura abbattuta, ma la demolizione fu lenta e venne sospesa per sei volte, poi finalmente abbandonata alla fine delle guerre. Le gru per la demolizione della fortezza restarono piantate sul sito fino alla met\u00e0 del XVIII secolo.\nNel 1595 vennero approntate nuove terrazze di artiglieria, dotando il castello di poderose opere di difesa; contemporaneamente le feritoie per balestre furono riadattate per i cannoni.\nIl castello era ancora abitato nel 1648, quando i cittadini di Angers si ribellarono contro il governatore, e poi di nuovo durante il movimento de La Fronda. Il castello fu quindi utilizzato come prigione e casa di riposo per invalidi. Nel 1661 Luigi XIV ordin\u00f2 a d'Artagnan di arrestare Nicolas Fouquet, sovrintendente delle finanze reali, che il sovrano sospettava di appropriazione indebita di dodici milioni di lire dal Tesoro Reale: dopo il suo arresto nel castello di Nantes, Fouquet fu portato al castello di Angers dove visse per tre settimane. Nel corso del XVIII secolo alloggi\u00f2 nel palazzo una piccola guarnigione comandata da un luogotenente del re e il castello cominci\u00f2 a soffrire la mancanza di manutenzione.\nDalla Rivoluzione a oggi.\nDurante la Rivoluzione, nel 1789, il castello divenne la sede del Comitato rivoluzionario di Angers. A inizio del messidoro dell'anno I (fine giugno 1793) i vandeani, di ritorno dalla Vir\u00e9e de Galerne, assediarono invano la citt\u00e0 e la sua fortezza. Questa venne poi nuovamente utilizzata come prigione durante il Terrore e le guerre di Vandea.\nNel 1806 venne autorizzata la demolizione del fortino della porta dei Campi per la costruzione di un viale, e il castello fu trasformato l'anno seguente in carcere civile e militare. Nel 1813 la cappella venne modificata per detenere duecento marinai inglesi prigionieri delle guerre napoleoniche. Due anni pi\u00f9 tardi, dopo la definitiva sconfitta di Napoleone Bonaparte, i prussiani occuparono la fortezza che fu restituita solo nel 1817 all'esercito francese, che l'adib\u00ec ad arsenale e guarnigione. Nel 1857 il Consiglio Generale divenne il proprietario del castello per la somma di 20\u00a0000 franchi, ma si dovette occupare della manutenzione delle parti storiche del sito. Il castello fu classificato come monumento storico di Francia nel 1875 per proteggere il palazzo dagli interventi dell'esercito francese, che avevano danneggiato la casa Reale e la cappella costruendo strutture militari.\nNel 1912 la citt\u00e0 di Angers prese in affitto i fossati e i giardini e nel 1936 vi colloc\u00f2 cervi e caprioli. Si aprirono quindi negoziati sulla propriet\u00e0 del castello tra l'esercito e la \"Direction g\u00e9n\u00e9rale des Beaux-Arts\" (Direzione Generale delle Belle Arti). Nel mese di luglio del 1939 le trattative si conclusero e vennero delineati dei piani di restauro, ma il progetto fu interrotto dalla seconda guerra mondiale: i tedeschi occuparono il sito e lo adoperarono come deposito per le munizioni. Il 15 e 16 maggio 1944 l'esercito tedesco evacu\u00f2 gli uomini presenti e le munizioni per paura dei bombardamenti alleati; dieci giorni dopo, il 25 e 26 maggio, Angers sub\u00ec il suo primo bombardamento: sei bombe caddero sul castello, di cui tre all'interno della cinta muraria. Una volta della cappella cedette, la casa Reale prese fuoco e i tetti crollarono.\nNel 1945 inizi\u00f2 la ricostruzione della cappella sotto la direzione dell'architetto Bernard Vitry; gli edifici militari pi\u00f9 modesti furono smantellati. Nel 1948 vennero sistemati i giardini e il castello venne aperto al pubblico. Il restauro della cappella venne completato in tre anni e questa venne inaugurata dal vescovo di Angers. Nel 1952 fu presa la decisione di costruire un apposito edificio per ospitare l'arazzo dell'Apocalisse, che fu poi inaugurato il 30 luglio 1954. Tra il 1970 e il 1979 il \"quai Ligny\" (il bacino fluviale di attracco) venne gradualmente demolito a favore della citt\u00e0 per sviluppare ampie strade sulla riva sinistra della Maine, liberando cos\u00ec la vista delle mura.\nTra il 1992 e il 2003 una serie di scavi archeologici preventivi furono condotti dall'AFAN e dall'INRAP durante i lavori di ristrutturazione della galleria dell'Apocalisse: questi scavi permisero la scoperta dei resti del palazzo comitale e delle tracce delle occupazioni neolitiche, galliche e romane. Nel 2007 venne rimodernata la zona della reception e della biglietteria. Nel febbraio 2009 fu preparato un nuovo spazio per la galleria dell'Apocalisse, dove inoltre si possono ammirare, tramite una vetrata, i resti degli insediamenti antichi e delle mura del palazzo comitale.\nIl 10 gennaio 2009 un incendio scoppiato a causa di un guasto di un radiatore elettrico distrusse la casa Reale. Grazie al pronto intervento dei dipendenti i preziosi arazzi vennero messi al sicuro e non subirono danni; il tetto dell'edificio, tuttavia, fu distrutto, con un danno stimato in 2 milioni di euro. Il ministro della Cultura Christine Albanel promise la ricostruzione dell'edificio danneggiato il secondo trimestre dello stesso anno, anche se alla fine ci vollero ben tre anni e un costo triplo rispetto a quanto preventivato. L'incendio non danneggi\u00f2 solo il tetto, ma l'apporto d'acqua per spegnerlo rovin\u00f2 anche la muratura, richiedendone una radicale ricostruzione. L'ABF (che si occupa della tutela del patrimonio degli edifici storici francesi) colse l'occasione per rendere il monumento accessibile alle persone con mobilit\u00e0 ridotta con l'installazione di un ascensore.\nArchitettura.\nL'aspetto esterno della fortezza risale quasi interamente ai tempi di Luigi IX, noto come San Luigi, e richiama il ruolo militare del castello in modo monumentale. Al contrario, gli interni e gli edifici della corte, successivamente costruiti tra Luigi I d'Angi\u00f2 e Renato d'Angi\u00f2, ricordano il ruolo residenziale della Corte d'Angi\u00f2 tra i secoli XIV e XV.\nLa struttura si sviluppa su un'altura, quasi trenta metri pi\u00f9 in alto rispetto al sottostante fiume. I giardini del castello circondano il complesso palatino a sud e a est e sono racchiusi dalle mura; queste cominciano dalla cosiddetta Torre del Molino, affacciata sul fiume sottostante, esposta verso nord, e sono arricchite da diciassette torrioni: proseguendo verso sud-est, tra il terzo e il quarto si apre la porta della Citt\u00e0, rivolta a nord-est, dopo che le mura hanno curvato bruscamente verso sud-ovest, tra il nono e il decimo si apre la porta dei Campi, diametralmente opposta ed esposta a sud-ovest. Dove i bastioni costituiscono le torri laterali di una porta, sono posti pi\u00f9 ravvicinati tra di loro. In corrispondenza della porta dei Campi, il muro che circonda il complesso svolta verso nord-ovest, per poi proseguire, con una leggera curvatura, in questa direzione.\nIl lato verso il fiume, che prospetta verso nord-ovest, non \u00e8 fortificato. \u00c8 lungo questo lato che si sviluppa, attorno a una corte, il nucleo centrale del complesso: ponendo il punto d'osservazione al centro della corte, verso il fiume si trova un'area che un tempo ospitava la cosiddetta Sala Grande, della quale rimane solo la porta d'accesso; proseguendo in senso antiorario la corte \u00e8 circondata su due lati dal loggiato dell'Apocalisse, culminante nella sua estremit\u00e0 orientale in quello che \u00e8 noto come Castelletto; chiude la corte il corpo principale del complesso, costituito dalla loggia reale e dalla cappella palatina. Nell'area pi\u00f9 orientale della struttura, al di l\u00e0 del cortile e a ridosso della Porta dei Campi, si trovano un cortiletto posto su una terrazza e l'alloggio del Governatore.\nMura e torri.\nLa fortezza fatta costruire da San Luigi nel 1230 comprende diciassette torri costituite da un'alternanza di scisto e tufo. Queste sono alte trenta metri circa, larghe diciotto metri di diametro e collegate le une con le altre. In passato esisteva una diciottesima torre, fuori dalle mura verso la Maine, la torre Guillon, che veniva utilizzata per l'approvvigionamento del castello e che fu demolita nel 1832. Le imponenti mura costruite tra il 1230 e il 1240 su iniziativa di San Luigi si sviluppano su una circonferenza di circa 800\u00a0m di lunghezza. In tutto la fortezza copre un'area di 25\u00a0000 m\u00b2. Nel lato nord, il ripido strapiombo ha fatto s\u00ec che non fosse ritenuto necessario applicarvi opere difensive. Tra i torrioni terzo e quarto e nono e decimo si aprono due porte, note come Porta della Citt\u00e0 e Porta dei Campi.\nI sistemi di difesa del castello comprendevano anche le mura della citt\u00e0: nel 1422, durante la guerra dei cent'anni, si diceva che il centro abitato era una sorta di bastione inferiore della fortezza. Nel 1537 la citt\u00e0 di Angers era detta addirittura \"il cortile del castello\".\nTorre del mulino.\nCon i suoi 40 metri, la Torre del mulino \u00e8 la pi\u00f9 alta della cinta. Deve il suo nome al fatto che nel XVI secolo sorreggeva un mulino a vento, ma fungeva pure da torre di guardia. Fu ristrutturata nel XVI secolo dopo il livellamento delle torri, finalizzato a far spazio ai cannoni; le torri, un tempo, erano alte pi\u00f9 di 12 metri e coperte da una garitta in ardesia. A destra di questa torre troviamo i bastioni di Donadieu de Puyaric, che vennero eretti per rinforzare le vecchie cortine di Luigi d'Angi\u00f2, danneggiate dalla parziale distruzione ordinata da Enrico III. La terrazza della porta dei Campi domina il giardino del fossato del castello, una piattaforma invece domina la Maine.\nPorta dei Campi.\nLa porta dei Campi, rivolta a sud-est, consente il collegamento tra il castello e la citt\u00e0. Si presenta per due terzi costituita da pietra calcarea, mentre l'ultimo terzo contiene strati alternati di calcare e scisto.\nDue torri fiancheggiano una porta carraia, a cui si accedeva tramite un ponte levatoio, poi da un altro ponte che doveva essere azionato da una singola catena a partire da un'apertura sopra la porta.\nL'ingresso era protetto da quattro arcieri (due per lato) disposti in maniera sfalsata sui quattro piani a disposizione per ogni torre; questo era inoltre poi difeso con un sistema di doppia saracinesca, con una buca assassina tra queste due. Infine, a rafforzare quest'ingresso molto ben difeso, venne aggiunta una porta, della quale rimangono le tracce di una cerniera e una chiusura.\nAll'ingresso si trova una sala a volta del XIII secolo che sosteneva le camere di guardia e che ora sorregge le stanze del governatore.\nPer ricordare i 600 anni del regno di Renato, l'Atelier Perrault Fr\u00e8res costru\u00ec un ponte provvisorio.\nPorta della citt\u00e0.\nAnche la porta della citt\u00e0, rivolta verso nord, assicura il collegamento tra il castello e la citt\u00e0. Rispetto alla porta dei Campi \u00e8 di costruzione meno curata e costruita principalmente di scisto, con delle sottili linee di calcare. L'ingresso della porta della citt\u00e0 \u00e8 affiancato da due torri circolari, la terza e la quarta. Questa porta fu ricostruita nel XV o XVI secolo per ospitare due ponti levatoi: uno doppio per far passare i carri, e l'altro per l'attraversamento pedonale.\nLa sua difesa era simile alla porta dei Campi. C'erano diverse saracinesche e guardiole per molti arcieri, alcune delle quali vennero trasformate in cannoniere. Dietro alla porta c'erano le sale delle guardie, sovrastate da un arco. Queste stanze vennero poi rimaneggiate sotto Luigi I.\nFossati.\nI fossati furono scavati durante la costruzione della fortezza sotto il regno di San Luigi: a sud separavano il castello, costruito sull'omonima collina, dal sobborgo di Esvi\u00e8re, a nord segnavano il confine tra la citt\u00e0 e il castello. Vennero ampliati nei secoli XIV e XVI e attualmente raggiungono 11 m di profondit\u00e0 e 30 m di larghezza. Sebbene la Maine passi ai piedi del castello, quindi ci sia abbondanza di acqua, i fossati non ne vennero mai riempiti interamente, soprattutto a causa della pendenza del terreno.\nSotto il re Renato i fossati furono trasformati in corridoi per lo svolgimento di tornei, molto amati dal duca; Nel XVIII secolo divennero giardini e orti. La citt\u00e0 di Angers li acquis\u00ec nel 1912, e dal 1936 al 1999 vi furono introdotti daini e cervi. Attualmente i fossati ospitano dei giardini.\nComplesso interno.\nCortile.\nIl cortile \u00e8 diviso in due parti. L'organizzazione degli edifici costruiti tra i secoli XIV e XV divide l'interno della fortezza tra il cortile basso, detto cortile della guarnigione, e il cortile signorile delimitato dalla Casa Reale, la cappella, il corpo di guardia e altri edifici demoliti (aree comuni, cucine), ora sostituiti dalla galleria dell'Apocalisse.\nStrutture abbattute.\nSala Grande.\nLa sala Grande del castello di Angers risale al periodo comitale, cio\u00e8 il IX secolo: si tratta di una sala per riunioni e cerimoniali dove il conte esercitava il potere. La prima sala, grande 300 m\u00b2, fu ampliata nell'XI secolo fino a 500 m\u00b2. Nel XII secolo, probabilmente dopo l'incendio del 1131, la sala Grande fu dotata di piccole finestre ad arco e della porta attuale, anch'essa semicircolare, decorata \"a spina di pesce\" (o \"a zig-zag\"). L'antica aula carolingia fu modificata nuovamente verso la fine del XIV secolo e vennero aperte grandi finestre \"a montante\" con doppio reticolo, dotate di sedili nella parte inferiore; tra l'una e l'altra di queste furono aperte piccole finestrelle. Fu anche installato un camino monumentale. La porta del XII secolo si \u00e8 conservata fino a oggi, e dei documenti risalenti dal 1370 menzionano, dal lato della Maine, il progetto di costruzione delle finestre e del camino.\nCappella di Saint-Laud.\nProbabilmente nel castello esisteva gi\u00e0 alla fine del IX secolo una cappella intitolata a santa Genoveffa, che ricevette in questo periodo le reliquie del vescovo di Coutances, Laudo, che diede il nome alla chiesa.\nVerso il 1060 il conte d'Angi\u00f2 Goffredo Martello cre\u00f2 un capitolo di canonici al fine di garantire il culto. La cappella fu distrutta una volta all'inizio del XII secolo, quindi ricostruita e consacrata dal vescovo di Angers Renaud Martign\u00e9 l'8 giugno 1104. La chiesa venne nuovamente distrutta da un incendio e fatta ricostruire nel 1131 da Enrico II. Anche se parzialmente nascosta dalla ricostruzione del castello per opera di San Luigi, funse da cappella del castello fino al XIV secolo, quando venne sostituita dalla nuova cappella voluta da Iolanda d'Aragona.\nI resti della cappella sono stati scoperti nel 1953 durante lo scavo della galleria dell'Apocalisse: si scopr\u00ec che misurava cinque metri per cinque ed era chiusa da una volta a botte in pietra semicircolare. Ci sono ancora, sulle colonne della parete nord, dei capitelli scolpiti. Ora la cappella \u00e8 visibile dalla galleria dell'Apocalisse insieme ai resti di una torre gallo-romana.\nStrutture non abbattute o moderne.\nGalleria dell'Apocalisse.\nLa galleria fu costruita tra il 1953 e il 1954 dal capo architetto dei monumenti storici Bernard Vitry per ospitare l'omonimo arazzo, che misura complessivamente 103 metri di lunghezza per 4,5 metri di altezza. La galleria \u00e8 alta nove metri ed \u00e8 leggermente ribassata rispetto al suolo in modo da non superare l'altezza delle pareti. La galleria forma un angolo retto e cade sul percorso dei vecchi edifici che chiudevano la corte signorile. La prima parte \u00e8 lunga 40 metri, la seconda 56. Per renderla armonica con gli edifici circostanti le facciate furono rivestite interamente con dello scisto. All'interno, la galleria presenta dei rigonfiamenti in larghezza dovuti alla presenza delle torri della cinta.\nL'arazzo dell'Apocalisse fu conservato qui sin dal 1954, nonostante le aperture lasciassero passare la luce esterna che ne avrebbe potuto rovinare i colori. Nel 1975 furono perci\u00f2 installate delle tende, e nel 1980 vennero posizionate delle barre affinch\u00e9 l'arazzo non venisse a contatto con il muro. Inizialmente la galleria aveva uno sfondo rosso, quindi, nel 1982, questo venne sostituito da uno beige e nel 1996 da uno blu scuro. Per limitare il degrado dei colori, la temperatura viene oggi mantenuta costante e la luce \u00e8 filtrata. L'arazzo non solo rappresenta l'Apocalisse, ma fornisce anche una grande quantit\u00e0 di informazioni riguardanti gli usi e i costumi tipici del XIV secolo.\nCastelletto.\nIl castelletto \u00e8 l'entrata al cortile signorile venendo da ambo le porte. Fu fatto costruire dal duca Renato d'Angi\u00f2 e venne completato nel 1456. \u00c8 opera dell'architetto angioino Guillaume Robin.\nSopra il passaggio per accedere al cortile, si compone di due piani con una torretta che ospita la scala. \u00c8 affiancato da tre torri sporgenti sostenute da contrafforti e coperte da un tetto conico, proprio come nel castelletto del castello di Saumur. Le torrette sono fuori dall'asse dell'edificio, cos\u00ec da conferirgli un aspetto asimmetrico. Il tetto dell'edificio principale \u00e8 il risultato di una modifica apportata durante la costruzione. Il portico d'ingresso ha un arco ribassato sormontato da un archivolto \"a parentesi graffa\": dal lato del cortile l'arco parte da un lato da un capitello, mentre dall'altro scende a terra direttamente.\nL'interno \u00e8 costituito da un piano e da un sottotetto. Il piano venne in seguito abitato dal figlio di Renato, Giovanni II di Lorena; quindi divenne una prigione nel 1707.\nCappella.\nAll'interno del castello si trova la cappella costruita su volont\u00e0 di Iolanda d'Aragona, moglie di Luigi II d'Angi\u00f2. La sua costruzione inizi\u00f2 nel 1405 e si concluse nel 1413. Dedicata a San Giovanni Battista, con la sua navata unica rettangolare e i tre archi angioini, essa riprende lo stile architettonico gotico-angioino. L'edificio \u00e8 ampio (lungo 22,85 metri e largo 11,90) e basso (le volte sono di 14,90 metri) con le decorazioni tipiche del XV secolo. Le tre chiavi di volta sono finemente scolpite: la prima rappresenta gli stemmi di Luigi II e Iolanda, la seconda \u00e8 decorata con lo scudo coronato di Luigi II, la terza contiene una doppia croce, simbolo della Vera croce d'Angi\u00f2, reliquiario di propriet\u00e0 della Casa d'Angi\u00f2 che venne esposto nella cappella tra il 1412 e il 1456. Le porte visibili ora sono quelle gotiche originali.\nSul lato sud \u00e8 stato collocato un oratorio signorile, o loggia: costruito sotto Iolanda, venne migliorato da Renato che vi aggiunse un triplo arco scolpito con vista sull'altare. L'oratorio \u00e8 decorato, dal lato della cappella, con cornici di pietra, anche se tutti gli ornamenti pi\u00f9 importanti sono stati distrutti durante l'occupazione militare dell'edificio. Vi si accede tramite una porta esterna o dalla cappella; un camino, nascosto dall'esterno da un contrafforte e un pinnacolo, riscaldava la struttura.\nL'illuminazione avviene principalmente attraverso il lato rivolto verso est, e inoltre ogni campata \u00e8 illuminata da due finestre, una a nord e una a sud. Le finestre originali sono state distrutte, tuttavia \u00e8 ancora possibile trovare nel baldacchino sud della prima campata i resti di un vetro colorato quattrocentesco originariamente appartenente all'abbazia di Louroux: trasportato nel 1812 presso la chiesa di Vernantes, fu posto nel 1901 presso il Museo di Archeologia e ricomposto nella cappella del vecchio ospedale di San Giovanni d'Angers. Giunse nella cappella del castello nel 1951. Un ritratto raffigura il re Renato e sua moglie Giovanna di Laval inginocchiati in preghiera di fronte alla Vergine.\nCasa Reale.\nLa casa Reale fu fatta costruire da Luigi II d'Angi\u00f2 nel 1410: in quel periodo gli edifici si allungavano fino quasi al Maine per tornare alla sala Grande, chiudendo il cortile, mentre oggi rimane solo il tratto di edificio adiacente alla cappella, essendo stata parzialmente distrutta nel 1858.\nAlloggio del governatore.\nL'edificio attuale risale al XVIII secolo, mentre le due ali che lo fiancheggiano sono della seconda met\u00e0 del XVI secolo. Durante la costruzione del palazzo attuale venne aperta una grande vetrata sul lato est. L'edificio ha quattro camere al primo piano; nel secondo, le finestre furono posizionate per ottimizzare l'illuminazione e non lasciare nessun angolo al buio.\nGalleria del re Renato.\nLa Galleria del re Renato fu costruita tra il 1435 e il 1453 dal duca Renato d'Angi\u00f2. \u00c8 composta da quattro blocchi separati da contrafforti, sotto ognuno dei quali sono state costruite due finestre per l'illuminazione dei due piani della galleria. Gli architetti del duca d'Angi\u00f2, Jean Gendrot e Andr\u00e9 Robin, eseguirono una facciata in gran parte in vetro, molto insolita nel XV secolo. La galleria misura quindici metri di larghezza con una lunghezza di ventitr\u00e9 metri e vi sono ben undici finestre. Le chiavi di volta del primo piano sono decorate con disegni degli stemmi di Renato d'Angi\u00f2 o con la croce d'Angi\u00f2, mentre nella parte inferiore della galleria una porta murata testimonia l'antica presenza di altri edifici, ora distrutti.\nLa scala \u00e8 nell'angolo formato dalla cappella e dalla Casa reale e collega il primo e il secondo piano della casa; inoltre, tramite la stessa scala, si accede alla soffitta della cappella. La parte superiore della scala \u00e8 chiusa da sedici volte separate da nervature, e dove queste si incontrano si leggono due lettere del motto di Renato: EN DI EU EN SO IT (\"En Dieu, en soit\", contrazione di \"soit selon la volont\u00e9 de Dieu\"; in italiano: \"Sia secondo la volont\u00e0 di Dio\").\nLa costruzione della galleria e della scala permise l'accesso indipendente ad alcune parti del palazzo. Fornisce anche un doppio accesso e all'alloggio del \"Siniscalco d'Angi\u00f2\" e al cortile nord, dove si tenevano feste e cerimonie.\nTurismo.\nGestione.\nIl castello \u00e8 gestito dal Centre des monuments nationaux e nel 2013 ha ospitato visitatori. Il suo amministratore, dal 2011, \u00e8 Patricia Corbet, succeduta a Antoine Lataste (dal 2009 al 2011), a sua volta successore di G\u00e9rard Cieslik (2006-2009)."}
{"id": "420439", "revid": "729019", "url": "https://it.wikipedia.org/wiki?curid=420439", "title": "Microciccio Spaccavento", "text": "Microciccio Spaccavento \u00e8 un personaggio dei fumetti ideato da Benito Jacovitti e comparso in una sola storia omonima, nel settimanale \"Il Giorno dei Ragazzi\" nel 1965.\nSintesi.\nPer un errore, Microciccio Spaccavento - un ometto della Terra fantascientifica di mille anni a venire, sotto il dispotico dominio di Torvass il Gran Baz\u00f9 - viene imprigionato e deportato sull'asteroide-galera Katonza. Da qui, fugge insieme al terrestre Giuseppe e al marziano Ffrrungh. Nello spazio, vengono catturati da un'astronave proveniente dal pianeta Gorgo, dove c'\u00e8 una banda di resistenti al Gran Baz\u00f9, che li portano da Zomar - la cui graziosa figlia Krispa si invaghisce di Microciccio - che sta organizzando la resistenza galattica contro il dittatore. Microciccio viene mandato nella colonia penale di Katonza a sobillare i milioni di schiavi, e li giungono anche Giuseppe e Ffrrungh. Tutti insieme si organizzano, ma Microciccio e Krispa, catturati, vengono mandati di fronte a Torvass il Gran Baz\u00f9 che li terr\u00e0 come ostaggi. Durante il faccia a faccia televisivo fra il gran ribelle Zomar e il Gran Baz\u00f9, Krispa e Microciccio riescono a fuggire. Avviene uno scontro finale tra Torvass e Microciccio, il quale disintegra il 'cattivo' e viene poi eletto al suo posto, sposando Krispa.\nCuriosit\u00e0.\nLa storia, che ripropone 'a la jacovitti' i classici stilemi della 'Space Opera' degli anni '20 e '30 \u00e8 stata reimpaginata e messa in vendita come volume con il nome di Arcicomiche stellari (De Vecchi Editore, 1978).&lt;br&gt;\nUna ristampa anastatica \u00e8 stata inserita nel volume \"Fantastorie\" (Nuovi Equilibri, 2005)."}
{"id": "420447", "revid": "1305772", "url": "https://it.wikipedia.org/wiki?curid=420447", "title": "Sant'Alberto", "text": ""}
{"id": "420448", "revid": "78273", "url": "https://it.wikipedia.org/wiki?curid=420448", "title": "Sant'Alberto carmelitano", "text": ""}
{"id": "420453", "revid": "287204", "url": "https://it.wikipedia.org/wiki?curid=420453", "title": "Laloeuf", "text": ""}
{"id": "420459", "revid": "15377", "url": "https://it.wikipedia.org/wiki?curid=420459", "title": "Oid, Mortales", "text": ""}
{"id": "420461", "revid": "1573940", "url": "https://it.wikipedia.org/wiki?curid=420461", "title": "Mario Palombo", "text": "In pensione dopo essere stato Generale dell'Arma dei Carabinieri.\nLa carriera politica.\nNel 1996 viene eletto al Senato della Repubblica per Alleanza Nazionale. \u00c8 membro della 4\u00aa Commissione permanente (Difesa), della delegazione italiana presso l'Assemblea Atlantico del Nord e della Commissione d'inchiesta sul terrorismo in Italia.\nNel 2001 \u00e8 confermato al Senato della Repubblica per Alleanza Nazionale. \u00c8 membro della 4\u00aa Commissione permanente (Difesa), della delegazione italiana presso l'Assemblea NATO, e della Commissione d'inchiesta \"dossier Mitrokhin\" e intelligence italiana."}
{"id": "420463", "revid": "125912385", "url": "https://it.wikipedia.org/wiki?curid=420463", "title": "Nord e Sud (miniserie televisiva 1985)", "text": "Nord e Sud (\"North and South\") \u00e8 una miniserie televisiva in sei puntate del 1985, ideata da David L. Wolper e interpretata tra gli altri da Kirstie Alley, Patrick Swayze, James Read, David Carradine e Lesley-Anne Down.\nBasata sull'omonimo romanzo di John Jakes, \u00e8 stata trasmessa per la prima volta in Italia dal 2 novembre al 7 dicembre 1986 in prima serata su Canale 5, ottenendo un grandissimo successo.\nTrama.\nAnni prima della guerra civile americana, mentre si reca a West Point, Sonny Main, ricco figlio di una famiglia di proprietari terrieri schiavisti del Sud, incontra per caso e s'innamora della bella Madeleine Fabray. Poco tempo dopo, all'accademia militare incontra George Hazard, figlio di industriali del ferro del Nord, e stringe con lui una forte amicizia. Dopo due anni, Sonny, tornato a casa per l'estate con George, assiste sgomento al matrimonio di Madeleine con l'infido e vendicativo vicino di piantagione, Justin LaMotte, scoprendo che il padre della ragazza ha nascosto le lettere che lui le ha mandato dall'accademia per spingerla ad un matrimonio d'interesse. Una volta diplomatisi a West Point, George e Sonny partono per combattere nella guerra messicana, durante la quale Sonny viene ferito ad una gamba e diventa zoppo: dopo aver attraversato un periodo di depressione, ritrova Madeleine e i due iniziano una relazione. A guerra finita, presenzia come testimone al matrimonio di George con Constance Flynn, una cattolica irlandese figlia di un suo superiore. In seguito alla morte del padre, Sonny eredita la piantagione di famiglia e decide di aprire con George un cotonificio. Le due sorelline di Sonny ormai sono cresciute e, la maggiore Ashton, rivela un'indole calcolatrice e diabolica. Madeleine, dopo averla aiutata di nascosto ad abortire, viene scoperta dal marito il quale la maltratta, la rinchiude in casa e inizia a drogarla per tenerla sottomessa. Nel tentativo di sventare l'ultima trama ordita da Ashton per impedire il matrimonio della sorella Brett col fratello di George, Madeleine riesce a scappare dal marito e si rifugia a casa di Sonny, che l'accoglie amorosamente e la protegge da Justin che vorrebbe riprendersela con la forza. Poco tempo dopo, George e la moglie hanno una figlia, Hope, mentre i conflitti tra il nord e il sud, inaspritisi sempre di pi\u00f9, portano allo scoppio della guerra civile.\nProduzione.\nVero e proprio kolossal fatto con profusione di mezzi e cast stellare, la miniserie ebbe in patria un successo strepitoso, ripetutosi anche in Italia, dove fu pubblicizzato come il nuovo \"Via col vento\". \"Nord e Sud\" vanta un cast di grandi star, che apparirono come \"guest\" nel corso degli episodi: Elizabeth Taylor, Olivia de Havilland, Gene Kelly, Robert Mitchum e Morgan Fairchild solo per elencarne alcune.\nVisto il successo ottenuto, furono prodotte altre due miniserie tratte dai successivi romanzi della trilogia di John Jakes. La prima fu trasmessa anche in Italia nel 1986 con il titolo \"Nord e Sud II\", mentre la terza \"\", prodotta nel 1994, non ebbe lo stesso successo delle precedenti ed \u00e8 rimasta inedita in Italia.\nLa colonna sonora \u00e8 stata realizzata dal Premio Oscar Bill Conti."}
{"id": "420474", "revid": "122905013", "url": "https://it.wikipedia.org/wiki?curid=420474", "title": "Rappresentazione teatrale", "text": "Una rappresentazione teatrale \u00e8 un evento in cui uno o pi\u00f9 artisti eseguono di fronte ad un pubblico presente dal vivo una narrazione scenica, attraverso la parola, il gesto, il canto, la danza, o con una combinazione varia di diverse arti performative. \nSemantica.\nIn genere, con il termine \"rappresentazione\" si restringe il campo dei possibili eventi teatrali a quel caso in cui esista una struttura drammaturgica, in genere costituita da un testo, scritto o improvvisato, e da un intento narrativo. Non sono infrequenti rappresentazioni teatrali in cui la modalit\u00e0 di rappresentazione \u00e8 astratta e in sintesi incomprensibile a un livello logico (ad esempio nel teatro-danza). In questi casi \u00e8 la struttura delle azioni e delle immagini suggerite a costituire l'unit\u00e0 narrativa.\n\u00c8 sinonimo di spettacolo teatrale o messa in scena di un testo anche musicato (opera, operetta, balletto). Poich\u00e9 nell'antichit\u00e0 il teatro aveva una valenza rituale sacra (uno su tutti quello della Grecia classica) come attestato dai misteri eleusini, sovente ciascun elemento raffigurato o impersonato in questi spettacoli non aveva solamente un valore analogico ma, in maniera misteriosa e mistica, rendeva presente la divinit\u00e0 o la forza impersonificata dall'attore. Da qui l'uso \u00e8 transitato in altri contesti, in particolare in tutti quei casi in cui un'immagine, un simbolo, un individuo, un oggetto vengono fatti valere per altro, bench\u00e9 rimanga ancora un'eco del significato originario nel termine specifico \"sacra rappresentazione\" (spettacolo dove viene messo in scena un evento sacro per fini anche illustrativi)."}
{"id": "420482", "revid": "43184", "url": "https://it.wikipedia.org/wiki?curid=420482", "title": "Paul Pierre L\u00e9vy", "text": ""}
{"id": "420488", "revid": "63756", "url": "https://it.wikipedia.org/wiki?curid=420488", "title": "Treason Act 1795", "text": "Il Treason Act 1795 fu un decreto del Parlamento inglese. Non dur\u00f2 a lungo, ma alcuni dei nuovi reati creati continuano a esistere oggi nel Regno Unito per il Treason Felony Act 1848. \nIl decreto cre\u00f2 4 nuove forme di alto tradimento, in aggiunta a quelle gi\u00e0 esistenti. Divennero alto tradimento:\n\"sperare, immaginare, inventare, concepire o volere la morte e lesioni fisiche che tendono alla morte o alla mutilazione o imprigionare la persona del re\"\nO:\n\"sperare, immaginare, inventare, concepire o volere\":\nLa pena per tradimento era la morte. Comunque gli ultimi tre reati della lista furono ridotti a felony con Treason Felony Act 1848, che comportava massimo l'ergastolo. Tale decreto \u00e8 ancora valido.\nL'imprigionare o infliggere lesioni al re continu\u00f2 a essere punibile con la morte fino al 1998, quando il decreto fu sostituito. Comunque l'aggressione al re \u00e8 un reato sotto il Treason Act 1842, che prevede massimo 7 anni di reclusione."}
{"id": "420504", "revid": "78273", "url": "https://it.wikipedia.org/wiki?curid=420504", "title": "Revenge of the Sith", "text": ""}
{"id": "420508", "revid": "87909", "url": "https://it.wikipedia.org/wiki?curid=420508", "title": "Attack of the Clones", "text": ""}
{"id": "420522", "revid": "2091899", "url": "https://it.wikipedia.org/wiki?curid=420522", "title": "Piero Pellicini", "text": "Nel 1996 viene eletto al Senato della Repubblica per Alleanza Nazionale. Era membro della 4\u00aa Commissione permanente (Difesa), della Commissione speciale in materia d'infanzia, del Comitato parlamentare di controllo degli Accordi di Schengen, della Commissione parlamentare per l'infanzia e della Commissione d'inchiesta sul terrorismo in Italia.\nNel 2001 \u00e8 confermato al Senato della Repubblica per Alleanza Nazionale. Era membro della 3\u00aa Commissione permanente (Affari esteri, emigrazione), della Commissione speciale in materia d'infanzia e di minori, della Commissione d'inchiesta uranio impoverito, della Commissione parlamentare per l'infanzia, della Delegazione italiana presso l'Assemblea Consiglio d'Europa, della Delegazione italiana presso l'Assemblea dell'UEO e del Consiglio di garanzia."}
{"id": "420536", "revid": "729019", "url": "https://it.wikipedia.org/wiki?curid=420536", "title": "Castello di Valen\u00e7ay", "text": "Il castello di Valen\u00e7ay , in francese Ch\u00e2teau de Valen\u00e7ay, \u00e8 l'antica residenza dei principi di Talleyrand. \nSorge a Valen\u00e7ay, nella regione francese del Centro, ed \u00e8 uno dei Castelli della Loira, iscritto in un bel giardino alla francese.\nStoria e descrizione.\nAntica propriet\u00e0 del principe di Talleyrand, fu costruito nel 1540 su ordine di Jacques d'Estampe in sostituzione di un maniero feudale. La sua costruzione \u00e8 proseguita fino al XVIII secolo con la costruzione della torre sud. Anche l'ultimo duca Boson de Talleyrand-Valen\u00e7ay ha voluto dare il proprio tocco personale facendo chiudere con delle porte-finestre la galleria ad arcate sita dentro la corte d'onore.\nIn uno slancio di entusiasmo, George Sand scrisse che \"questo luogo \u00e8 uno dei pi\u00f9 belli della Terra e nessun re possiede un parco pi\u00f9 pittoresco\". Al termine del \"regno\" di Talleyrand, la propriet\u00e0 si estendeva su 23 comuni del dipartimento dell'Indre occupando una superficie stimata per difetto in 220\u00a0km\u00b2.\nL'architettura esterna mostra i tre ordini classici dei pilastri: ordine dorico al piano terreno, ordine ionico al primo piano e ordine corinzio al secondo.\nI saloni interni sono arredati con un mobilio sontuoso di stile Impero; la dimora conta un centinaio di stanze organizzate in 25 appartamenti. Una galleria lunga circa 80 metri corre lungo tutta la lunghezza del primo piano collegandone tutti gli appartamenti.\nI giardini della Duchessa.\nMolto belli i giardini, che vennero ripiantati all'inizio del XX secolo; una parte dei terreni \u00e8 stata adibita a giardino zoologico."}
{"id": "420541", "revid": "31101", "url": "https://it.wikipedia.org/wiki?curid=420541", "title": "Pinus cedrus", "text": ""}
{"id": "420601", "revid": "31465", "url": "https://it.wikipedia.org/wiki?curid=420601", "title": "Shot peening", "text": ""}
{"id": "420606", "revid": "1718925", "url": "https://it.wikipedia.org/wiki?curid=420606", "title": "Cerdic dei Gewisse", "text": "Note biografiche.\nViene menzionato per la prima volta nella \"Cronaca anglosassone\" quando, nel 495 giunse nell'Hampshire e quando nel 519 ottenne una grande vittoria a Charford. A Netley Marsh, nel Wiltshire, i sassoni affrontarono e uccisero anche un re britanno di nome Natanleod (508). Sotto la guida di Cerdic avanzarono nel Dorset e nel Somerset. I britanni furono sconfitti di nuovo a Certicesford nel 527. Tra le sue campagne \u00e8 anche menzionata la conquista dell'isola di Wight (530), poi data ai nipoti Stuf e Wihtgar, che portarono con loro molti altri sassoni.\nNel 530 Cerdic e suo figlio conquistarono gradualmente il territorio che dal Sussex giungeva al fiume Avon, nell'Hampshire. Inoltre, attraversarono il Tamigi e sottomisero il paese fino a Bedford. Furono cos\u00ec chiamati \"sassoni occidentali\" e il regno di Cerdic fu chiamato Wessex. Cerdic mor\u00ec nel 534 e sul trono sal\u00ec il figlio Cynric.\nAlcuni studiosi pensano che Cerdic andrebbe identificato con il capo sassone sconfitto dai britanni nella battaglia del Monte Badon, che fu combattuta tra il 490 e il 516. Tuttavia, secondo altri si sarebbe trattato di un altro capo sassone, Aelle del Sussex.\nOrigini.\n\u00c8 curioso il fatto che il nome Cerdic sarebbe britannico, una forma del nome \"Ceretic\", e non germanico. Ci\u00f2 si spiegherebbe con il fatto che la madre di Cerdic potrebbe essere stata britannica e che avrebbe dato al figlio un nome del suo popolo. Se cos\u00ec fosse, ci si troverebbe di fronte all'esistenza di una certa commistione culturale e biologica tra gli invasori e i nativi britannici. Quest'ipotesi troverebbe supporto nei nomi potenzialmente non germanici di alcuni dei suoi discendenti, tra cui Ceawlin, Cedda e Caedwalla.\nJ.N.L. Myres ha notato che quando Cerdic e Cynric compaiono per la prima volta nella \"Cronaca anglosassone\", anno 495, sono descritti come \"Ealdormen\" (cio\u00e8 alti funzionari), titolo che a quel tempo indicava un rango minore. Myres ha anche sottolineato come sia strano trovare questo termine usato qui per descrivere i capi di una banda indipendente di invasori, le cui origini e la cui autorit\u00e0 non sono specificate. Sembrerebbe trattarsi di un'allusione al fatto che Cerdic e il suo popolo dovevano la loro condizione all'essersi gi\u00e0 occupati degli affari amministrativi di questa parte della costa sassone sotto l'autorit\u00e0 romana. Inoltre, Cerdic e Cynric non sono ricordati come sovrani fino al 519 e ci\u00f2 indica che loro avevano cessato di essere vassalli o \"Ealdormen\" per diventare sovrani indipendenti. Sempre secondo Myres, sarebbe anche possibile pensare a Cerdic come al capo di una famiglia nobile, parzialmente britannica, che aveva vasti interessi territoriali nell'estrema parte occidentale della costa sassone. Come tale potrebbe essere stato incaricato di difenderla dai romani negli ultimi giorni del loro dominio in Britannia. Ci\u00f2 spiegherebbe perch\u00e9 la successiva terminologia anglosassone lo definisce \"Ealdorman\".\n\u00c8 possibile ipotizzare che una volta che l'autorit\u00e0 romana era crollata o era comunque ormai al collasso, Cerdic fu tentato di ottenere di pi\u00f9, forte di una famiglia autoctona e dominante come la sua, che aveva gi\u00e0 sviluppato relazioni di sangue con i coloni juti e sassoni presenti a quel tempo nell'estrema parte della costa sassone. E cos\u00ec, dopo aver eliminato le sacche di resistenza di capi britannici, potrebbe aver iniziato a regnare senza riconoscere nessun'altra autorit\u00e0. C'\u00e8 comunque chi sostiene che fosse un sassone. Molti studiosi ritengono che sua madre potrebbe essere stata una celta britannica che si era recata nel Continente o, addirittura, che fosse una celta continentale. Goffredo Ashe ipotizza che potrebbe essere stato un figlio di Riotamo.\nCerdic \u00e8 considerato un antenato di Egbert del Wessex e quindi sarebbe un antenato non solo della moderna monarchia inglese (Elisabetta II, casata del Wessex), ma virtualmente di ogni lignaggio reale in Europa. La genealogia di Cerdic era fatta risalire indietro a Woden (Wotan/Odino), la suprema divinit\u00e0 germanica: Cerdic figlio di Elesa, figlio di Esla, figlio di Gewis, figlio di Wig, figlio di Freawine (Frowin), figlio di Frithgar, figlio di Brand, figlio di Balday, figlio di Woden."}
{"id": "420609", "revid": "729019", "url": "https://it.wikipedia.org/wiki?curid=420609", "title": "R\u00fcgen", "text": "R\u00fcgen \"(lat. Rugia)\" \u00e8 la pi\u00f9 grande isola della Germania, situata nel mar Baltico di fronte alle coste del Meclemburgo-Pomerania Occidentale.\nL'isola, un antico insediamento di popolazioni slave, \u00e8 famosa per le bianche scogliere di Stubbenkammer, immortalate dal pittore Caspar David Friedrich, per il promontorio di Kap Arkona, nonch\u00e9 per le localit\u00e0 balneari della costa sud-orientale; la serie televisiva \"La nostra amica Robbie\" \u00e8 ambientata nella cittadina di Seehagen.\nGeografia.\nL'isola \u00e8 lunga 52\u00a0km e larga 41 con una superficie complessiva di 926\u00a0km\u00b2 ed \u00e8 collegata alla citt\u00e0 di Stralsund tramite un lungo ponte chiamato \"R\u00fcgendamm\", che passa sopra lo stretto di mare chiamato Strelasund che separa l'isola dalla terraferma.\nLo sviluppo costiero complessivo \u00e8 pari a 574\u00a0km e le coste sono caratterizzate da numerose insenature, baie e promontori.\nAmministrazione.\nDa un punto di vista amministrativo l'isola, insieme alla vicina isola di Hiddensee, forma parte del circondario della Pomerania Anteriore-R\u00fcgen il cui capoluogo \u00e8 la citt\u00e0 di Stralsund. Altri centri importanti dell'isola sono: Bergen (centro principale), Altef\u00e4hr, Putbus, Binz, Sellin, G\u00f6hren, Sassnitz, Altenkirchen, Vitt, Wiek, Ralswiek, Poseritz, Schaprode, Lohme e Gingst.\nCuriosit\u00e0.\nIl musicista Johannes Brahms si rec\u00f2 pi\u00f9 volte in villeggiatura in quest'isola che amava in special modo per il suo aspetto selvaggio, suggestivo e solitario. In particolare vi termin\u00f2, nell'estate del 1876, la sua Prima Sinfonia (in do minore, op. 68). Scrisse, a settembre, in una lettera al suo editore Simrock: \"Alle Wissower Klinken [scogliere rocciose presso Sassnitz] \u00e8 rimasta appesa una bella sinfonia...\" (\"An den Wissower Klinken ist eine sch\u00f6ne Symphonie h\u00e4ngen geblieben...\")."}
{"id": "420613", "revid": "31101", "url": "https://it.wikipedia.org/wiki?curid=420613", "title": "Pinus montana", "text": ""}
{"id": "420614", "revid": "110157", "url": "https://it.wikipedia.org/wiki?curid=420614", "title": "Museo dello strumento musicale", "text": "Il Museo dello strumento musicale \u00e8 un museo di Reggio Calabria.\nLa collezione musicale (libraria e strumentale) del museo \u00e8 andata interamente distrutta in un incendio del 4 novembre 2013\nNato dal lavoro di ricerca del fondatore Demetrio Spagna, raccoglieva circa 800 strumenti musicali provenienti da tutto il mondo, raggruppati in cinque famiglie:\nDopo anni di collocazioni provvisorie, dal 1997 era ospitato nei locali dell'ex stazione ferroviaria \"Reggio - Lido\", a poche centinaia di metri dal Porto di Reggio Calabria, dal Museo nazionale della Magna Grecia e dal lungomare Falcomat\u00e0.\nSaltuariamente, era sede di piccoli concerti, per lo pi\u00f9 di tipo acustico."}
{"id": "420615", "revid": "1318658", "url": "https://it.wikipedia.org/wiki?curid=420615", "title": "Castello di Sully-sur-Loire", "text": "Il castello di Sully-sur-Loire () \u00e8 un castello rinascimentale situato sulla riva sinistra della Loira, nella citt\u00e0 omonima. Fa parte dei castelli della Loira e si trova al limite orientale della valle della Loira, classificata come patrimonio dell'umanit\u00e0 dall'UNESCO nel 2000.\nStoria.\nIl castello \u00e8 menzionato nel 1102 come \"\"Castrum Soliacense\" e venne edificato a controllo di un ponte in pietra sul fiume, probabilmente di epoca romana, distrutto nel 1363 da un'alluvione.\nA seguito di contrasti tra Enrico di Sully e il vescovo di Orl\u00e9ans pass\u00f2 brevemente in possesso del re di Francia Filippo Augusto, che vi fece costruire una grande torre cilindrica, oggi scomparsa. I resti della torre furono messi in luce negli anni 1990 nel cortile. Nel 1218 il castello era gi\u00e0 stato restituito al suo originario proprietario.\nIl possedimento pass\u00f2 quindi nel 1382 a Guido della Tr\u00e9moille, che aveva sposato Maria, ultima erede dei signori di Sully. Nel 1395 fu iniziata una totale ricostruzione del complesso, progettata da Raymond du Temple, architetto del re e del duca di Orl\u00e9ans.\nIl castello fu danneggiato nel corso delle guerre di religione e nel 1563 venne distrutta l'antica cappella.\nNel 1602 venne acquistato da Massimiliano di B\u00e9thune, detto il \"Grand Sully\", ministro e consigliere del re Enrico IV, che nel 1606 ottenne il titolo di duca di Sully. Vennero intrapresi importanti lavori di trasformazione e venne sistemato un parco.\nDurante la Rivoluzione francese vennero smantellate alcune mura di difesa e torri. Il castello rest\u00f2 in possesso della famiglia dei duchi di Sully fino al 1807, passando poi ad un lontano ramo collaterale, che lo mantenne fino al 1962. Nel 1918 l'ala orientale venne fortemente danneggiata da un incendio. Attualmente \u00e8 di propriet\u00e0 del dipartimento del Loiret.\nDescrizione.\nIl castello \u00e8 circondato da fossati, alimentati dalla Sange, piccolo affluente della Loira.\nIl \"Donjon\" (XIV secolo).\nSul lato nord sorge un corpo di fabbrica (\"Donjon\") a pianta rettangolare (40 x 15 m), costruito alla fine del XIV secolo. Presenta torri cilindriche molto sporgenti agli angoli (ad ovest le torri di Nouvion e di Villebon e sul lato est quelle della Chapelle d'Anguillon e di Verrines). Le torri sul lato orientale conservano ancora i merli e il tetto a punta.\nLa porta di accesso sul lato sud \u00e8 fiancheggiata da due torri cilindriche e in origine era accessibile da un ponte levatoio che sorpassava un piccolo fossato oggi riempito. Un cammino di ronda munito di merli correva lungo tutto il perimetro.\nL'edificio comprende sotterranei coperti a volta, un piano terra con i servizi (cucina e dispensa) e il piano nobile con una grande sala di ricevimento e gli appartamenti di residenza. I diversi piani sono accessibili da una scala a chiocciola alloggiata nella torre sud-est dell'ingresso.\nParticolarmente notevole la copertura dell'ultimo piano con la struttura lignea del tetto (conosciuta come \"Grand Galetas\") a forma di carena rovesciata, ancora molto ben conservata.\nGli spazi interni sono stati profondamente rimaneggiati all'epoca di Massimiliano di B\u00e9thune. Da notare, al primo piano, la grande sala con le sue porte il legno del XVII secolo, la pittura raffigurante il castello di Rosny-sur-Seine sopra la cappa del camino, e infine la porta di ferro che d\u00e0 accesso allo studio di Sully. Vi sono inoltre conservati una serie di sei arazzi del XVII secolo della manifattura di Psych\u00e9, acquistati nel 1994.\nL'ala orientale.\nDavanti al \"Donjon\" si trova una vasta corte quadrangolare (\"basse-cour\"\", o \"corte bassa\"), costeggiata da due torri rotonde: quella a sud-est risale al XV secolo, sopra i resti di una torre pi\u00f9 antica, mentre l'altra (Torre di B\u00e9thune), con diametro di 15 m e mura spesse 5 m, fu costruita all'epoca di Massimiliano di B\u00e9thune per ospitare i cannoni, ma attualmente conserva solo il piano terra. Vi si trovava inoltre la chiesa collegiata di Saint-Ythier, trasferita da Massimiliano di B\u00e9thune all'interno della citt\u00e0.\nA sud-est della corte venne costruita una residenza pi\u00f9 confortevole, il cosiddetto \"Petit ch\u00e2teau\" (\"Castello piccolo\"), che fu la residenza abituale dei signori di Sully. Gli interni vennero sistemati (decoro e arredamento) nel XIX secolo. Una porta inserita in una torre quadrata costituisce l'accesso principale al castello\nIl fabbricato che collega il \"Petit ch\u00e2teau\" all'ala settentrionale venne aggiunto nel XVIII secolo e ricostruito dopo l'incendio del 1918.\nDel parco resta oggi la vasta superficie, circondata da canali che vennero sistemati sotto Massimiliano di B\u00e9thune, allo scopo di riparare il castello dalle alluvioni della Loira.\nInteresse.\nL'edificio centrale di Sully offre un notevole esempio di costruzione con torri circolari della fine del XIV secolo. Interamente dedicato a funzioni di rappresentanza, fu raddoppiato da un alloggio privato, che conserva la medesima struttura interna, ma dal carattere pi\u00f9 intimo, dando la misura della dicotomia tra pubblico e privato delle grandi corti principesche."}
{"id": "420620", "revid": "31101", "url": "https://it.wikipedia.org/wiki?curid=420620", "title": "Pinus sativa", "text": ""}
{"id": "420621", "revid": "31101", "url": "https://it.wikipedia.org/wiki?curid=420621", "title": "Pinus fastuosa", "text": ""}
{"id": "420622", "revid": "31101", "url": "https://it.wikipedia.org/wiki?curid=420622", "title": "Pinus domestica", "text": ""}
{"id": "420623", "revid": "31101", "url": "https://it.wikipedia.org/wiki?curid=420623", "title": "Pinus maderiensis", "text": ""}
{"id": "420624", "revid": "31101", "url": "https://it.wikipedia.org/wiki?curid=420624", "title": "Pinus esculenta", "text": ""}
{"id": "420625", "revid": "17654", "url": "https://it.wikipedia.org/wiki?curid=420625", "title": "Isola Levanzo", "text": ""}
{"id": "420626", "revid": "118879302", "url": "https://it.wikipedia.org/wiki?curid=420626", "title": "Parodius DA!", "text": "Parodius DA! (traducibile dal giapponese come \"\u00c8 Parodius!\") \u00e8 il secondo capitolo della serie di Parodius dopo \"Parodius\", ed \u00e8 seguito da \"Gokujy\u014d Parodius\", \"Jikky\u014d Oshaberi Parodius\" e \"Sexy Parodius\". Molti ritengono che \"Parodius DA!\" sia il primo gioco della serie, dato che il capostipite era disponibile soltanto per l'home computer MSX, relativamente sconosciuto al di fuori del Giappone.\nCaratteristiche.\nIl gioco \u00e8 praticamente analogo al suo predecessore, da cui si distingue per un apparato cosmetico e sonoro nettamente superiore: infatti il gioco ha iniziato la sua esistenza come arcade, per poi essere convertito in diversi formati tra cui quello per console.\nTra i brani di musica classica remixati all'interno della colonna sonora del gioco vi sono \"Il volo del calabrone\" di Rimskij-Korsakov, \"La danza delle spade\" di Kha\u010daturian, \"L'Arisienne suite n.2\" di Bizet e porzioni dello \"Schiaccianoci\" di \u010cajkovskij.\nPersonaggi.\nDei sei personaggi del predecessore due di essi (\"Goemon\" e \"Popolon\") sono stati eliminati, riducendo la scelta a quattro, ovvero \"Vic Viper\", \"Takosuke\" (\"Octopus\" nella versione occidentale), \"Pentaro\" e \"TwinBee\"; la scelta ha comunque permesso ai programmatori di assegnare ad ogni personaggio un suo personale schema di armi e power-up, al contrario di \"Parodius\" in cui le differenze erano meramente cosmetiche. Ogni configurazione \u00e8 ispirata alle armi presenti in vari sparatutto Konami:\nLivelli e boss.\nA tutt'oggi questo capitolo di Parodius con i suoi livelli \u00e8 il pi\u00f9 lungo della serie; di seguito un elenco di tutti i livelli e del relativo boss:\nNella versione arcade, al giocatore era concesso un tempo limite per sconfiggere i boss di fine livello, dopodich\u00e9 questi semplicemente se ne andavano. In quel caso il giocatore passava comunque al livello successivo.\nConversioni.\nIl gioco \u00e8 stato convertito per Super Nintendo (1992), NES (1990), PC Engine (1992), Game boy (1991), e nel 1996 anche su PlayStation (1994) e Saturn (1995) attraverso la raccolta \"Gokujou Parodius Da! Deluxe Pack\". Nei primi anni 2000 \u00e8 stato convertito anche sotto forma di gioco Java per alcuni modelli di telefoni cellulari giapponesi. Nel 2007 il gioco originale \u00e8 stato incluso all'interno della raccolta \"Parodius Portable\" per PSP."}
{"id": "420629", "revid": "116626864", "url": "https://it.wikipedia.org/wiki?curid=420629", "title": "King David Hotel", "text": "Il King David Hotel, costruito a Gerusalemme con arenaria locale rosata, fu inaugurato nel 1931. Ospit\u00f2 tre monarchi che erano stati costretti ad abbandonare il loro trono e il loro paese: Re Alfonso XIII di Spagna (1931), l'Imperatore Hail\u00e9 Selassi\u00e9 d'Etiopia (1936) e Re Giorgio II di Grecia (1942).\nIl King David Hotel \u00e8 pi\u00f9 noto per essere stato l'antico Quartier Generale amministrativo delle autorit\u00e0 mandatarie britanniche in Palestina e in particolare per essere stato colpito in un gravissimo attentato dinamitardo condotto dall'Irgun e dalla Banda Stern, due formazioni paramilitari terroristiche sioniste (22 luglio 1946). Dopo l'attentato, che provoc\u00f2 91 morti - 28 britannici, 41 arabi, 17 ebrei e 5 persone di diversa nazionalit\u00e0 - l'hotel divenne una specie di fortezza britannica fino al 4 maggio 1948, quando l'Union Jack fu ammainata a seguito della Dichiarazione dell'istituzione dello Stato di Israele.\nDivenne quindi una sorta di fortezza israeliana; tuttavia alla fine della guerra arabo-israeliana del 1948, l'hotel si ritrov\u00f2 sulla linea di demarcazione che separava Israele e Giordania. L'hotel \u00e8 stato riaperto nel 1967, dopo la Guerra dei sei giorni, quando Israele si annett\u00e9 Gerusalemme Est.\nL'albergo \u00e8 uno dei membri fondatori del The Leading Hotels of the World."}
{"id": "420630", "revid": "58420", "url": "https://it.wikipedia.org/wiki?curid=420630", "title": "Lucendro", "text": ""}
{"id": "420631", "revid": "661526", "url": "https://it.wikipedia.org/wiki?curid=420631", "title": "Goldfinger (gruppo musicale)", "text": "I Goldfinger sono un gruppo ska punk/pop punk nato nel 1994 a Los Angeles in California e considerato uno dei pi\u00f9 importanti esponenti della third wave of ska insieme ai No Doubt, i Sublime e i Rancid.\nLa band \u00e8 nota anche per la sua militanza nel campo dei diritti degli animali, sostenendo direttamente il PETA e l'Animal Liberation Front.\nAd esempio, hanno contribuito con la traccia \"What Gives You the Right\" alla compilation benefit della Southern Animal Rights Coalition \"Until Every Cage Is Empty\" e hanno scritto la traccia \"Free Kevin Kjonaas\" per l'omonimo attivista animalista e coinvolto nel progetto SHAC 7. Alcuni spezzoni di discorsi della fondatrice del PETA Ingrid Newkirk sono stati inclusi nella traccia \"Behind the Mask\", grazie al permesso della stessa Newkirk.\nStoria del gruppo.\nNel 1994 John Feldmann e Simon Williams lavorano insieme in un magazzino di scarpe chiamato \"Na Na's\" a Los Angeles, in California. Avendo deciso di formare una band, si mettono in cerca di un batterista e lo trovano in Darrin Michael Pfeiffer, che lavorava al vicino Starbucks e che dopo aver sentito un demo dei due decide di unirsi a loro. A quel punto Feldmann chiama a far parte della band il suo amico Charlie Paulson, a cui d\u00e0 anche un demo per imparare le canzoni. Il giorno seguente il nuovo chitarrista si esibisce con la band, un solo giorno dopo essere entrato a farne parte.\nNel febbraio 1995 la band pubblica il primo EP, \"Richter\", che ottiene ottime recensioni e anche un certo successo nelle radio indie dei college. Grazie alla popolarit\u00e0 dell'EP il gruppo firma un contratto con la \"major\" Universal Records: \"Goldfinger\", l'album di debutto della band, viene pubblicato nella primavera 1996 su una sottoetichetta della Universal, la Mojo Records, e riesce ad entrare nella principale classifica statunitense, la Billboard 200, piazzandosi al numero 110. Dal disco vengono anche realizzati tre video musicali, \"Here in Your Bedroom\", che raggiunge la posizione numero 5 della Alternative Airplay, \"Mable\" e \"Only a Day\", che aumentano di molto la popolarit\u00e0 del complesso.\nLo stesso anno suonano con band come Sex Pistols, No Doubt, Reel Big Fish e partecipano al Vans Warped Tour, effettuando in un anno 382 concerti. Nel settembre 1997 pubblicano \"Hang-Ups\", il loro secondo album studio. Anche se meno popolare del precedente \"Goldfinger\", il disco guadagna alla band alcune apparizioni in tv e raggiunge la posizione numero 85 della Billboard. I due singoli estratti sono \"This Lonely Place\", che raggiunge il numero 14 della Modern Rock Tracks, e \"More Today Than Yesterday\", cover degli Spiral Staircase in seguito inclusa nel film con Adam Sandler \"Wateroby\".\nNell'estate 1998 Simon Williams lascia i Goldfinger, a causa di interessi musicali differenti, e viene rimpiazzato da Kelly Thomas Lemieux, che aveva suonato con Feldmann negli Electric Love Hogs e faceva parte dei 22jacks.\nNel 1999 viene pubblicato l'EP \"\", formato da 8 cover, e nel marzo 2000 esce il terzo album \"Stomping Ground\", da cui vengono estratti i singoli \"Counting the Days\" negli Stati Uniti e \"99 Red Balloons\" in Europa. Il disco ottiene un successo minore rispetto ai suoi predecessori, raggiungendo la posizione numero 109 della Billboard 200 e non riuscendo a piazzare nessun singolo nelle classifiche statunitensi.\nDopo vari tour in Europa assieme a Eve6, Bloodhound Gang, Showoff e Mest, la band registra nel 2000 in Inghilterra il suo primo album live, \"Foot in Mouth\", che viene messo in vendita tramite il sito e i concerti nel 2001.\nNel settembre 2001 Charlie lascia la band, sostituito sul finire dello stesso anno da Brian Arthur.\nNel maggio 2002 esce il quarto album \"Open Your Eyes\", che viene prodotto e co-mixato dallo stesso Feldmann e segna il passaggio alla Maverick Records di propriet\u00e0 di Madonna. Il disco si piazza al numero 136 della Billboard 200, mentre il singolo omonimo \"Open Your Eyes\" raggiunge il numero 37 della Modern Rock Tracks.\nDopo 3 anni e vari tour, nel 2004 viene anche registrato il primo DVD \"Live at the House of Blues\", i Goldfinger tornano in studio e agli inizi del 2005 pubblicano \"Disconnection Notice\". Nel 2006 esce \"The Best of Goldfinger\", edito dalla loro vecchia casa discografica.\nA met\u00e0 2006 i Goldfinger si separano da Brian e fa il suo ritorno nella band Paulson. Finiscono le date fissate in Europa e si rinchiudono in studio per registrare un nuovo album in vecchio stile Goldfinger. Questo nuovo lavoro doveva uscire nell'aprile 2007 edito dalla SideOneDummy Records, ma visto l'infortunio di John e la possibile malattia del figlio, l'uscita \u00e8 stata posticipata per il 22 aprile 2008, con il nome di \"Hello Destiny\"."}
{"id": "420632", "revid": "124219260", "url": "https://it.wikipedia.org/wiki?curid=420632", "title": "Universal Records", "text": "La Universal Records Italia \u00e8 una casa discografica italiana che appartiene alla Universal Music Italia.\nFondata nel 1995 come Rising Tide Records, l'anno seguente cambi\u00f2 nome in Universal Records Italia.\nPer tutti gli anni novanta cresce il suo successo grazie al successo di artisti come Michael Jackson, 98 Degrees, Jack Johnson, Juvenile e Nelly.\nUniversal \u00e8 presente in Italia con un ufficio centrale a Milano ed uno a Roma.\nCase discografiche sussidiarie"}
{"id": "420637", "revid": "547034", "url": "https://it.wikipedia.org/wiki?curid=420637", "title": "Anello (topologia)", "text": "In matematica, e pi\u00f9 precisamente in topologia, un anello \u00e8 una superficie avente la struttura di una corona circolare.\nAnelli nello spazio tridimensionale.\nUn anello pu\u00f2 essere contenuto nello spazio tridimensionale in vari modi.\nCostruzioni con un nastro.\nLa costruzione pi\u00f9 semplice consiste nell'unire i due lati opposti di una striscia di carta rettangolare. \nImprimendo ad un lato della striscia una rotazione di formula_1 gradi (dove formula_1 \u00e8 un multiplo di 360) prima dell'unione, si ottiene comunque un anello, bench\u00e9 contenuto nello spazio in un modo diverso (in topologia, si dice che gli spazi ottenuti in questo modo sono tutti omeomorfi). \nSe invece formula_1 \u00e8 multiplo di 180 ma non di 360, la figura che si ottiene non \u00e8 omeomorfa ad un anello: ha un solo bordo e una sola faccia, ed \u00e8 chiamata nastro di M\u00f6bius.\nUna possibile parametrizzazione dell'anello \"classico\" \u00e8 la seguente:\ndove formula_7 e formula_8. In questo modo si ottiene un anello larghezza 1, centrato in (0,0,0) e simmetrico rispetto alla riflessione sul piano formula_9. Variando il parametro \"u\" ci si muove lungo il nastro, mentre variando \"v\" si passa da un bordo all'altro.\nAnelli dentro il toro.\nSi ottengono numerosi anelli rimuovendo delle parti di superficie dal toro. \u00c8 possibile, in tal modo, creare l'anello \"standard\", quelli con 2 o pi\u00f9 torsioni descritti sopra, e altri ancora. In questa pagina \u00e8 possibile osservare alcuni anelli standard (in arancione) ed altri con una torsione di 360\u00b0 (in grigio). Questi ultimi vengono detti Cerchi di Villarceau.\nPropriet\u00e0 topologiche.\nDa un punto di vista astrattamente topologico, l'anello \u00e8 definito come il prodotto \ndi una circonferenza con l'intervallo [0, 1]. \nL'anello \u00e8 uno spazio connesso, connesso per archi e compatto. \n\u00c8 inoltre una variet\u00e0 topologica con bordo di dimensione 2.\nIl suo gruppo fondamentale \u00e8 Z. Il suo rivestimento universale \u00e8 R \u00d7 [0, 1]. Poich\u00e9 il rivestimento universale \u00e8 contrattile, i gruppi di omotopia superiori dell'anello sono tutti banali.\nEsiste un rivestimento a 2 fogli dell'anello sul nastro di M\u00f6bius.\nIdentificando (cio\u00e8 \"incollando\") le due componenti di bordo dell'anello si ottiene il toro o la bottiglia di Klein, a seconda dell'orientazione con cui queste sono identificate."}
{"id": "420638", "revid": "78273", "url": "https://it.wikipedia.org/wiki?curid=420638", "title": "San Cipriano vescovo", "text": ""}
{"id": "420639", "revid": "1543377", "url": "https://it.wikipedia.org/wiki?curid=420639", "title": "Basilica superiore di San Francesco d'Assisi", "text": "La basilica superiore di San Francesco d'Assisi \u00e8 una delle due strutture che compongono la basilica di San Francesco ad Assisi, assieme alla basilica inferiore. Vi si accede dalla piazza superiore di San Francesco d'Assisi.\nStoria.\nLa basilica venne iniziata nel 1228 da Gregorio IX e conclusa nel 1253 da Innocenzo IV, con le maestranze dei migliori architetti, decoratori e pittori dell'epoca.\nLa basilica superiore, che fu importante nella diffusione del gotico in Italia, venne predisposta per diventare una meta di pellegrinaggio e devozione popolare. Un secondo ordine di interessi era pi\u00f9 strettamente legato al papato, che vedeva ormai nei francescani gli alleati per rinsaldare i legami con i ceti pi\u00f9 umili. I papi profusero grandi risorse economiche e si occuparono personalmente dell'andamento dei lavori, tanto che in un certo senso San Francesco divenne una sorta di \"cappella palatina\" papale, che non a caso ricorda la Sainte-Chapelle di Parigi, dove sono presenti due chiese sovrapposte ad aula unica.\nLa struttura abbastanza semplice che si intendeva dare all'inizio venne quindi modificata quasi subito secondo linee pi\u00f9 maestose, ispirandosi in parte all'architettura romanica lombarda, con nuove suggestioni gotiche legate agli edifici costruiti dall'ordine cistercense.\nIl terremoto del 26 settembre 1997 caus\u00f2 profonde lesioni alla basilica superiore, con il crollo della volta in due punti (che provoc\u00f2 la morte di quattro persone ricordate con un'iscrizione nel pavimento all'ingresso della basilica) e ingenti danni al timpano sud del transetto: 130 metri quadrati di affreschi medievali furono ridotti in frammenti. La basilica rimase chiusa per due anni per i lavori di restauro.\nIl sisma caus\u00f2 il crollo di parte degli affreschi sulla volta della prima campata: il San Girolamo (attribuito da alcuni a Giotto giovane), dove erano raffigurati i Quattro Dottori della Chiesa; la figura di San Matteo, sulla volta raffigurante i Quattro evangelisti di Cimabue; inoltre, la volta stellata, ridipinta nell'Ottocento.\nArchitettura.\nL'esterno, dalla relativa semplicit\u00e0 romanica con qualche elemento gotico quale il portale a sesto acuto e gli archi rampanti, era diverso dall'interno, nel quale prevale la vivace policromia e le slanciate forme gotiche. La navata \u00e8 divisa in quattro campate con transetto e abside, presenta una copertura con volte a crociera. Uno stretto ballatoio corre tutto intorno alle pareti. La chiesa superiore \u00e8 illuminata da grandi finestroni gotici che corrono lungo tutta la fascia alta della navata e dell'abside, a cui si aggiunge la luce che entra dal rosone della facciata.\nQuest'ultima ha forme di pura semplicit\u00e0, tripartita orizzontalmente fra tre cornici con mensole e coronata da timpano triangolare. Il portale \u00e8 gemino e il rosone \u00e8 doppio, decorato da intarsi cosmateschi tra i rilievi dei simboli degli Evangelisti.\nA sinistra della facciata si vede il prolungamento della loggia delle Benedizioni, progetto di Valentino Martelli del 1607.\n\u00e8 molto Semplice, con volumi massicci, portale decorato e contrafforti\nL'interno \u00e8 caratterizzato da navata unica a quattro campate, pi\u00f9 un presbiterio composto da tre campate irregolari e abside poligonale. Reggono le volte a crociera pilastri polistili composti da colonnine su cui importano poi, organicamente, i costoloni. A una certa altezza le pareti rientrano lasciando lo spazio per un ballatoio che gira intorno alla navata, sale nella controfacciata fino al piano sottostante il rosone e passa, nel presbiterio, sotto archetti trilobi.\nLo spazio della chiesa \u00e8 ampio e slanciato, con uno straordinario coniugarsi tra le strutture murarie e l'apparato decorativo. I grandi finestroni delle campate, il rosone e le vetrate del transetto garantiscono una forte illuminazione di ascendenza nordica, che contrasta con la penombra della basilica inferiore.\nIl ciclo di affreschi.\nLe pareti interne della chiesa vennero interamente ricoperte da affreschi secondo un programma iconografico organico, legato alla corrispondenza tra le storie dell'Antico, del Nuovo Testamento e degli Atti degli Apostoli in concordanza con le storie di san Francesco, in modo da codificarne la figura secondo l'interpretazione data da san Bonaventura.\nPresbiterio.\nCimabue e bottega.\nI primi affreschi della basilica vennero realizzati dal migliore maestro reperibile allora sulla piazza italiana, Cimabue, che vi lavor\u00f2 probabilmente nel 1288-1292 con la sua bottega. L'arrivo di Cimabue ad Assisi segn\u00f2 l'ingresso nella prestigiosa committenza papale di artisti fiorentini e la scelta del maestro fu dettata quasi certamente dalla fama che aveva acquistato a Roma nel 1272 (anche se non sono conosciute sue opere del periodo romano) o dalla bellissima maest\u00e0 che aveva dipinto precedentemente nella basilica inferiore.\nSi tratta di scene che erano il principale monumento della pittura pregiottesca in Italia, oggi in cattivo stato di conservazione. Gi\u00e0 all'epoca di Vasari erano \"dal tempo e dalla polvere consumati\", e oggi si presentano per lo pi\u00f9 consunti o alterati dalla degenerazione chimica dei bianchi per l'uso della biacca (carbonato di piombo misto a idrossido di piombo) nella tecnica dell'affresco, con il risultato che in molte scene i toni un tempo chiari appaiono oggi scuri, come in un negativo fotografico. \u00c8 comunque di per s\u00e9 un miracolo che questi affreschi ci siano pervenuti e non siano stati fatti rifare o scialbare. Una parte delle scene del transetto e dell'abside inoltre \u00e8 oggi coperta dalla presenza delle cuspidi del coro quattrocentesco, che nascondono circa un terzo delle scene nella parte inferiore.\nLe scene sono incorniciate da fasce decorative con motivi geometrici, racemi, fogliame e, talvolta, teste angeliche, putti, angeli telamoni con vasi, mascheroni e vegliardi. Tali motivi si propagano anche sui costoloni e, in generale, sono in condizioni migliori delle scene figurate principali. La campata centrale \u00e8 decorata dai \"Quattro Evangelisti\" (93), mentre le altre campate hanno un semplice cielo stellato.\nIl ciclo delle pareti si legge dall'abside, dove si trovano le \"Storie di Maria\":\nNel transetto sinistro si trova la prima delle due grandi \"Crocifissioni\" e le \"Storie dell'Apocalisse\":\nNel transetto destro un'altra \"Crocifissione\" e le \"Storie dei santi Pietro e Paolo\":\nLe scene sono divise da bande con elementi vegetali in cui sono incastonati busti di angeli; la base di tutto il transetto, dove non \u00e8 coperta dal coro, mostra una fascia con cerchi e altri motivi geometrici, che simula un parato tessile.\nI diversi temi del transetto, dell'abside e della navata sono collegati tra loro attraverso i Vangeli, rappresentati dai quattro \"Evangelisti\", ciascuno in atto di scrivere ispirato da un angelo, e avendo di fronte la veduta della regione evangelizzata: Matteo, la Giudea; Giovanni, l'Asia; Luca, la Grecia; Marco, l'Italia.\nLa scena pi\u00f9 interessante \u00e8 quella della \"Crocifissione\" nel transetto sinistro, dove le numerose figure in basso con i loro gesti strazianti fanno convergere le linee di forza verso il crocifisso, attorno al quale si dispiega un seguito di angeli. La drammaticit\u00e0 quasi patetica della rappresentazione viene considerata il punto di arrivo della riflessione francescana sul tema della Croce in senso drammatico.\nIl Maestro Oltremontano e il seguace romano.\nPi\u00f9 o meno contemporaneamente a Cimabue lavor\u00f2 alla testata del transetto nord un maestro pi\u00f9 spiccatamente gotico, forse francese o inglese, per questo chiamato Maestro Oltremontano. Le sue pitture sono concentrate nei tratti di parete a fianco della finestra e comprendono i profeti \"Isaia\" e \"David\" (26), nei due lunettoni con la \"Trasfigurazione\" (18) e \"San Luca inginocchiato accanto a un trono\" (21), nella loggetta sinistra (22), con busti di angeli entro clipei e grandi figure di santi e profeti a piena figura dietro le colonnine, e i paramenti decorativi presenti nei sott'archi dei lunettoni, della vetrata, e dei costoloni, con motivi vegetali e geometrici. Inoltre alcuni gli attribuiscono le fasce decorative della volta, in particolare i mascheroni vicini agli innesti sui pilastri. La loggetta destra (27) invece viene per lo pi\u00f9 attribuita a un maestro romano.\nLa particolarit\u00e0 di questi affreschi consiste nel gusto spiccatamente gotico, in un'epoca in cui in Italia esso avviava appena ad attecchire in architettura. Lo smaccato profilo gotico delle cuspidi e i piccoli pinnacoli disegnati sopra gli archetti trilobati della loggetta \u00e8 di per s\u00e9 un'evidente adesione alla cultura gotica, cos\u00ec come il linearismo delle figure, i volumi risolti in piani schiacciati, la squillante cromia (con prevalenza di rossi intensi e turchini). Diversa dal gusto bizantino-classicheggiante \u00e8 poi la continua differenziazione fiognomica dei personaggi, oppure il dialogo che la pittura instaura con i reali elementi architettonici.\nLo stesso Cimabue apparve interessato a questi goticismi, prendendovi spunto, soprattutto nei motivi della fasce decorative e in una certa ampiezza e scioltezza del disegno.\nNavata.\nIl programma iconografico della navata principale venne probabilmente formulato da Matteo d'Acquasparta, generale dei francescani tra il 1287 e il 1289: le \"Storie dell'Antico e Nuovo Testamento\" vennero disposte nella fascia alta, accanto alle finestre, mentre la zona inferiore, pi\u00f9 sgombra e pi\u00f9 vicina ai fedeli, doveva essere occupata dalle grandi \"Storie di san Francesco\".\nNella fascia alta le scene si leggono per parete, prima a destra e poi a sinistra, e per registri, dalla scena pi\u00f9 vicina all'altare a quello della parete di ingresso, dove terminano.\nIl registro pi\u00f9 alto mostra le \"Storie del Vecchio Testamento\", due scene per campata; molte scene sono rovinate e in larga parte perdute.\nNella parete destra si trovano:\nSegue il registro mediano:\nSulla parete sinistra, nel registro pi\u00f9 alto:\nNel registro sottostante:\nSulla controfacciata infine:\nJacopo Torriti e i romani.\nDopo il completamento del transetto si inizi\u00f2 a dipingere la navata con le \"Storie dell'Antico Testamento\" che si trovano nella fascia pi\u00f9 alta vicino alle finestre, i lunettoni. La fascia superiore del lato nord inizia con le \"Storie della creazione\", a partire dalla creazione del mondo fino all'uccisione di Abele. Con le \"Storie di No\u00e8\" inizia il ciclo di una \"nuova umanit\u00e0\", accompagnato poi dagli episodi legati ai patriarchi Abramo, Giacobbe e Giuseppe.\nPer questa impresa vennero chiamati pittori romani tra i quali spiccarono Jacopo Torriti, attivo entro l'ultimo quarto del Duecento, e Filippo Rusuti.\nIl Torriti, con vari aiuti, decor\u00f2 la parte alta della prima campata (quella pi\u00f9 vicina all'altare) e la volta della seconda, dopodich\u00e9 venne richiamato a Roma per sovrintendere ad altri cantieri papali.\nLo stile \"romano\" mostra un retaggio pi\u00f9 marcato verso modelli classici e paleocristiani, con figure solenni, auliche, dal gusto molto raffinato. Nella \"Volta degli Intercessori\" (94) Torriti inser\u00ec il motivo tradizionale degli angeli che sostengono clipei con figure della Vergine, del Redentore, di san Giovanni e di san Francesco.\nMaestro della Cattura.\nl'artista che dipinse le fasce superiori della seconda campata, e che viene genericamente indicato come Maestro della Cattura. Probabilmente era un pittore formatosi proprio ad Assisi, come sembra suggerire il suo stile che media tra la spazialit\u00e0 di Cimabue e il disegno classicheggiante di Torriti.\nLe pitture vennero inscritte in riquadri incorniciati da fasce geometriche, come se fossero quadri appesi su una parete decorata. Questo motivo, presente per esempio nelle decorazioni del Sancta Sanctorum di Roma ha fatto pensare anche ad un probabile artista di formazione romana. Questo schema venne rivoluzionato nella fascia inferiore da Giotto (o comunque dal \"Maestro delle Storie di San Francesco\", che alcuni studiosi non fanno coincidere con il maestro fiorentino).\nMaestro d'Isacco.\nNelle scene dalla \"Costruzione dell'arca di No\u00e8\" fino al \"Sacrificio di Isacco\" si nota un'impostazione pi\u00f9 vivace accompagnata da una maggiore tensione, che testimoniano l'operato della scuola di Cimabue.\nIn particolare al pittore denominato \"Maestro d'Isacco\" sono attribuite le scene di \"Isacco che benedice Giacobbe\" (40) e \"Esa\u00f9 respinto da Isacco\" (41). Allo stesso pittore si attribuiscono anche i disegni per le \"Storie di Giuseppe\", situati nella prima campata di destra. L'importanza di questo artista anonimo \u00e8 notevole, ed alcuni critici vi hanno indicato la mano del giovane Giotto.\nNuova \u00e8 la straordinaria plasticit\u00e0 dei corpi, definita da un chiaroscuro molto forte e dall'andamento verosimile del panneggio, che richiama esempi pi\u00f9 scultorei che della pittura contemporanea: per esempio nei capelli non sono usati toni morbidi, ma netti contrasti con ombre scure che ricordano i lavori di Nicola Pisano al pulpito del Battistero di Pisa.\nMa ancora pi\u00f9 interessante \u00e8 la costruzione della scena nello spazio, con la finta architettura che fa da \"scatola\": se ne vede lo spessore interno ed esterno grazie alle pareti laterali in scorcio, mentre anteriormente \u00e8 stata aperta per permettere di vedere la scena. Vi sono due piani distinti in profondit\u00e0, sottolineati dal diverso disporsi dei drappi appesi. Il letto di Isacco poi crea un secondo palcoscenico analogamente rappresentato in una sorta di assonometria. La luce cade omogeneamente da sinistra e lascia in ombra le zone che effettivamente non potrebbe raggiungere nella realt\u00e0. Ancora la rappresentazione presenta delle contraddizioni (ad esempio le pareti laterali divergono, anzich\u00e9 convergere in profondit\u00e0), per\u00f2 segna decisamente un punto di partenza per le future esplorazioni in senso tridimensionale di Giotto.\nAlcuni hanno anche indicato nel Maestro di Isacco la possibile attivit\u00e0 di pittore (inedita) di Arnolfo di Cambio, anche se \u00e8 pi\u00f9 probabile l'attribuzione a Giotto, suffragata anche dal confronto con alcune opere del maestro nel quale si riscontra un uso plastico del chiaroscuro molto simile (come nella \"Madonna di Borgo San Lorenzo\" o nella \"Croce di Santa Maria Novella\").\nA lui sono attribuite altre scene tra le \"Storie dell'Antico Testamento\", quali \"Giuseppe calato nel pozzo\" (42), il \"Ritrovamento della coppa nel sacco di Beniamino\" (43), l\"Uccisione di Abele\" (35), la volta dei Dottori della Chiesa (95) e l'arcone coi santi (96).\nAntico e Nuovo Testamento.\nGli affreschi neotestamentari del lato sud, sulla fascia superiore, illustrano la \"Vita di Cristo\" dall\"Annunciazione\" (44) alle \"Nozze di Cana\" (52) mentre, sulla controfacciata, l\"Ascensione\" (60) e la \"Pentecoste\" (61). Sempre sulla controfacciata si trovano i medaglioni con la \"Madonna col Bambino ridente\" e \"Angeli\" (64), nonch\u00e9, nella parte alta, \"San Pietro\" (62) e \"San Paolo\" (63), tutti attribuiti, generalmente, al giovane Giotto (o comunque il responsabile delle \"Storie francescane\") in una fase immediatamente precedente alla decorazione della fascia inferiore con le vicende di san Francesco.\nLa quarta campata (severamente danneggiata dal terremoto del 1997) presenta la \"volta dei Dottori della Chiesa\" (95), ciascuno seduto con uno scrivano vicino: san Girolamo, sant'Agostino, san Gregorio e sant'Ambrogio; l'opera \u00e8 attribuita a maestranze coordinate dal Maestro di Isacco.\nLe \"Storie di san Francesco\".\nLe grandi scene con le \"Storie di san Francesco\" riempiono tutta la fascia centrale della navata. Furono verosimilmente dipinte tra il 1290 e il 1295 da un ampio numero di pittori provenienti, secondo una parte della critica storica, dalla scuola romana, mentre secondo altri la loro origine va cercata nella pittura fiorentina, con a capo Giotto.\nLe scene sono inscritte in finte architetture che ricordano l'opera del Maestro di Isacco: al di sotto di una reale cornice marcapiano, che delimita il lato basso (con scalino) degli arconi del registro superiore, fu dipinta una serie di mensole, sorrette da illusionistiche colonne tortili con capitelli corinzi, che lasciano intravedere anche un sottile soffitto a cassettoni. In basso, a livello dello spettatore, \u00e8 dipinta invece una cortina di tendaggi appesi. Tra colonna e colonna sono poste le 28 scene della vita del Santo, che quindi non sono come \"quadri\" appesi su pareti a sfondo geometrico come nei cicli di affreschi di scuola romana presenti anche nel registro superiore. Ciascuna scena \u00e8 grande 230 x 270\u00a0cm ed \u00e8 dipinta ad affresco con ritocchi a secco quasi inesistenti (o perduti). La lettura delle scene inizia vicino all'altare lungo la parete destra, poi prosegue nella controfacciata e infine nella parete sinistra fino a tornare vicino all'altare. Vi sono raffigurati episodi della vita del santo dalla giovinezza alla morte ai presunti miracoli postumi, con un'alternanza tra episodi storici ufficiali e leggende agiografiche.\nL'insieme genera ancora stupore ed \u00e8 difficile immaginare quale effetto dovessero fare sui contemporanei l'incredibile serie di novit\u00e0 introdotte da questo ciclo pittorico, che ruppe drasticamente con la pittura bizantina: niente pi\u00f9 preziosismi fini a se stessi, niente pi\u00f9 oro, niente fissit\u00e0 da icona, niente simbologie arcane incomprensibili per la gente comune. La vita quotidiana torn\u00f2 al centro delle attenzioni della pittura dopo essere stata esclusa dai cicli decorativi per secoli. Secondo l'insegnamento francescano, Giotto rappresenta i fatti con semplicit\u00e0 e naturalezza, due elementi che riconducono la pittura giottesca alla serena essenzialit\u00e0 della tradizione classica, aprendo quindi la strada alla pittura del Rinascimento.\nElenco delle scene.\nSecondo i pi\u00f9 recenti studi, il ciclo di Assisi sembra essere suddiviso in tre gruppi distinti: il primo e l'ultimo di sette quadri ciascuno, il mediano di sette coppie, quattordici in tutto.\nI primi sette episodi rappresentano l'iter della conversione di san Francesco sino all'approvazione della regola. Il gruppo centrale, considerato evidentemente il principale, mostra tutto lo sviluppo dell'Ordine con san Francesco, sino alla sua morte. Gli ultimi sette sono le esequie e la canonizzazione del santo, compresi i miracoli post mortem ritenuti necessari a questa. Nel primo gruppo San Francesco \u00e8 senza l'Ordine, nel secondo \u00e8 insieme all'Ordine, nel terzo \u00e8 l'Ordine che prosegue l'opera di san Francesco.\nDatazione degli affreschi.\nMolto dibattuta e controversa \u00e8 stata (e forse sar\u00e0 ancora) la datazione del ciclo di affreschi, che rappresenta un momento capitale dell'arte italiana ed europea.\nNel XX secolo la maggior parte della critica ha ritenuto che gli affreschi pi\u00f9 antichi (transetto ed abside) siano stati eseguiti nel 1277-1280, seguiti da quelli della navata eseguiti nell'ultimo decennio del XIII secolo. In tal senso si sono espressi Toesca, Ragghianti, Volpe, Boskovitz, Bologna, Gnudi, Tomei ed altri ancora. L'argomentazione principale in favore di questa datazione, insieme a vari indizi di carattere storico ed iconografico, riguarda la presenza degli stemmi del pontefice del periodo, Niccol\u00f2 III, nello spicchio della volta centrale che raffigura l'evangelista Marco e la citt\u00e0 di Roma. Gli stemmi del pontefice sono riportati sulla facciata di un palazzo ritenuto il palazzo senatorio (Campidoglio).\nDi diverso avviso sono stati invece Nicholson, Brandi e Salvini, che hanno ritenuto probabile l'esecuzione degli affreschi del transetto ed abside negli anni del pontificato di Niccol\u00f2 IV (1288-1292), il primo papa francescano della storia, assai affezionato alla basilica principale dell'ordine. L'analisi rigorosa e scrupolosa di Luciano Bellosi pubblicata nel 2004 ha permesso di ridatare definitivamente gli affreschi dell'abside e del transetto a tale periodo. Gli argomenti riportati dal Bellosi sono i seguenti:\nVetrate.\nGli scarsi frammenti recuperati dagli scavi della Chiesa Nuova di San Vincenzo al Volturno, dall'abbazia di Fruttuaria e dalla Torre civica di Pavia testimoniano l'esistenza di vetrate dipinte in grisaille in Italia almeno dai secoli XI-XII, probabilmente le prime figurate. La scarsit\u00e0 di tali ritrovamenti, fa per\u00f2 della basilica di Assisi il nucleo pi\u00f9 antico delle vetrate superstiti, che \u00e8 quindi giocoforza il punto d'avvio della storia della vetrata italiana.\nLa vetrata della quadrifora del transetto sinistro \u00e8 della fine del Duecento (\"Storie della Genesi e sante\"), e il disegno \u00e8 assegnato, con prudenza, a un maestro possibilmente francese. Le tre bifore dietro l'altare hanno, da sinistra, le \"Concordanze tra Vecchio e Nuovo Testamento\", la \"Vita di Ges\u00f9\" e le \"Storie della Passione\", tutte attribuite a maestri tedeschi e databili alla met\u00e0 del Duecento. La vetrata della quadrifora del transetto destro mostra le \"Apparizioni angeliche e di Cristo\", attribuite al disegno del Maestro di San Francesco con collaboratori, nella seconda met\u00e0 del Duecento.\nNella navata, a partire dall'ingresso procedendo verso destra, si incontrano \"San Francesco, sant'Antonio e storie della loro vita\" su cartone forse del Maestro di San Francesco o forse di un maestro romano di fine Duecento. Seguono gli \"Apostoli Bartolomeo e Matteo e storie della loro vita\" del Maestro di San Francesco, poi nella terza \"Santi Giovanni Evangelista e Tommaso\", e nella quarta altre figure di apostoli, tutti attribuiti a vetrai francesi.\nSul lato sinistro invece, a partire sempre dall'ingresso, si incontrano: il \"Redentore, la Vergine e la glorificazione di san Francesco\", \"Profeti e santi\" (entrambe attribuite al Maestro di San Francesco), \"Santi Filippo e Giacomo minore\" e \"Santi Simone e Giuda Taddeo\", pure assegnate al Maestro di San Francesco, con ampi rifacimenti moderni.\nAltri arredi.\nLa cattedra con decorazioni cosmatesche fu realizzata nel XIII secolo assemblando elementi vari. L'altare maggiore, consacrato nel 1253 da Innocenzo IV, ha specchiature marmoree e decori cosmateschi: distrutto dal crollo delle volte soprastanti nel terremoto del 26 settembre 1997, \u00e8 stato fedelmente ricostruito \"in pristinum.\"\nIl coro ligneo del presbiterio \u00e8 una notevole opera gotico-rinascimentale, intaglia e intarsiata, opera di Domenico Indivini del 1491-1501, aiutato dal fratello Nicola, da Pierantonio e Francesco Acciccaferro, e da Giovanni di Pierjacopo. \u00c8 composto da 102 stalli, con pregevoli tarsie di busti dei personaggi illustri tra i frati Minori e dell'Ordine Francescano in generale, compreso papa Sisto IV.\nA sinistra del portale d'ingresso, l'acquasantiera \u00e8 della fine del Duecento. Vicino all'ultimo pilastro a sinistra si trova un pulpito marmoreo con colonnine tortili e figure di santi entro tabernacoletti, di artista umbro della prima met\u00e0 del Trecento. Da esso predicarono san Bernardino da Siena nel 1426 e 1427, e san Giovanni da Capestrano nel 1430.\nOrgano a canne.\nNella basilica vi \u00e8 l'organo a canne Mascioni \"opus 1053\", costruito nel 1982. Con tre tastiere di 61 tasti ciascuna ed una pedaliera di 32, \u00e8 a trasmissione elettrica. Le canne sono prive di mostra e sono tutte collocate dietro stalli del coro, che le celano completamente alla vista; la consolle, invece, si trova generalmente nel transetto destro.\nAttuali organisti della basilica.\nM\u00b0 Piergiovanni Domeneghini primo organista e organista della \"Cappella Musicale della Basilica Papale di San Francesco in Assisi\"\nM\u00b0 Alessandro Bianconi secondo organista"}
{"id": "420640", "revid": "486946", "url": "https://it.wikipedia.org/wiki?curid=420640", "title": "Santa Monica, citt\u00e0", "text": ""}
{"id": "420641", "revid": "1705737", "url": "https://it.wikipedia.org/wiki?curid=420641", "title": "Columbia (personificazione)", "text": "Columbia \u00e8 un nome poetico, primo nome popolare per gli Stati Uniti d'America, risalente a prima della rivoluzione, ma che cadde in disuso all'inizio del XX secolo. \u00c8 all'origine del nome del Distretto di Columbia e della Columbia Britannica.\nAlla personificazione degli Stati Uniti \u00e8 dedicata la canzone patriottica Hail, Columbia.\nStoria.\nIl nome proprio \"Columbia\" \u00e8 ampiamente usato in inglese ed \u00e8 derivato da quello di Cristoforo Colombo: venne quindi usato in senso ampio per indicare il continente americano; il termine \"precolombiano\" venne utilizzato per riferirsi alle culture americane precedenti all'arrivo di Colombo e degli altri esploratori europei.\nColumbia fu anche una personificazione femminile degli Stati Uniti, similarmente a quella maschile rappresentata dallo Zio Sam, alla britannica Britannia, all'Italia turrita o alla francese Marianna, spesso visibile in disegni politici fino ai primi del XX secolo e ancor'oggi usata dalla Columbia Pictures, anche se la sua attuale incarnazione appare in modo molto differente.\nIl termine inglese \"Columbian\" veniva usato per significare \"dagli Stati Uniti\" e si \u00e8 suggerito che dovrebbe essere usato nuovamente come termine alternativo per \"statunitense\", quando ci si riferisce a una persona proveniente dagli Stati Uniti, ma non \u00e8 comunque rientrato nell'uso generale (forse anche per una possibile confusione con \"Colombian\")."}
{"id": "420644", "revid": "767487", "url": "https://it.wikipedia.org/wiki?curid=420644", "title": "Guttermouth", "text": "I Guttermouth sono un gruppo musicale punk rock statunitense, nato nel 1988 a Huntington Beach (California)."}
{"id": "420645", "revid": "119143979", "url": "https://it.wikipedia.org/wiki?curid=420645", "title": "Crossover thrash", "text": "Il crossover thrash \u00e8 un genere musicale nato nei primi anni ottanta negli Stati Uniti, dato dalla fusione di elementi hardcore punk e thrash metal, con influenze reciproche.\nIl genere segna una linea di continuum tra heavy metal e punk rock. Altri generi che hanno questa caratteristica stilistica sono il thrashcore, il grindcore e lo skate punk.\nStoria.\nI Void, gruppo nato nel 1980, sono considerati il primo gruppo crossover thrash. In particolare il loro split album con i The Faith del 1982 \u00e8 uno dei primi dischi in cui l'approccio tecnico si accosta in maniera influente al lato musicale caotico tipico dell'hardcore.\nHanno fatto parte o fanno parte della scena crossover thrash statunitense gli Agnostic Front, i Cro-Mags, i Warzone, i Murphy's Law e i Prong, tutti gruppi originari di New York."}
{"id": "420651", "revid": "2519", "url": "https://it.wikipedia.org/wiki?curid=420651", "title": "Abbazia di Piona", "text": "L'abbazia di Piona, o priorato di Piona, \u00e8 un'abbazia italiana che si trova sulla sponda lecchese del lago di Como, nel territorio del comune di Colico.\nL'abbazia sorge sull'estremit\u00e0 della penisola detta \"Olgiasca\" che, protendendosi nel Lago di Como, forma una caratteristica insenatura.\nLo scenario.\nLa primitiva chiesa dedicata a Santa Giustina sorse in et\u00e0 medievale, intorno al 617; ad essa sarebbe seguita sempre nel VII secolo, la fondazione di un priorato benedettino legato ai monaci benedettini bianchi di San Colombano. Verso la fine dell'XI secolo il suo complesso abbaziale venne inserito nel movimento riformatore che faceva capo a Cluny.\nIl posto, per quanto decentrato si trovava lungo una rotta militare particolarmente strategica per il tempo, importanza che mantenne anche in et\u00e0 moderna e contemporanea e per il cui possesso si schierarono eserciti locali, regali ed imperiali.\nSi tratta della strada che collega, attraverso la Valtellina, il milanese e quindi l'Italia centro-settentrionale all'Europa e che per questo rivestiva un'importanza strategica decisiva. Il suo possesso assicurava a quanti ne avevano il controllo la porta d'accesso pi\u00f9 agevole verso il cuore dell'Europa.\nCos\u00ec fu per i Celti poi per i Romani, i Longobardi, i Franchi, gli Ottonidi per arrivare a Carlo V che attraverso essa univa la Spagna alle Fiandre, per finire con i napoleonici ed, in tempi pi\u00f9 recenti, con le truppe naziste in rotta verso la Germania sconfitta.\nTra questa strada ed il priorato si erge il promontorio del Montecchio (promontorio) che lo nasconde e ne rende difficile il raggiungimento. Forse il clangore degli eserciti riusc\u00ec a interrompere il silenzio mistico che circondava l'abbazia o forse questa non si era accorta di quanto la storia andava svolgendole attorno, quasi timorosa di disturbare quella quiete irreale in cui \u00e8 tuttora immersa e di offendere le lodi e i canti gregoriani che, unici suoni, ne rompevano il silenzio o, per meglio dire, la \"taciturnitas\" della vita monastica.\nLa storia.\nLe prime notizie storiche risalgono al VII secolo, a un cippo coevo, ora sistemato sotto i portici dell'abbazia, che testimonia la costruzione di un oratorio voluto da Agrippino, tredicesimo vescovo di Como:\nSecondo alcuni, il rudere di un'abside che ancora svetta dietro l'attuale chiesa di San Nicola apparterrebbe a questo primitivo edificio cultuale, anche se un'osservazione del modo in cui la struttura fu edificata lascia intendere una struttura costruita tra i secoli XI e XII.\nGli storici si sono esercitati sulle reali intenzioni di Agrippino e sulla destinazione di quello che potrebbe essere stato un asceterio, ma tutte le ipotesi rimangono senza risposta affondando le loro radici nella nebbia dell'alto medioevo, in un periodo, peraltro, scosso dai dibattiti tricapitolini.\nForse Agrippino voleva solamente erigere una chiesa in onore di Santa Giustina o creare un plesso monastico magari femminile o forse un posto dove ritirarsi in preghiera e meditazione in attesa dell'ultimo passaggio: noi non abbiamo la risposta, n\u00e9 aiuta il lemma \"Oratorium\" inciso nel cippo, dati i suoi molteplici significati.\nLa chiesa di San Nicola.\nNell'attuale Piona esistono, dunque, due edifici: l'odierna chiesa di San Nicola, costituente il vero e proprio nucleo edilizio del Priorato di Piona, e in posizione retrostante resti di un primitivo edificio ossia un rudere di una porzione di abside che pu\u00f2 ragionevolmente essere attribuita all\"'oratorium\" voluto da Agrippino.\nSono resti che, per le loro dimensioni, fanno pensare a un edificio piccolo e raccolto, degradato col tempo e quindi distrutto, che cos\u00ec ha fatto posto al successivo edificio dedicato a San Nicola.\nDella costruzione di quest'ultimo non si ha una datazione certa n\u00e9 una documentazione storica che ne testimoni attori ed intenzioni.\nAgli inizi del XX secolo \u00e8 stata casualmente scoperta un'iscrizione all'interno della chiesa che affermava che la stessa era stata consacrata nel 1138 alla Vergine, dal che si deduce che a quella data l'edificio, ora dedicato a San Nicola, esisteva gi\u00e0. Oscuro rimane il passaggio dedicatorio dalla Vergine a San Nicola; \u00e8 un enigma che rimane tale, oggetto di studi e speculazioni per gli specialisti.\nAltre date certe sono quelle del 1252 e 1257 nelle quali, \u00e8 certificato da due lapidi, fu costruito, per iniziativa del priore Bonacorso da Canova di Gravedona, l'attuale chiostro forse in sostituzione di uno precedente degradato o pi\u00f9 piccolo.\nSi \u00e8 pensato che il priorato potesse essere il risultato della traslazione di un pi\u00f9 vetusto monastero, quello di San Pietro di Vallate, ma studi recenti hanno respinto tale ipotesi. Rimane pi\u00f9 credibile la successione dall'asceterio di Santa Giustina, ormai distrutto, con una nuova dedica conseguente alla diffusione del culto di San Nicola.\nL'architettura.\nL'architettura del complesso abbaziale rientra nel cosiddetto \"romanico lombardo\" con influenze transalpine. In alcuni particolari ci sono degli spunti che fanno pensare al gotico francese di ispirazione cluniacense, cosa verosimile tenuto conto dei rapporti con la casa madre, Cluny.\nLa chiesa, a navata unica terminante in un'abside con copertura a botte affrescata, \u00e8 lunga circa 20 metri e larga circa 8, il che ne fa una costruzione non grande e raccolta, comunque idonea ad una piccola comunit\u00e0 monastica.\nL'edificio attuale \u00e8 il risultato di un ampliamento, per allungamento, di una precedente chiesa la cui consacrazione, come si \u00e8 visto, risale al 1138; l'esame delle caratteristiche architettoniche della nuova addizione ne suggerisce per la costruzione il XII secolo. In particolare, la chiesa sarebbe stata allungata verso occidente, andando cos\u00ec a inglobare e a innalzare un atrio che introduceva la facciata dell'edificio originario. L'attuale facciata porta ancora i segni di una realizzazione effettuata in due fasi costruttive distinte, con la parte superiore realizzata in un'epoca pi\u00f9 tarda rispetto a quella inferiore.\nLa geometria della navata \u00e8 rettangolare lievemente irregolare con la parte aggiunta non perfettamente in linea con l'asse dei primitivi muri perimetrali. All'interno della navata tr ovano posto due leoni stilofori in stile tardoromanico.\nLa chiesa ha oggi un campanile quadrato che \u00e8 stato ricostruito alla fine del XVIII secolo in seguito al crollo del campanile precedente che era di forma ottagonale, su base quadrata, come quello che si trova a Gravedona; anche la collocazione del campanile era diversa, si trovava sul lato opposto della chiesa e il crollo avvenne a causa della forte pendenza del terreno, cos\u00ec come si pu\u00f2 notare nel Cenacolo della Chiesa di Santa Maria delle Grazie di Milano dipinto da Leonardo da Vinci.\nIl campanile del Cenacolo, con alle spalle un paesaggio tipicamente lariano presenta infatti una forte pendenza, \u00e8 ottagonale e non \u00e8 addossato alla facciata come a Gravedona ma sulla parete laterale esterna della chiesa.\nQuesta presenza nel Cenacolo \u00e8 dovuta al legame esistente fra Leonardo e alcuni componenti della famiglia Birago che deteneva la commenda del Priorato di Piona.\nL'abside.\nL'abside presenta delle finestrelle a doppio sguincio ed \u00e8 affrescata nella volta con una mandorla, quasi illeggibile, racchiudente un Cristo in maest\u00e0 con simboli evangelici.\nNella parete sottostante sono affrescati gli Apostoli in postura ieratica bizantineggiante. Vi \u00e8 incertezza sugli autori degli affreschi e sulla loro datazione che potrebbe essere del XII-XIII secolo .\nAll'esterno presenta un'ornatura con leggeri ed eleganti archetti. Poco dietro rimane il rudere dell'abside di un precedente edificio ecclesiale, la probabile chiesa di Santa Giustina del vescovo Agrippino.\nIl chiostro.\nAddossato alla parete sud della chiesa si trova un bel chiostro costruito successivamente, probabilmente in sostituzione di uno precedente di cui non si ha notizia, notevole per la bellezza degli archi e dei capitelli finemente scolpiti con figure ed allegorie care a Cluny.\nIl chiostro ha una forma quadrangolare irregolare che gli fa assumere un aspetto leggermente romboidale. \u00c8 racchiuso da archi a sesto pieno poggianti su colonnine e capitelli estremamente eleganti e interessanti per i loro particolari architettonici, diversi uno dall'altro. Il complesso assume l'aspetto particolarmente armonioso e quieto dell'architettura romanica anche se nei capitelli si sente l'influenza del gotico francese o secondo alcuni del gotico cluniacense puro.\nLa parete nord del portico \u00e8 ornata da un affresco particolare, una sorta di calendario simbolico con scene che fanno riferimento a singoli mesi o stagioni dell'anno e rappresentanti i lavori agricoli tipici del periodo. Questo disegno \u00e8 una striscia, quasi un fumetto che percorre la parete, di non eccelsa fattura artistica ma gentile e ingenuo, molto interessante per la testimonianza che d\u00e0 della vita quotidiana e dei lavori che venivano eseguiti.\nResidui di affreschi pi\u00f9 o meno leggibili si trovano anche nelle altre pareti del chiostro.\nL'evoluzione.\nIl priorato di Piona era inserito in quella grande rete monastica che da Cluny si era irradiata in tutta la cristianit\u00e0 sulla spinta di una nuova evangelizzazione e del bisogno di una riforma della Chiesa ormai sentita come corrotta e temporale. Da questo movimento deriv\u00f2 alla Chiesa nuova linfa religiosa, vitale per la sua missione, ma anche una maggiore crescita politica in un momento che presto sar\u00e0 teatro della contesa fra istituzioni universali, Papato ed Impero.\nCluny e il suo movimento ebbero un enorme successo religioso e un grandioso sviluppo economico e politico all'ombra di potenti patroni politico-militari, successo strettamente correlato al loro favore. Ma con l'affievolirsi di questo e con la comparsa di altri concorrenti religiosi, i cistercensi che meglio interpretavano le mutate esigenze spirituali, inizi\u00f2 il declino di Cluny e quello della sua rete tanto miracolosamente costruita e tanto capillarmente diffusa.\nLa comparsa, infine, del suo pi\u00f9 grande nemico dichiarato, Bernardo di Chiaravalle, accelerer\u00e0 la sua fine.\nLo sfarzo delle cerimonie, la grandiosit\u00e0 degli edifici maggiori, il mutato interesse dei potenti perderanno Cluny e con essa molti dei priorati affiliati.\nL'epilogo.\nAnche Piona seguir\u00e0 la sorte di Cluny e di altri priorati: lentamente ed inesorabilmente decadr\u00e0, diminuiranno i monaci sempre di pi\u00f9 e il suo priorato si ridurr\u00e0 a prebenda. Prebenda da scambiarsi tra i potenti del momento, come occasione di gratificazione per i propri sodali fedeli, per i benefici economici che se ne potevano estorcere senza, peraltro obbligo di quegli interventi di ordine materiale e morale che avrebbero potuto salvare Piona.\n\u00c8 l'istituto della commenda, del patronato che si riduce a sfruttamento delle risorse commendate quasi sempre senza interventi restitutori.\nAttraverso una temperie di avvenimenti storici quel monastero che nel medioevo era stato una delle punte di diamante dell'evangelizzazione cluniacense, in questa parte del lago di Como, cadr\u00e0 in propriet\u00e0 privata.\nSolo la munificenza della famiglia Rocca, ultima proprietaria del complesso, fece rinascere il monastero con la sua donazione alla congregazione cistercense di Casamari, in memoria di un membro della famiglia, Cesare Rocca, e della moglie, Lidia, uccisi nell'Eccidio del cantiere Gondrand durante la Guerra d'Etiopia. I monaci cisternensi presero possesso del priorato il 13 febbraio 1938.\nComunit\u00e0 cistercense.\nAppartengono alla Congregazione di Casamari i monaci che sono membra vive della comunit\u00e0 di Piona:\nI monaci cistercensi della comunit\u00e0 di Piona si sono cimentati da secoli nella produzione di vari elisir a base di alcool ed erbe, tra cui le fortissime Gocce Imperiali (90\u00b0), l'Alpestre a base di erbe alpine e l'Elisir San Bernardo, un amaro con propriet\u00e0 digestive. Ad oggi, i monaci rimasti nell'abbazia continuano a produrre i suddetti liquori che rappresentano una fonte di sostentamento economico per la comunit\u00e0."}
{"id": "420654", "revid": "1652635", "url": "https://it.wikipedia.org/wiki?curid=420654", "title": "Mastino napoletano", "text": "Il mastino napoletano \u00e8 una razza canina derivante dai molossoidi rustici, diffusi nelle campagne delle regioni meridionali italiane.\nLa razza \u00e8 discendente diretta dei grossi molossi assiro-babilonesi, diffuso poi dai Romani in tutta Europa.\nData la sua forte storicit\u00e0, il mastino napoletano rappresenta un vero e proprio \"monumento vivente\" della moderna cinofilia.\nDurante il regno borbonico, conosciuto come \"Cane 'e presa\", fu utilizzato come cane da guardia e successivamente, durante l'epoca del brigantaggio, fu usato come \"soldato\" contro l'esercito sabaudo. Ha una potenza mascellare di circa 80 kg.\nRischiata l'estinzione agli inizi del XX secolo, la razza fu riscoperta durante il secondo dopoguerra nelle campagne napoletane ed avellinesi, dalle quali \u00e8 scaturito l'attuale nome di \"mastino napoletano\".\nStoria.\nLa prima testimonianza dell'esistenza di un molossoide in compagnia dell'uomo \u00e8 un bassorilievo Assiro risalente al IX secolo a.C. e conservato oggi al British Museum di Londra, il quale raffigura un cane di grossa mole con arti possenti e struttura leonina con pelle che si raccoglie in pliche e pieghe sul collo e sulla testa. Il cane, alto circa 80cm in quanto supera in altezza la cintola del conduttore, \u00e8 tenuto da un uomo che porta in mano un bastone, molto probabilmente per consapevolizzare lo spettatore riguardo al carattere dell'animale.\nL'ipotesi pi\u00f9 accreditata vuole che prima ancora dei Romani furono i Fenici a diffondere in tutto il mediterraneo la razza. Tuttavia dai resoconti dell'epoca romana non risulta alcun tipo di cane simile, e specialmente nel \"De bello gallico\" di Giulio Cesare, in cui pur descrivendo dettagliatamente quell'isola non si fa menzione ai cani della Britannia. Altra ipotesi \u00e8 che la diretta discendenza sia quella del cane da guerra romano, il \"canis pugnax\", introdotto in Britannia dalle legioni, dal quale discendono anche gli attuali molossoidi inglesi come il Mastiff e il Bulldog. Il \"pugnax Britanniae\" fu portato in Italia ed era famoso per la sua grandezza e forza ma non era affatto superiore al canis pugnax in ambito militare, tanto che le legioni non lo adottarono mai. In effetti questi cani inglesi furono mandati a combattere nei circhi contro uomini e animali, come avvenne anche per gli elefanti da guerra catturati in altre aree e che militarmente non servivano. Analizzando le conquiste romane si nota come i \"canes pugnaces\", seguendo le legioni, abbiano dato vita a tutti i molossoidi europei, come i cani da presa spagnoli, l'odierno Dogue de Bordeaux francese, i Mastiff e Bulldog inglesi, gli oggi estinti mastini belgi, quelli molossoidi d'oltralpe come il Gran bovaro svizzero, i Rottweiler, Bullenbeisser e Saupacker tedeschi e cos\u00ec via.\nAll'epoca romana risalgono le prime notizie scritte riferibili alla razza e le stesse sono da ricercare nelle citazioni del \"Canis Pugnax\" pesante, l'antico molosso romano impiegato nelle arene contro le belve e nella guardia alle ville di campagna. Una variante leggera veniva impiegata ma solo eccezionalmente dalle legioni come cane da guerra, poich\u00e9 i Romani in genere non li usavano affatto in battaglia ma per la guardia a postazioni militari. Per quanto riguarda l'uso in battaglia si sa solo dei canes pugnaces usati per snidare i ribelli in Sardegna nel III secolo a.C. Il canis pugnax era comunque un animale versatile, usato nella sua variante leggera anche nella caccia alla grande selvaggina, nella conduzione delle mandrie e per la difesa personale. All'inizio, i mastini vennero anche impiegati nei combattimenti nelle arene e nei \"ludi venatorii\"; col passare dei secoli, il molosso italiano ha mantenuto il suo \"posto di lavoro\" al fianco di mandriani, carrettieri, cacciatori e anche briganti (celebri sono le sue rappresentazioni nei quadri settecenteschi di Bartolomeo Pinelli).\nDurante l'epoca del brigantaggio, il Mastino napoletano (all'epoca chiamato \"Cane 'e presa\"), assieme al Cane corso, quest'ultimo cane definito \"cugino\" al mastino, fu usato dai briganti durante le rivolte contro l'esercito sabaudo e per fare la guardia nei rifugi. Dopo la disfatta di Gaeta, il mastino puro si estinse quasi del tutto rimanendone solo pochi esemplari che diedero vita al mastino da masseria.\nPerse le sue tracce per numerosi anni, nel corso della met\u00e0 del XX secolo, allevato principalmente nelle campagne napoletane e avellinesi, grazie a Piero Scanziani fu riscoperto dalla cinofilia ufficiale il mastino in una versione comunque pi\u00f9 \"pesante\" rispetto a quella antica.\nVale la pena di citare le parole con cui Scanziani ricorda il suo incontro con \"Guaglione\", il capostipite dei libri genealogici del nostro mastino:\nInizialmente vennero mantenute le denominazioni \"cane 'e presa\", \"molosso italiano\", \"cane mastino\", \"cane corso\", poi attorno alla met\u00e0 degli anni '60, venne stabilita la denominazione di \"mastino napoletano\".\nLa razza fu successivamente perfezionata dall'allevatore Mario Querci, con lo storico affisso di allevamento \"di Ponzano\", che riusc\u00ec a selezionare un tipo di cane che rispecchia l'odierno Mastino.\nIl mastino descritto da Columella (\"De re rustica\", I secolo d.C).\nColumella descrive due tipologie di cane, adatte rispettivamente alla guardia del gregge (il cane bianco descritto fa probabilmente riferimento al pastore abruzzese), e alla guardia dei cortili e della propriet\u00e0 (appunto il mastino napoletano).\nDi seguito si riportano alcuni stralci interessanti:\nComportamento e carattere.\nCarattere forte e leale, non ingiustificatamente aggressivo o mordace, difensore della propriet\u00e0 e delle persone; ha sempre un comportamento vigile, intelligente, nobile e maestoso. \nSebbene sia un cane dalla mole importante, in caso di necessit\u00e0 riesce a scattare ed intervenire in modo fulmineo e sorprendente; queste caratteristiche, unite alla forza, alla determinazione e al coraggio, ne fanno un guardiano naturale e praticamente perfetto.\n\u00c8 un cane molto legato al padrone e instaura un legame molto stretto con i bambini.\nSolo in apparenza pu\u00f2 apparire sornione; lo spirito del combattente \u00e8 in realt\u00e0 solo sopito, pronto a risvegliarsi in caso di necessit\u00e0.\nAmbiente di vita.\n\u00c8 un cane che necessita perlomeno di un giardino o cortile; soffre il freddo, per cui deve dormire in ambiente riscaldato nei mesi invernali.\nSalute e alimentazione.\nCome la maggior parte delle razze 'giganti', il Mastino Napoletano va soggetto alla torsione/dilatazione gastrica; sebbene i veterinari abbiano da tempo messo a punto un intervento di prevenzione chiamato gastropessi preventiva, \u00e8 importante limitare il movimento del cane dopo che esso abbia mangiato o bevuto. \u00c8 altres\u00ec consigliabile dividere la razione quotidiana in due o pi\u00f9 pasti. Molti allevatori oggi hanno abbandonato i mangimi secchi, fornendo al cane carne cruda e a volte un pastone a base di carne e verdure.\nAltra frequente problematica nel Mastino \u00e8 la fuoriuscita della 'terza palpebra', nota come Ghiandola di Harder. In questi casi il veterinario pu\u00f2 intervenire con il riposizionamento o l'asportazione della ghiandola; se il primo intervento pu\u00f2 comportare una reversibilit\u00e0 della problematica, il secondo garantisce un risultato pressoch\u00e9 definitivo.\nIl Mastino va soggetto anche ad entropion ed ectropion. Nel caso dell'entropion il margine delle palpebre \u00e8 rovesciato verso l'interno dell'occhio, per cui le ciglia irritano la cornea causando dolore ed infiammazione. \u00c8 un difetto congenito di tipo dominante che colpisce pi\u00f9 di frequente la palpebra inferiore. Si pu\u00f2 manifestare a qualunque et\u00e0 e richiede un intervento chirurgico che porti il bordo palpebrale in posizione normale. L'ectropion \u00e8 il difetto opposto: il margine delle palpebre inferiori \u00e8 rivolto verso l'esterno, esponendo la congiuntiva dell'occhio. \u00c8 meno problematico dell'entropion, e come conseguenza pi\u00f9 grave pu\u00f2 portare a una congiuntivite curabile con antibiotici. A volte ectropion ed entropion compaiono contemporaneamente: la palpebra inferiore cade verso l'esterno, quella superiore \u00e8 girata verso l'interno.\nCome molti altri molossoidi, il Mastino Napoletano pu\u00f2 andare soggetto a displasia dell'anca e del gomito, cardiopatie e malattie delle pelle (demodicosi, piodermite, seborrea primaria); la scelta di un ottimo allevamento, che fornir\u00e0 informazioni sui genitori del cucciolo e sulla salute dei loro cani contribuir\u00e0 ad avere un cane sano e funzionale.\nLa vita media di un Mastino Napoletano \u00e8 di 8, massimo 10 anni.\nAspetto.\nDiscende dal grande molosso romano, descritto da Columella (I sec.) in \"De re rustica\", diffuso in tutta Europa dalle legioni di Roma, al fianco delle quali ha combattuto, contribuendo alla formazione di molte razze di mastini negli altri paesi europei. Conservatosi lungo molti secoli nella campagna vesuviana e nella regione napoletana in genere, \u00e8 stato riselezionato dopo il 1947.\nCane di grande mole, la sua conformazione generale \u00e8 quella di un pesante brachimorfo il cui tronco \u00e8 pi\u00f9 lungo dell'altezza al garrese.\nCaratteristiche particolari.\nTronco.\nLa lunghezza del tronco \u00e8 superiore del 10% all'altezza del garrese.\nArti.\nArti anteriori.\nNell'insieme: l'appiombo visto di profilo e di fronte \u00e8 verticale con ossatura robusta e proporzionata alla mole.\nArti posteriori.\nNell'insieme devono essere potenti e robusti, in proporzione con la mole e tali da assicurare la dovuta spinta nel movimento.\nAndatura.\n\u00c8 uno dei caratteri tipici della razza. Al passo \u00e8 dinoccolata, lenta e da orso. Nel trotto ha una forte spinta del posteriore ed un buon allungo dell'anteriore. Raramente galoppa. Andatura preferita: passo e trotto. L'ambio \u00e8 tollerato.\nPelle.\nSpessa, abbondante e lassa in tutto il corpo, particolarmente alla testa dove forma numerose pliche o rughe e al margine inferiore del collo dove forma giogaia.\nMantello.\nDi colore grigio scuro, piombo e nero. Talvolta tigrato con macchie fulvo scuro. Tutti i colori sono caratterizzati da una macchia sul petto e dalle dita delle zampe di colore bianco.\nTaglia e peso.\nI maschi devono avere due testicoli di aspetto normale e ben discesi nello scroto.\nDifetti estetici.\nOgni deviazione dalle caratteristiche indicate nella descrizione delle varie regioni costituisce un difetto, che deve essere penalizzato nel giudizio in rapporto alla sua gravit\u00e0 ed alla sua diffusione."}
{"id": "420655", "revid": "2176804", "url": "https://it.wikipedia.org/wiki?curid=420655", "title": "Staphylococcus aureus", "text": "Lo stafilococco aureo (Staphylococcus aureus ) \u00e8 un batterio Gram-positivo, asporigeno, della famiglia Staphylococcaceae.\nCaratteristiche.\n\u00c8 un batterio normalmente presente nella maggioranza degli adulti; immobile, non presenta una capsula evidente ed \u00e8 catalasi-positivo. Tali batteri crescono bene in comuni terreni di coltura, sono aerobi-anaerobi facoltativi, con la possibilit\u00e0 d'utilizzo del sistema dei citocromi in presenza di ossigeno e, invece, della fermentazione in anaerobiosi. Presentano una notevole alofilia risultando, infatti, in grado di procedere allo sviluppo anche in ambienti che vedono un'elevata concentrazione (7,5%) di cloruro di sodio (il comune sale da cucina). Il nome della specie, \"aureus\", deriva dal fatto che le sue colture assumono una pigmentazione color giallo oro, dovuta principalmente alla sintesi di carotenoidi, in particolare zeaxantina. La presenza del pigmento dipende da numerosi fattori e per il riconoscimento del batterio \u00e8 necessario considerare altre peculiarit\u00e0. Essendo lo \"S. aureus\" presente a livello della cute, della mucosa della porzione anteriore del naso e della faringe, un'infezione da parte degli stessi \u00e8 possibile in ogni momento.\nLa capsula polisaccaridica \u00e8 fondamentalmente composta da un polimero di acidi uronici. Il suo potere antifagocitario protegge i batteri dall'azione dei neutrofili e dei macrofagi. Sono almeno 13 i polisaccaridi distinguibili, dei quali i tipi capsulari 5 e 8 sono posseduti dalla maggioranza (85%) dei batteri isolati nell'uomo.\nSulla superficie della cellula batterica sono presenti diverse proteine. Esse possiedono la capacit\u00e0 di interagire con altre strutture proteiche dell'organismo umano (per esempio il fibrinogeno, il plasminogeno, la laminina, ecc.). Queste proteine, proprio per la capacit\u00e0 posseduta, fungono da adesine. Tra queste va ricordata una proteina denominata \"clumping factor\" che interagisce con il fibrinogeno, legandolo e inducendone la precipitazione sulla superficie della cellula batterica. Sul vetrino, in conseguenza di ci\u00f2 \u00e8 possibile notare ammassi di cellule batteriche (da cui deriva il termine \"clump\"). Per osservarli si deve mescolare su un apposito vetrino portaoggetti una goccia di plasma con un'altra goccia di una sospensione densa di stafilococchi.\nAltra proteina di notevole significato \u00e8 la \"proteina A\", situata nella parete cellulare, che pu\u00f2 legare la porzione (Fc) di alcune immunoglobuline provocando diverse conseguenze, quali l'inibire la fagocitosi del batterio, impedire l'attivazione del sistema del complemento e provocare delle reazioni di stimolazione della moltiplicazione linfocitaria.\nPatogenesi.\n\"S. aureus\" \u00e8 responsabile di infezioni suppurative acute che possono essere dislocate in diversi distretti dell'organismo quali:\nAlcuni stipiti batterici possono provocare inoltre intossicazioni e manifestazioni morbose di vario tipo a causa di alcune caratteristiche esotossine che sono in grado di produrre.\nGli strumenti dell'azione patogena di \"S. aureus\" sono vari. Alcuni di questi favoriscono la sua moltiplicazione, come la sopracitata azione antifagocitaria della capsula, le adesine e la \"proteina A\". Altri sono legati all'azione di particolari esotossine ed enzimi capaci di danneggiare altre cellule o diffondersi ai tessuti limitrofi (ma anche distanti) al luogo dell'infezione primaria.\nNelle infezioni suppurative le tossine prodotte sono delle \"citolisine\" o \"emolisine\" \u03b1 (la pi\u00f9 diffusamente prodotta), \u03b2, \u03b3 e \u03b4 e la \"leucocidina-PV\".\nA queste vanno aggiunte alcune peculiari tossine prodotte da specifici stipiti di \"S. aureus\" quali:\nTra gli enzimi prodotti da \"S. aureus\" vanno ricordati:\nMetodi di identificazione.\nEsame colturale: 24-48 ore alla temperatura di 37\u00a0\u00b0C. Cresce bene nei normali terreni: il terreno base \u00e8 l'agar sangue, agar nutriente, o Columbia blood agar base. \nTuttavia \u00e8 meglio utilizzare piastre di agar agar-sangue di coniglio che evidenziano aloni di emolisi intorno alle colonie di stafilococco.\nIn alternativa, sfruttando l'alofilia del batterio, si utilizzano piastre di agar in cui il cloruro di sodio sia concentrato al 7,5% in modo da inibire la maggioranza degli altri batteri. Si pu\u00f2 poi aggiungere uno zucchero (generalmente mannitolo) e un indicatore di pH rosso fenolo (Terreno di Chapman o Mannitol salt agar) ottenendo cos\u00ec il viraggio dell'indicatore in seguito alla produzione di acidi a causa della fermentazione dello zucchero operata dallo stafilococco. La scelta del mannitolo dipende dal fatto che altre specie patogene di streptococco difficilmente lo fermentano.\nLa colorazione da utilizzare, allestendo preparati delle colonie, \u00e8 quella di Gram. Si potr\u00e0 cos\u00ec osservare, in caso di colonie effettivamente di \"S. aureus\", la classica disposizione a grappolo e la colorazione Gram positiva.\nLa differenziazione \u00e8 richiesta rispetto agli streptococchi e ai micrococchi.\nDai primi \"S. aureus\" si distingue per la produzione di catalasi. Dai micrococchi, poich\u00e9 questi ultimi non sono in grado di fermentare gli zuccheri, essendo aerobi obbligati.\nAltre prove utilizzabili sono quelle di agglutinazione passiva mirate verso la proteina A e il \"clumping factor\".\nInfine \u00e8 possibile anche l'identificazione precisa degli stipiti produttori di una determinata tossina, ricercando appunto la stessa nel liquido di coltura del campione in esame. Per fare ci\u00f2 si utilizzano tecniche di agglutinazione passiva (con l'impiego di piccole particelle di lattice la cui superficie viene ricoperta previamente di anticorpi anti-tossina), ma anche attraverso l'impiego di tecniche immunoenzimatiche.\nTerapia.\nL'antibiotico-resistenza \u00e8 una caratteristica spesso frequente di questi batteri, specie nelle cosiddette infezioni nosocomiali (vedi sotto), costituendo un problema da non sottovalutare. Il fenomeno della resistenza \u00e8 sempre pi\u00f9 diffuso e in rapida ascesa. Cefalosporine e penicilline non sono pi\u00f9 efficaci. Ceppi resistenti a vancomicina e meticillino-resistenti sono frequenti.\nLa determinazione della corretta scelta terapeutica deve basarsi necessariamente sull'antibiogramma. Recentemente si \u00e8 scoperto che la canapa indiana (Cannabis indica) agisce sul batterio come potente antibiotico contrastandolo\nMetodi di immunizzazione.\nSegnali incoraggianti nella direzione di un vaccino sono arrivati dal tentativo di allestirne uno nei confronti degli stipiti capsulari di tipo 5 e di tipo 8. La sperimentazione ha dato buoni risultati. L'applicazione sarebbe soprattutto la prevenzione nei soggetti a rischio, esposti per esempio al pericolo di infezioni nosocomiali.\nL\"'autovaccino\" \u00e8 utilizzato in individui non in grado di creare una risposta immunitaria efficace e soggetti a infezioni di tipo cronico.\nNel 2001 \u00e8 stato sequenziato il genoma di \"S. aureus\".\nStafilococchi e infezioni nosocomiali.\nGli agenti di queste infezioni che trovano sfogo in ambiente ospedaliero sono, sempre con maggiore frequenza, un gruppo di batteri definiti stafilococchi coagulasi-negativi.\nTra i s. coagulasi-negativi elenchiamo lo S. epidermidis (cute), S. saprophyticus (infezioni urinarie nella donna e ureteriti), S. haemolyticus, S. hominis, S. lugdunensis, S. schleiferi. Le cause delle infezioni sono di norma iatrogene. Sono frequentemente individuabili nel sangue di soggetti con impianti protesici ma anche intravascolari. Queste infezioni costituiscono un problema che pu\u00f2 spesso risultare di difficile soluzione, a causa di una diffusa farmaco-resistenza, rivolta in molti casi a pi\u00f9 farmaci che ha dato origine al cosiddetto MRSA (\"meticillin resistant Staphylococcus aureus\").\nCollegamenti esterni.\nhttp://www.eastbayexpress.com/LegalizationNation/archives/2013/07/29/fact-cannabis-kills-mrsa-disrupts-prion-diseases"}
{"id": "420658", "revid": "16073", "url": "https://it.wikipedia.org/wiki?curid=420658", "title": "No use for a name", "text": ""}
{"id": "420663", "revid": "120975877", "url": "https://it.wikipedia.org/wiki?curid=420663", "title": "Fat Wreck Chords", "text": "La Fat Wreck Chords \u00e8 un'etichetta discografica indipendente nata a San Francisco (California-USA) specializzata nel punk rock.\nFondata da Fat Mike cantante e bassista del gruppo musicale NOFX e da sua moglie Erin nel 1990.\nAlcuni artisti prodotti da questa etichetta sono: Rise Against, Against Me!, Anti-Flag, Me First and the Gimme Gimmes, NOFX, Propagandhi.\nMolti gruppi musicali della casa discografica hanno partecipato alla campagna Punk Voter iniziata da Fat Mike per incoraggiare i giovani degli Stati Uniti a votare contro George W. Bush nelle elezioni presidenziali del 2004."}
{"id": "420664", "revid": "2089644", "url": "https://it.wikipedia.org/wiki?curid=420664", "title": "Skate punk", "text": "Lo Skate punk nasce nei primi anni ottanta in California, Stati Uniti, originariamente come un sottogenere dell'hardcore punk, e nascente soprattutto dalla scena punk rock di Los Angeles. Venne cos\u00ec chiamato a causa della notevole popolarit\u00e0 fra gli skater.\nStoria.\nAnni ottanta.\nIl genere nacque nei primi anni ottanta soprattutto in zone come la California, che gi\u00e0 in anticipo pose le basi per lo sviluppo dell'hardcore punk statunitense. Lo skate punk infatti nacque come un particolare stile di hardcore punk statunitense. Esso quindi tendeva ad essere particolarmente energico, ci\u00f2 che lo caratterizzava erano i tempi pi\u00f9 veloci e chitarre pi\u00f9 distorte, caratteristiche appunto tipiche del hardcore punk. Alcuni gruppi includevano elementi heavy metal in particolare thrash/speed metal, ed una parte di questi rientrava quindi anche nella categoria punk metal, con gruppi come ad esempio i Suicidal Tendencies\nIn sintonia con atteggiamenti ferocemente anti-conformisti ed anti-autoritari dei loro sostenitori, buona parte delle band skate punk erano spesso sotto contratto con etichette indipendenti per via dei loro principi.\nAd esempio, band come JFA accusavano problemi con la polizia nei loro testi.\nCome in molti altri sottogeneri del punk rock, alcuni gruppi skate punk aderiscono inoltre all'etica dello straight edge.\nAltre band come Dr. Know, Agression, Scared Straight, Ill Repute, T.S.O.L., Gang Green, The Adolescents e NOFX caratterizzavano la scena.Molte delle band skate punk erano composte da skater che quindi manifestavano nei loro testi anche la loro passione per la pratica dello skateboard.\nAltri esempi di band simili erano Free Beer e Los Olvidados.\nAnni novanta.\nNegli anni novanta il termine skate punk assunse un significato pi\u00f9 ampio;\nmentre negli anni ottanta indicava un puro e particolare sottogenere dell'hardcore punk americano, solitamente senza influenze melodiche, comprendendo atteggiamenti anti-commerciali ed anti-conformisti e che non sconfinava al di fuori degli Stati Uniti, negli anni novanta, durante il punk revival, molte band moderne cominciarono ad emergere esponendo il punk al successo e la commercializzazione. Il termine skate punk divenne indicato per una moltitudine di band generalmente pi\u00f9 melodiche e pi\u00f9 esposte al mainstream, che introdussero sonorit\u00e0 tipicamente melodic hardcore punk e pop punk. Talvolta venne sperimentata anche l'introduzione dello ska a questi generi di punk rock pi\u00f9 orecchiabili, sviluppando quindi anche alcune particolari forme di ska punk in stile americano.\nLo skate punk inoltre, negli anni novanta, venne alleggerito nei testi, che se negli anni ottanta prevedevano atteggiamenti aggressivi e critici verso la societ\u00e0 contemporanea, negli anni novanta tendeva spesso ad avere un senso dello humor, e veniva solitamente inteso come sinonimo di divertimento, con ironia, e nel caso fosse stato critico, in ogni caso meno esplicito.\nVennero incluse nello skate punk quindi anche molte band della sonorit\u00e0 pi\u00f9 assimilabili, talvolta lontane dal pi\u00f9 aggressivo e tipico hardcore punk americano anni ottanta, ma anzi con influenze ska punk, pop punk, melodic hardcore punk, ad esempio: Against All Authority, Lagwagon, Glue Gun, No Use for a Name, Down by Law, Plow United, U.S. Bombs, Anti-Flag, Face to Face, The Joykiller, Jeffries Fan Club, Unwritten Law, blink-182, MxPx, Bouncing Souls, 88 Fingers Louie. Anche alcune band che caratterizzavano la scena skate punk degli 80 come The Offspring, ma soprattutto NOFX, alleggerirono le sonorit\u00e0 introducendo i tipici e gi\u00e0 citati elementi stilistici pi\u00f9 orecchiabili tanto in voga negli anni novanta.\nQuesto nuovo tipo di skate punk varcher\u00e0 le soglie degli Stati Uniti sviluppandosi notevolmente anche in Svezia con gruppi come Millencolin, Satanic Surfers, No Fun At All, Randy o Bombshell Rocks, o in Giappone con gli HI-Standard.\nIl movimento skate punk raggiunse quindi il picco commerciale negli anni novanta durante il revival, grazie anche al Vans Warped Tour, in cui il primo anno, parteciparono le leggende dello ska punk, i Sublime e la Riot Grrrl band L7. Nel Vans Warped Tour del 1997 invece parteciparono band come Descendents, Lagwagon, Suicide Machines, Pennywise, Face to Face, Millencolin e The Bouncing Souls."}
{"id": "420667", "revid": "76963", "url": "https://it.wikipedia.org/wiki?curid=420667", "title": "Gazzetta del Sud", "text": "La Gazzetta del Sud \u00e8 un quotidiano del Mezzogiorno con sede a Messina. \u00c8, per importanza e diffusione, il primo quotidiano in Calabria e nella provincia di Messina. Nel 2017, la Societ\u00e0 Editrice Sud, editrice della Gazzetta del Sud, ha acquisito la quota di maggioranza della societ\u00e0 Giornale di Sicilia Editoriale Poligrafica S.p.a., editrice del \"Giornale di Sicilia\" e oggi ne detiene il 100%..\nStoria.\nIl quotidiano, fondato a Messina nel 1952 dal Cavaliere del Lavoro Uberto Bonino, industriale e deputato all'Assemblea Costituente e poi alla Camera eletto nelle liste del Partito Liberale Italiano, del Partito Nazionale Monarchico e del Movimento Sociale Italiano, ha ereditato dal fondatore uno spirito politico di stampo moderato e liberale.\nBonino, gi\u00e0 editore del \"Notiziario di Messina\" assieme all'on. Gaetano Martino, lasci\u00f2 il PLI e la societ\u00e0 editrice nel 1951, anno in cui fonda la SES (Societ\u00e0 Editrice Siciliana, oggi Societ\u00e0 Editrice Sud), che dal 13 aprile del 1952 inizia a pubblicare la nuova testata. Dal 1988, anno della morte del sen. Bonino, la Fondazione Bonino-Pulejo da lui fondata nel 1972, per volont\u00e0 testamentaria \u00e8 divenuta azionista di maggioranza della SES. Dal 1988 al 2019, la Ses \u00e8 stata guidata da Giovanni Morgante, braccio destro del sen. Bonino, fino alla sua scomparsa nel 2019. A succedergli nella presidenza per scelta unanime degli azionisti il figlio Pasquale (Lino) Morgante, che dal 2012 era gi\u00e0 direttore editoriale e amministratore delegato. Dal 1968 al 2012 la Gazzetta del Sud \u00e8 stata diretta da Antonino Calarco, salvo dal 1979 al 1983, quando Calarco fu senatore DC e la direzione del quotidiano fu assunta dal vicedirettore Biagio Belfiore. Oggi \u00e8 direttore responsabile Alessandro Notarstefano, che ne ha raccolto il testimone. \nNata per essere tra Sicilia e Calabria un \u201cponte\u201d informativo, che nelle cronache oggettivamente narrate ne valorizzasse risorse ed eccellenze, oggi Gazzetta del Sud garantisce un'informazione qualificata, libera, capillare con speciale attenzione alle cronache locali dei territori di riferimento, grazie all'impegno del corpo redazionale e della fitta rete di collaboratori. Importante anche l'investimento tecnologico che, pur nella valorizzazione del tradizionale formato cartaceo, ha condotto ad una sostanziale implementazione dell'informazione digitale, portando il sito gazzettadelsud.it a raggiungere livelli di crescita record certificati. Recentemente l'informazione digitale \u00e8 stata arricchita con una sezione dedicata alla Puglia. \nAlla direzione della Gazzetta del Sud si sono succeduti: Gino Bruti, Michele Torre, Lino Amendolia, Orsino Orsini, Sergio Pacini, Antonino (Nino) Calarco (1968-2012), Alessandro Notarstefano (dal 2012 a tutt'oggi).\nEdizioni.\nIl quotidiano viene pubblicato in quattro edizioni dedicate in Sicilia orientale e Calabria:\nOgni gioved\u00ec all'interno di ciascuna delle edizioni viene pubblicato l'inserto gratuito Noi Magazine, dedicato al pubblico giovane e al comparto dell'Istruzione. All'inserto, pubblicato da quasi trent'anni, \u00e8 legato dal 2019 il progetto \u201cGazzetta del Sud in classe con Noi Magazine\u201d, promosso da Ses assieme alle scuole e alle Universit\u00e0 dei territori di riferimento per incentivare nei giovani l'interesse all'informazione di qualit\u00e0, alla lettura critica e alla scrittura responsabile. Gazzetta del Sud contribuisce cos\u00ec, attraverso un'azione culturale informativa e formativa condotta sui territori di riferimento con il sostegno dell'Ordine dei Giornalisti e dell'Ufficio scolastico, anche alle strategie di contrasto alla dispersione scolastica e all'abbandono degli studi.\nIl nuovo formato.\nIl 15 settembre 2018, in occasione del restyling grafico della testata, \u00e8 stato introdotto un nuovo formato tabloid."}
{"id": "420668", "revid": "767487", "url": "https://it.wikipedia.org/wiki?curid=420668", "title": "No Fun at All", "text": "I No Fun at All (talvolta abbreviato NFAA) sono un gruppo musicale skate punk svedese formatosi a Skinnskatteberg nel 1991.\nIl gruppo \u00e8 composto da: Mikael Danielsson (chitarra), Henrik Sunvisson (basso) e Jimmy Olsson (voce e batteria).\nIl nome deriva da una canzone dei Sex Pistols \"No Fun\" (cover della canzone omonima degli Stooges e dal nome del gruppo musicale Sick of It All e significa \"tutt'altro che divertente\" o \"non affatto divertente\".\nStoria del gruppo.\n1991-1993.\nLa band inizia a suonare per vari locali e feste dell'hinterland sino a che a fine '91 registrano un primo demo intitolato Touchdown composto da 8 tracce e successivamente inserito in una raccolta della Burning Heart Records insieme ai demo di altre band (tra le quali Puffball e Millencolin).\n1993-1998.\nNel 1993 Jimmy Olsson lascia il gruppo per concentrarsi su un'altra band: i Sober.\nIn seguito i due rimasti reclutano 3 nuovi membri: Ingemar Jansson (voce), Krister Johansson (chitarra) e Kjell Ramstedt (batteria). Con questa formazione (che rimarr\u00e0 poi quella storica) la band registra e pubblica un primo EP intitolato Vision. Dell'ep furono stampate 1000 copie con la speranza di riuscirne a vendere una buona parte, ma con grande sorpresa fece subito il tutto esaurito e la Burning Heart Records ne ristamp\u00f2 subito altre 25\u00a0000 copie.\nL'anno seguente arriva il primo disco completo chiamato \"No Straight Angles\", un disco composto molto grezzo nello stile che rimanda allo stile adottato anche da altre band svedesi come i Millencolin. Le canzoni non sono ancora frutto di una maturit\u00e0 artistica, infatti la band dopo il terzo album abbandona quasi tutti i pezzi nelle esibizioni live.\nNel 1995 esce \"Out of Bounds\" (\"Fuori dai limiti\"), album considerato dai fans come il migliore della band. In questo album sono contenuti i pezzi pi\u00f9 classici: da \"Beat 'em Down\" a \"Stranded\", da \"In a Moment\" a \"Perfection\"; lo stile \u00e8 molto simile al precedente ma i pezzi son pi\u00f9 studiati e curati. Sono due gli estratti di questo album con relativi video: \"Stranded\" e \"In a Rhyme\". Il successo del disco porta la band per la prima volta a un tour oltreoceano negli Stati Uniti. La band si mette di nuovo al lavoro e due anni dopo il successo di Out Of Bounds torna con un nuovo disco intitolato \"The Big Knockover\" (\"Il grande rovesciamento\"), preceduto dal singolo \"Should Have Known\", il cui video per la prima volta viene trasmesso da MTV. Dall'album traspare la maturit\u00e0 ormai raggiunta da questa band che riesce a dare un'impronta propria alle canzoni che si distacca dalle altre band punk. Il successo \u00e8 simile a quello del precedente, sperandolo anche nelle vendite, tanto che l'anno seguente la band pubblica (Live In Tokyo), primo e unico album dal vivo della band sino a questo momento, e una raccolta di b-side e pezzi mai pubblicati, oltre che vecchi demo, intitolata \"EP's Going Steady\".\nScioglimento e reunion.\nNel 1999, Henrik Sunvisson lascia i No Fun at All e Mikael Danielsson passa dalla chitarra al basso.\nL'11 novembre del 2001 dopo 10 anni di carriera si sono sciolti.\nA circa un anno dallo scioglimento, attraverso il proprio forum, la band chiese ai fan di votare quali pezzi volessero nella raccolta \"Master Celebration\" che sarebbe uscita lo stesso anno con la Epitaph.\nNonostante la band fosse sciolta dal 2003 sino al 2008, i membri del gruppo hanno continuato a fare qualche concerto, soprattutto tra Svezia e Germania.\nProprio durante uno di questi concerti durante un festival in Germania la band ha annunciato l'uscita di un nuovo album. L'album, il quinto lavoro in studio della band, s'intitola \"Low Rider\" e uscir\u00e0 il 14 novembre con la Beat 'em Down Records, etichetta indipendente di propriet\u00e0 di alcuni componenti della band. Preceduto dal singolo \"Reckless (I Don't Wanna)\" (pubblicato il 1\u00ba novembre 2008, il disco segna anche il ritorno alla chitarra (come era gi\u00e0 avvenuto nei concerti precedenti) di Mikael che nel precedente era passato al basso, mentre Steven passa al basso."}
{"id": "420671", "revid": "8911", "url": "https://it.wikipedia.org/wiki?curid=420671", "title": "Spinaci", "text": ""}
{"id": "420673", "revid": "74801", "url": "https://it.wikipedia.org/wiki?curid=420673", "title": "Skinnskatteberg", "text": "Skinnskatteberg \u00e8 una citt\u00e0 della Svezia situato nella Contea di V\u00e4stmanland, una zona ricca di laghi. Sede dell'omonimo comune, nel 2005 aveva una popolazione di abitanti.\nConosciuta in et\u00e0 medievale col nome di \"Skinns\u00e4ckeberg\" (montagne Skinsack) forse chiamato cos\u00ec in riferimento ai sacchi per trasportare materiali sulle montagne.\nL'area \u00e8 situata a Bergslagen (Il distretto minerario della Svezia centrale), zona ricca di miniere di ferro sfruttate fin dal XIV secolo."}
{"id": "420675", "revid": "124123", "url": "https://it.wikipedia.org/wiki?curid=420675", "title": "Abane Ramdane", "text": "\u00c8 ricordato soprattutto come uno dei protagonisti della guerra d'Algeria.\nBiografia.\nNato nel 1920 in Cabilia da una famiglia di modeste condizioni, riusc\u00ec a frequentare gli studi superiori e consegu\u00ec il \"baccalaur\u00e9at\" (la maturit\u00e0) nel 1941, cosa che all'epoca riusciva a ben pochi \"indigeni\". Agli inizi della seconda guerra mondiale comp\u00ec il servizio militare nell'esercito francese col grado di sergente.\nNel 1943 entr\u00f2 a far parte del Partito del Popolo Algerino (PPA) e in seguito dell'Organisation Sp\u00e9ciale (Organizzazione Speciale, OS, struttura militare segreta). Arrestato nel 1951, fu condannato a 6 anni di prigione. Dal carcere non cess\u00f2 comunque di organizzare una serie di scioperi. Appena liberato, nel 1955, si un\u00ec al Fronte di Liberazione Nazionale (FLN), dove acquis\u00ec subito una posizione di \"leader\".\nS'impegn\u00f2 a tracciare le linee guida del movimento rivoluzionario, e si adoper\u00f2 per la realizzazione del Congresso della Soummam (agosto 1956). La visione che cerc\u00f2 di fare accettare agli altri \"leader\" della rivoluzione era quella di un futuro Stato indipendente in cui l'elemento politico prevalesse sull'elemento militare. Uno Stato dotato di pluralismo politico e linguistico. Il Congresso adott\u00f2 la \"piattaforma della Soummam\", in cui\nAbane era un politico profondo e raffinato, ma il suo modo di esprimersi con franchezza e il suo buon livello d'istruzione gli valsero non poche inimicizie. Vittima delle lotte interne al FLN tra i colonnelli, che parteggiavano per il potere militare, e i difensori del primato accordato alla politica, venne isolato e attirato in una trappola in Marocco. Su ordine dei \"colonnelli\" del CCE, e precisamente Lakhdar Ben Tobbal, Abdelhafid Boussouf e Belkacem Krim, Abane venne segretamente giustiziato il 26 dicembre 1957. Belkacem Krim negher\u00e0 in seguito di avere approvato il progetto di liquidazione di Abane.\nIl 29 maggio 1960, il quotidiano del FLN \"el Moudjahid\" annunci\u00f2 in poche righe la morte in combattimento di Abane Ramdane. La verit\u00e0 venne conosciuta solo dopo la fine della guerra, grazie ad un'inchiesta condotta dal giornalista Yves Courri\u00e8re.\nLa perdita del pi\u00f9 politico tra i rivoluzionari algerini fu gravida di conseguenze per lo Stato che si venne costituendo all'atto dell'indipendenza: infatti prevalsero le forze dell'esterno (ideologicamente subalterne all'Egitto di Nasser), il potere fu preso dai militari (che di fatto lo detengono tuttora, anche se ufficialmente gli ultimi presidenti sono dei \"civili\"), e fu fatta la scelta del partito unico (fino al 1989) e di un monolitismo linguistico e culturale che per decenni ha marginalizzato gli Algerini berberi non arabofoni."}
{"id": "420676", "revid": "34928", "url": "https://it.wikipedia.org/wiki?curid=420676", "title": "Ramdane Abane", "text": ""}
{"id": "420681", "revid": "1573940", "url": "https://it.wikipedia.org/wiki?curid=420681", "title": "Libellulidae", "text": "Le Libellulide (Libellulidae ) sono una famiglia di insetti appartenente all'ordine degli Odonati.\nTassonomia.\nLa famiglia comprende i seguenti generi:"}
{"id": "420682", "revid": "287204", "url": "https://it.wikipedia.org/wiki?curid=420682", "title": "Lina Buffolente", "text": "Biografia.\nNata a Vicenza, si trasfer\u00ec con la famiglia a Milano dove, dopo essersi diplomata all'Accademia di Belle Arti di Brera, inizi\u00f2 a lavorare nel 1941 come assistente di Giuseppe Cappadonia per l'Edital realizzando storie a fumetti di genere avventuroso senza personaggi fissi per la collana di \"Albi Mundus\" oltre a illustrazioni per il volume \"L'isola Maledetta.\" \nDurante la seconda guerra mondiale inizia a collaborare con le Edizioni Alpe di Giuseppe Caregaro, realizzando inizialmente le inchiostrature delle tavole a matita di Leo Cimpellin della serie western umoristiche \"Petto di pollo\"; la collaborazione continu\u00f2 anche nel dopoguerra e durante gli anni cinquanta ideando personaggi come \"Frisco Jim\", \"Colorado Kid\" e \"Calamity Jane\", pubblicati sulla serie \"Gli Albi dell'Ardimento\", realizzando anche serie come \"Lo scudiero del duca\", \"Il piccolo re\", \"Hello Jim\", \"Il falco del Texas,\" oltre a realizzare storie di \"Cucciolo\".\nContemporaneamente lavor\u00f2 per altri, come l'editore Bulzoni per il quale realizz\u00f2 storie a fumetti di genere fantascientifico della serie Lupo (1945); per la casa editrice Il cigno quattro albi western a fumetti della collana \"Il nastro scarlatto\" dal 1944 al 1945 e, per le Edizioni Audace di Tea Bonelli, alternandosi a Vittorio Cossio, disegn\u00f2 la serie \"Furio Mascherato\", mentre per l'Editrice ARC realizza \"Tom Mix\" e \"Tom Bill;\" dal 1945 al 1947, per la Ventura Editore, disegn\u00f2 una serie di trasposizioni a fumetti di classici letterari come \"\"I Miserabili\", \"I Tre Moschettieri\", \"Vent'anni dopo\", \"Il visconte di Bragelonne\", \"Il conte di Montecristo\"\", nonch\u00e9 la serie \"Nadia,\" il primo fumetto pubblicato in un settimanale bilingue italiano-inglese, \"Per voi! / For You!\", sceneggiato dall'editore Giulio Cesare Ventura. Per l'Editrice Carroccio realizz\u00f2 le illustrazioni di varie collane di albi come \"Collana Minuscola\" o \"Collana Gnomi e fate\" per poi dedicarsi ai classici della letteratura per ragazzi; per la casa editrice Bietti illustra nel 1945 una edizione del \"Barone di M\u00fcnchhausen\" e, nel 1946, inizia a collaborare alla serie di supplementi del settimanale \"Vittorioso\" realizzando illustrazioni per racconti. Per l'editore Tristano Torelli realizza la serie \"Sciusci\u00e0\". \nNel 1948 inizi\u00f2 una ventennale collaborazione con l'Editrice Universo, realizzando varie serie come \"Liberty Kid\" sull\"'Intrepido\" e \"Fiordistella principessa del cielo\" su \"Il Monello;\" inoltre a \"Rouletabille\", \"Nick Reporter\" e \"Capitan Walter\", pubblicato sul tascabile de Il Vittorioso (1954). Dal 1956 disegna la serie avventurosa \"Forza John\". \nLavora anche per il mercato francese per gli editori Aventures &amp; Voyages e per la Lug, collaborando a varie serie come \"Gun Gallon\", \"Rouletabille\" o \"Nick Reporter\", mentre per la Germania realizza alcuni episodi di \"Reno Kid\". Dagli anni settanta riprende a collaborare con la Casa Editrice Bonelli, continuando le avventure del \"Piccolo Ranger\" dal 1973 al 1984, e realizzando alcuni episodi di \"River Bill\" e de \"Il Comandante Mark,\" serie per la quale realizzer\u00e0 storie della collana regolare fino al 1990 e per la collana di supplementi annuali fino al 2000. Nel 1992 riprende anche la collaborazione con la Universo, disegnando \"River Queen\" per Intrepido. Si ritira nel 2000, realizzando per\u00f2 sporadicamente illustrazioni per la ristampa del \"Comandante Mark\" pubblicata da IF Edizioni. \nMor\u00ec a Milano il 6 marzo 2007. "}
{"id": "420683", "revid": "466539", "url": "https://it.wikipedia.org/wiki?curid=420683", "title": "Anna Paquin", "text": " \nHa ottenuto la ribalta internazionale da bambina, battendo 5000 candidati per il ruolo di Flora McGrath nel film \"Lezioni di piano\" (1993), pur avendo avuto poca o nessuna esperienza di recitazione prima di ottenere il ruolo. Per la sua interpretazione ha ricevuto l'Oscar alla miglior attrice non protagonista, all'et\u00e0 di 11 anni, il che fa di lei il secondo pi\u00f9 giovane vincitore nella storia degli Oscar.\nPaquin ha continuato a recitare, diventando un'attrice di successo per il suo ruolo in \"Amistad\" (1997), \"Quasi famosi\" (2000), \"Buffalo Soldiers\" (2001), \"La 25\u00aa ora\" (2002), della mutante Rogue nella saga di \"X-Men\" (2000-2014) e in \"The Irishman\" (2019). Sul piccolo schermo, \u00e8 nota per aver interpretato il ruolo principale di Sookie Stackhouse nella serie TV \"True Blood\" (2008-2014). Per la sua interpretazione nella serie, ha vinto il Golden Globe per la miglior attrice in una serie drammatica, a fronte di cinque candidature totali.\nBiografia.\nNata a Winnipeg, in Canada, figlia di Maria Paquin (nata Brophy), un'insegnante di inglese nativa di Wellington, in Nuova Zelanda, e Brian Paquin, un insegnante di scuola superiore di educazione fisica, \u00e8 la pi\u00f9 giovane di tre figli, avendo due fratelli pi\u00f9 grandi: il fratello Andrew, nato nel 1977, regista, e la sorella Katya, nata nel 1980. La famiglia Paquin si trasfer\u00ec in Nuova Zelanda quando aveva quattro anni; i suoi genitori divorziarono quando aveva 13 anni. L'attrice \u00e8 di origini irlandesi, francesi, olandesi e tedesche.\nHa effettuato gli studi presso la Raphael House Rudolf Steiner School, tra il 1994 e il 1995 frequenta la Hutt Intermediate School, successivamente studia al Wellington Girls' College e completa i suoi studi, ottenendo il diploma, alla Windward School di Los Angeles, dove si trasferisce con la madre dopo il divorzio dei genitori nel 1995. Dopo il diploma alla Windward School, ottenuto nel giugno del 2000, frequenta per un anno la Columbia University, che abbandona per continuare la sua carriera d'attrice.\nNel 1996 fu protagonista di un caso giornalistico, nato a causa di un fraintendimento. Durante una puntata del \"David Letterman Show\" venne data la possibilit\u00e0 di vincere 10.000 $ ad un uomo se avesse fatto un canestro da tre punti, ma non ci riusc\u00ec: in quell'episodio l'ospite era proprio Anna Paquin e David Letterman le chiese di provare a fare canestro da una distanza minore. Ci riusc\u00ec e il conduttore scherzosamente le dette i 10.000 $. Quando i produttori le tolsero il denaro dietro le quinte, i suoi genitori dichiararono ai giornali locali che la loro figlia aveva il diritto di tenere il denaro. Due giorni dopo la Paquin ritorn\u00f2 al \"Late Show\" e un visibilmente seccato Letterman le diede 10.000$ come donazione alla Make-A-Wish Foundation, guard\u00f2 fisso in camera e disse \"Passiamoci sopra! Ok?\". Letterman dichiar\u00f2 poi in un'intervista:\nCarriera.\nLa sua carriera d'attrice inizia per caso, quando nel 1991 in Nuova Zelanda la regista Jane Campion era alla ricerca di una bambina per un ruolo chiave nel film \"Lezioni di piano\". La Paquin viene a conoscenza dei provini tramite l'annuncio su un giornale, e si presenta alle audizioni senza alcuna esperienza, solo con qualche recita scolastica alle spalle. Durante i provini Jane Campion rimane impressionata dalla sua esibizione, tanto da sceglierla tra oltre 5000 candidate.\nDopo la distribuzione di \"Lezioni di piano\", avvenuta nel corso del 1993, la critica loda la pellicola che vince numerosi premi a diversi festival cinematografici. La sua interpretazione le fa vincere un Oscar come miglior attrice non protagonista, diventa la seconda pi\u00f9 giovane vincitrice della statuetta dopo Tatum O'Neal.\nA soli undici anni diventa una piccola star nel panorama cinematografico americano, nel 1996 interpreta la giovane Jane Eyre nell'omonimo film di Franco Zeffirelli, nello stesso anno \u00e8 protagonista de \"L'incredibile volo\", film drammatico dal sapore ambientalista dove interpreta una ragazzina che cerca di recuperare il rapporto con il padre insegnando ad un gruppo di oche selvagge a volare. Nel 1997 recita per Steven Spielberg in \"Amistad\", dove ricopre il ruolo della giovane regina Isabella. Negli anni seguenti recita in vari film di medio successo, come \"Bugie, baci, bambole &amp; bastardi\", \"Kiss Me\" e \"A Walk on the Moon - Complice la luna\".\nNel 2000 torna alla ribalta internazionale interpretando la supereroina mutante Rogue in \"X-Men\", adattamento cinematografico dell'omonimo fumetto della Marvel Comics. Partecipa anche ai successivi sequel; \"X-Men 2\" (2003) e \"X-Men - Conflitto finale\" (2006). Lavora per Cameron Crowe nel pluripremiato \"Quasi famosi (Almost Famous)\", per Spike Lee ne \"La 25\u00aa ora\", ritaglia un ruolo in \"Scoprendo Forrester\" di Gus Van Sant ed \u00e8 protagonista dell'horror di produzione spagnola \"Darkness\".\nDopo il film indipendente del 2005 \"Il calamaro e la balena\", nel 2007 recita in un film per la televisione \"L'ultimo pellerossa\", trasposizione televisiva del romanzo \"Seppellite il mio cuore a Wounded Knee\", per il quale viene candidata al Golden Globe, agli Screen Actors Guild Awards e agli Emmy. Sempre per la televisione ottiene una candidatura al Golden Globe per l'interpretazione di Irena Sendler in \"Il coraggio di Irena Sendler\", basato sulla storia di una donna polacca, diventata un'eroina per aver salvato migliaia di ebrei dal ghetto di Varsavia.\nNel 2008 inizia una nuova avventura professionale, infatti si cimenta per la prima volta con una serie televisiva a lungo corso. Viene scelta per interpretare il ruolo di Sookie Stackhouse, personaggio nato dalla fantasia della scrittrice Charlaine Harris, nella serie televisiva della HBO \"True Blood\". Per il ruolo di Sookie, cameriera con il dono della telepatia innamorata del vampiro centenario Bill Compton, la Paquin ottiene il suo primo Golden Globe come miglior attrice in una serie drammatica. Parallelamente al suo impegno con \"True Blood\", continua a lavorare per il cinema in varie pellicole indipendenti, come \"The Romantics\" e \"Open House\", quest'ultima diretta dal fratello Andrew.\nNel 2014 la Paquin torna ad interpretare Rogue in \"X-Men - Giorni di un futuro passato\", nella versione estesa del film.\nNel 2015 invece partecipa in veste di doppiatrice al film d'animazione Pixar \"Il viaggio di Arlo\" (\"The Good Dinosaur\"), in cui doppia la giovane femmina di Tirannosauro di nome Ramsey.\nReciter\u00e0 la parte di Joanie Lockhart nella quinta e ultima stagione della serie Showtime \"The Affair - Una relazione pericolosa\".\nTeatro.\nLa Paquin ha fatto il suo debutto il teatro nel 2001 in una produzione intitolata \"The Glory of Living\", per la cui interpretazione ha vinto un Theatre World Award. Successivamente \u00e8 comparsa in una serie di altre opere, ma solo una volta al di fuori degli Stati Uniti, quando calca il palcoscenico del West End di Londra nella commedia di Kenneth Lonergan \"This is Our Youth\" del 2002.\nVita privata.\nIl 21 agosto 2010, a Malib\u00f9, ha sposato l'attore britannico Stephen Moyer, co-protagonista di \"True Blood\". I due si erano conosciuti e fidanzati durante le riprese dell'episodio pilota della serie TV. Anna Paquin ha un figliastro, Billy, nato nel 2000, e una figliastra, Lilac, nata nel 2002, entrambi figli di una precedente relazione di Moyer. La coppia vive a Venice. L'11 settembre 2012 nascono i due gemelli della coppia, Charlie e Poppy.\nIl 1\u00ba aprile 2010 l'attrice ha fatto coming out dichiarandosi bisessuale durante una Pubblicit\u00e0 Progresso per la campagna \"Give a Damn\", parte del \"True Colors Fund\", un gruppo fondato da Cyndi Lauper dedicato all'uguaglianza LGBT.\nDoppiatrici italiane.\nNelle versioni in italiano dei suoi lavori, Anna Paquin \u00e8 stata doppiata da:\nDa doppiatrice \u00e8 sostituita da:"}
{"id": "420685", "revid": "1573940", "url": "https://it.wikipedia.org/wiki?curid=420685", "title": "Libellulinae", "text": "Le libelluline (Libellulinae ) sono una sottofamiglia di insetti appartenente all'ordine degli Odonati."}
{"id": "420686", "revid": "1652635", "url": "https://it.wikipedia.org/wiki?curid=420686", "title": "Libellula", "text": "Le libellule (Libellula ) sono un genere di insetti appartenente all'ordine degli Odonati. Il nome Libellula deriva dal latino \"libra\", ovvero bilancia, cos\u00ec detta perch\u00e9 nel volo tiene le ali orizzontali. \nDescrizione.\nLe libellule hanno un capo molto voluminoso, gli occhi composti da circa 50.000 ommatidi e antenne relativamente brevi; le due paia di ali, quasi uguali, sono allungate e membranose, e qualche volta a colori vivaci, e consentono un volo rapido e sicuro. L'addome \u00e8 relativamente lungo e sottile, composto da undici segmenti. Le zampe sono sei e sono inserite anteriormente sul corpo e vengono usate raramente per camminare. Con le loro ali possono arrivare a una velocit\u00e0 di 50\u00a0km orari.\nHanno un apparato boccale masticatore molto caratteristico: il labbro inferiore termina con delle piccole pinze con cui la libellula afferra la preda. Si nutrono di insetti che afferrano e divorano in volo; hanno quindi un volo silenzioso oltre che veloce, che fa di loro temibili predatori sia in aria che in acqua.\nBiologia.\nLa riproduzione delle libellule avviene in ambiente acquatico. Esse sono ovipare e dopo avere deposto le uova dalla forma allungata le lasciano semplicemente cadere nell'acqua oppure le fissano ai fusti di piante acquatiche.\nCome tutti gli odonati, le libellule vanno incontro a metamorfosi incompleta. In tutte le specie, dalle uova escono le neanidi che maturano nell'acqua, nutrendosi di diverse forme di vita acquatica; quelle di alcune delle specie pi\u00f9 grosse possono addirittura attaccare piccoli pesci. Le neanidi delle libellule hanno una mandibola speciale, estensibile e chiamata \"maschera\", con la quale colpiscono la preda. La lunghezza del periodo ninfale varia, a seconda della specie, da uno a tre o pi\u00f9 anni, durante i quali l'animale va incontro alla muta almeno dieci volte. Quando le ninfe sono completamente mature lasciano l'ambiente acquatico e vanno incontro a metamorfosi, trasformandosi nella forma adulta."}
{"id": "420687", "revid": "1632387", "url": "https://it.wikipedia.org/wiki?curid=420687", "title": "Hugh Jackman", "text": "Attivo sia al cinema che a teatro, in particolare nei musical, \u00e8 noto soprattutto per l'interpretazione del mutante Wolverine nella saga cinematografica degli X-Men.\nLa sua carriera annovera ruoli da protagonista in molti film di successo tra cui \"Kate &amp; Leopold\" (per il quale ha ricevuto una candidatura ai Golden Globe), \"Scoop\", \"The Fountain\", \"The Prestige\", \"Australia\" e \"Les Mis\u00e9rables\": per quest'ultimo ruolo ottiene il plauso della critica, il Golden Globe per il miglior attore in un film commedia o musicale e la candidatura all'Oscar al miglior attore, ai BAFTA e agli Screen Actors Guild Awards.\nNel 2004 ha vinto il Tony Award al miglior attore protagonista in un musical e il Drama Desk Award per \"The Boy from Oz\". Ha successivamente vinto un Tony Award Speciale.\nNel 2017 il Guiness World Record gli assegna il premio per aver mantenuto la parte di supereroe Marvel, Wolverine, per 16 anni e 232 giorni, premio che condivide con Patrick Stewart per la parte del Professor X.\nCarriera.\nI primi anni in Australia.\nI suoi genitori si separarono quando aveva 8 anni e cos\u00ec \u00e8 cresciuto con il padre e i fratelli dei genitori; studia giornalismo alla University of Technology di Sydney e si cimenta anche nel canto: interpreta il ruolo di Gaston nell'edizione australiana del musical \"Beauty and the Beast\", iniziando una fortunata carriera come attore di musical che lo porter\u00e0, nel 1996, al ruolo di Joe Gills nell'edizione australiana di \"Sunset Boulevard\" di Andrew Lloyd Webber accanto a Debra Byrne.\nNel 1995 \u00e8 tra i protagonisti della serie televisiva \"Corelli\" al fianco di Deborra-Lee Furnes.\n\"Oklahoma!\".\nNel 1998, ormai ben noto in Australia ma ancora pressoch\u00e9 sconosciuto all'estero, fa il suo debutto nel Teatro del West end londinese interpretando il ruolo di Curly in \"Oklahoma!\" (personaggio che riprende l'anno successivo nella versione cinematografica diretta nel 1999 da Trevor Nunn). Il ruolo gli vale una candidatura all'Olivier Award, e contribuisce a farlo conoscere al grande pubblico anche al di fuori dell'Australia. Circa questa esperienza Jackman ha affermato \"Sentivo di non poter fare nulla di pi\u00f9 bello! Sotto alcuni punti di vista, quella produzione rester\u00e0 sempre uno dei punti pi\u00f9 alti della mia carriera\".\nIl successo cinematografico.\nAl cinema arriva al successo grazie a Bryan Singer, che lo sceglie per il ruolo di Wolverine nel suo film \"X-Men\" (2000). L'attore, in quel periodo ancora sconosciuto al grande pubblico, venne scritturato circa tre settimane prima dell'inizio delle riprese dopo il rifiuto di Russell Crowe, prima scelta del regista. Per riuscire ad interpretare il ruolo, Jackman ha scelto di ispirarsi agli attori Clint Eastwood e Mel Gibson, ed il film si riveler\u00e0 un grande successo sia di pubblico che di critica.\nNella pellicola Jackman interpreta un mutante che non ricorda nulla sulle sue origini, ma capace di propriet\u00e0 rigenerative, e di estroflettere artigli dalle proprie mani; inizialmente ostile a gran parte dei protagonisti (soprattutto a Ciclope, interpretato da James Marsden), Wolverine si unir\u00e0 al gruppo denominato \"X-Men\", e lo aiuter\u00e0 a sconfiggere Magneto e i suoi subordinati.\nJackman interpreta il personaggio anche nei due sequel \"X-Men 2\" (2003), \"X-Men - Conflitto finale\" (2006), nello \"spin-off\" \"X-Men le origini - Wolverine\" (2009) e come cameo nel prequel \"X-Men - L'inizio\" (2011). Il penultimo di questi film \u00e8 anche prodotto, e in parte sceneggiato, dall'attore.\n\"Wolverine - L'immortale\", un sequel di \"X-Men le origini - Wolverine\" uscito nelle sale italiane il 25 luglio 2013, ritrova come suo protagonista Jackman sempre nei panni dell'eroe canadese. In questo film, ambientato nel Giappone dei nostri tempi, Logan deve affrontare una minaccia proveniente da un suo remoto passato. Questo film precede il sesto capitolo della saga, \"X-Men - Giorni di un futuro passato\" (2014) dove Jackman interpreta nuovamente il ruolo di Wolverine. Successivamente interpreta il personaggio per l'ultima volta in \"Logan - The Wolverine\" (2017), film che conclude la trilogia dedicata a Wolverine, dicendo addio per sempre al suo ruolo pi\u00f9 famoso, divenuto ormai simbolo della pop-culture.\n\"The Boy from Oz\", Hollywood e Broadway.\nIn seguito al successo di \"X - Men\", Jackman lavora assiduamente negli Stati Uniti, interpretando pellicole quali \"\" e \"Kate &amp; Leopold\" (nomination al Golden Globe), cui segue il ruolo di Van Helsing nell'omonimo film, che omaggia anche altri personaggi horror prodotti dalla Universal: un grande successo al botteghino, ma anche oggetto di critiche negative.\nNel 2002 interpreta il ruolo di Billy Bigelow nell'edizione di \"Carousel\" presentata alla Carnegie Hall, mentre nel 2003 debutta infine a Broadway come protagonista dell'acclamato spettacolo \"The Boy from Oz\". La sua interpretazione del musicista Peter Allen riceve grandi apprezzamenti da parte di pubblico e critica, ottenendo, nel 2004, il Drama Desk Award e il Tony Award come miglior interpretazione maschile in un musical. Lo spettacolo resta in scena per quasi un anno, posizionandosi tra i maggiori successi della stagione (con un incasso di oltre 40 milioni di dollari) per poi chiudere allo scadere del contratto di Jackman.\nPer le tre stagioni successive (2003, 2004 e 2005) Jackman presenta la cerimonia di premiazione dei Tony Awards, vincendo, nel 2004, anche l'Emmy come miglior presentatore.\nNell'estate del 2006 riprende per alcune settimane il ruolo Peter Allen nello show \"Boy From Oz - Arena Spectacular\", (un'edizione speciale del musical, diretta da Kenny Ortega); nell'autunno dello stesso anno lo vedono protagonista nelle sale \"Scoop\" di Woody Allen, \"The Prestige\", diretto da Christopher Nolan e \"The Fountain - L'albero della vita\" di Darren Aronofsky.\nNel 2008 affianca Nicole Kidman in \"Australia\" di Baz Luhrmann, e nello stesso anno la rivista \"People\" lo proclama \"Uomo pi\u00f9 sexy del mondo\" nella sua classifica annuale.\nDal 2009 in poi.\nNel 2009 riceve grandi apprezzamenti come presentatore della Notte degli Oscar, esibendosi in numeri di danza e canto. Due anni dopo vi ritorner\u00e0 in veste di ospite a fianco di Neil Patrick Harris. Nell'autunno 2009 \u00e8 ancora a Broadway come protagonista della pi\u00e8ce \"A Steady Rain\".\nNel maggio 2011 \u00e8 in scena al Curran Theatre di San Francisco in un \"one man show\", in cui alterna brani musicali (inclusi estratti da \"Oklahoma!\" e \"The Boy from Oz\") ad aneddoti e racconti sulla propria vita e carriera, e a momenti di interazione con il pubblico. Nell'ottobre 2011 \u00e8 tornato nuovamente a Broadway, con il suo nuovo spettacolo \"Hugh Jackman, Back on Broadway\", ispirato al precedente spettacolo di San Francisco, in cui l'attore, accompagnato da un'orchestra di 18 elementi e da un ensemble di cantanti e ballerini, ripercorre i ruoli pi\u00f9 importanti della sua carriera, affiancati a molti classici di Broadway.\nIl 18 novembre 2011 \u00e8 uscito in Italia il film \"Real Steel\", diretto da Shawn Levy. Nello stesso anno partecipa al film \"Butter\".\nNel 2012 ha interpretato Jean Valjean in \"Les Mis\u00e9rables\" di Tom Hooper, ruolo che gli \u00e8 valso un Golden Globe come migliore attore protagonista in un film commedia o musicale, e una nomination all'Oscar come miglior attore protagonista. L'anno successivo \u00e8 uscito il nuovo spin-off degli X-Men \"Wolverine - L'immortale\" e ricopre nuovamente il ruolo anche in \"X-Men - Giorni di un futuro passato\", nell'aprile 2014.\nJackman sta lavorando alla creazione di una nuova serie di fumetti intitolata \"Nowhere Man\", per la quale si prevede anche un futuro adattamento cinematografico; inoltre l'attore sar\u00e0 impegnato in molte produzioni, tra cui il film \"Unbound Captives\" insieme a Rachel Weisz e Robert Pattinson. Nel 2015 interpreta il famigerato pirata Barbanera nel film \"Pan - Viaggio sull'isola che non c'\u00e8\".\nNel 2017 interpreta per l'ultima volta Logan/Wolverine nel film \"Logan - The Wolverine\", diretto da James Mangold, lo stesso regista di \"Wolverine - L'immortale\", nello stesso film interpreta anche il \"villain\" X-24, il clone del protagonista. Nello stesso anno partecipa al musical \"The Greatest Showman\", musical acclamato dalla critica dove recita insieme a Zac Efron, Zendaya, Michelle Williams e Rebecca Ferguson. Nel 2019 intraprende un tour musicale in Europa e Stati Uniti d'America.\nVita privata.\nNell'aprile del 1996 sposa l'attrice Deborra-Lee Furness, conosciuta sul set di \"Corelli\".\nAvendo difficolt\u00e0 ad avere figli e avendo sempre voluto adottarne, la coppia ne adotta due: Oscar Maximilian nel 2000 e Ava Eliot nel 2005.\nIl 22 novembre 2013 si \u00e8 sottoposto ad un intervento per l'asportazione di un cancro alla pelle del tipo carcinoma basocellulare, operazione poi ripetuta il 9 maggio 2014 ed il 13 febbraio 2017. Nel giro di diciotto mesi ha subito l'asportazione di quattro tumori alla pelle.\n\u00c8 il padrino di Grace e Chloe, figlie del magnate dei media Rupert Murdoch. Il 13 dicembre 2012 ha ricevuto la stella nella Hollywood Walk of Fame, la numero 2487.\nImpegno sociale.\nNell'agosto del 2015 ha esaudito il desiderio di un suo fan di nove anni affetto da fibrosi cistica, segnalato dall'associazione \"Make a Wish\", incontrandolo alla radio KIIS 1065 a Sydney.\nDoppiatori italiani.\nNelle versioni in italiano dei suoi film, Hugh Jackman \u00e8 stato doppiato da:\nDa doppiatore \u00e8 sostituito da:"}
{"id": "420688", "revid": "1351394", "url": "https://it.wikipedia.org/wiki?curid=420688", "title": "Punk revival", "text": "Il punk revival \u00e8 essenzialmente un termine relativo a una corrente che indica la ripresa delle vecchie sonorit\u00e0 punk rock in chiave moderna. \nIn questo senso \u00e8 bene precisare che il \"punk revival\" non \u00e8 un genere musicale, ma unicamente un termine per indicare la nuova esplosione della tendenza al punk rock in un certo periodo storico. Tendenza punk che era svanita sul finire degli anni settanta con il finire dell'ondata punk 77 e che venne riportata alla luce appunto con la corrente \"revival\" sviluppata a cavallo tra i fine anni ottanta e i primi anni novanta, fino a oggi.\nIn questa categoria quindi, possono rientrare tutti i gruppi relativamente recenti, nati dai fine anni ottanta e inizi anni novanta a oggi, che hanno ottenuto una buona popolarit\u00e0.\nIl punk rock dei settanta e l'hardcore punk degli ottanta sono i movimenti alla quale si \u00e8 ispirata la principale corrente \"revival\".\nEssenzialmente, i gruppi \"punk revival\" erano tutti tradizionalisti e hanno voluto mantenere il sound e lo stile di gruppi come Sex Pistols, The Stooges, The Jam, Exploited, Dead Kennedys, Descendents e altre storiche band hardcore punk e punk rock. Tuttavia, ci\u00f2 che li distingue dai loro predecessori, sono le caratteristiche pi\u00f9 moderne, facilmente distinguibili.\nI primi ad essere riconosciuti come \"punk revival\" e a distinguersi dalla corrente principale americana furono The Offspring e Green Day, e il loro successo, tramite una notevole commercializzazione, contribu\u00ec alla diffusione su larga scala di importanti gruppi come Rancid, NOFX, Pennywise, Pansy Division e moltissimi altri.\nI generi predominanti nella corrente, sono appunto quegli stili che hanno ottenuto pi\u00f9 successo all'interno del punk rock. Tra questi vanno annoverati pop punk, melodic hardcore punk, emo, ska punk e skate punk. Tuttavia il termine \"revival\" pu\u00f2 includere al suo interno anche sottogeneri meno popolari, come hardcore punk, psychobilly, street punk, queercore e molti altri.\nBiografia.\nAssieme ai Nirvana, molti degli artisti principali alternative rock degli anni novanta riconoscono influenze nella scena punk rock degli inizi. Il successo dei Nirvana \u00e8 cruciale perch\u00e9 le major discografiche vedano il punk nuovamente come potenzialmente rimunerativo. Nel 1993, i Green Day e i Bad Religion sono entrambi sotto contratto con le grandi etichette. L'anno successivo, i Green Day pubblicano \"Dookie\", che diviene un grandissimo successo commerciale, ottenendo dieci dischi di platino. \"Stranger than Fiction\" dei Bad Religion ottenne invece il disco d'oro. Altri gruppi californiani, sotto contratto con l'etichetta indie Epitaph, fondata dal chitarrista dei Bad Religion, Brett Gurewitz, iniziarono a ottenere successo. Nel 1994, la Epitaph pubblica \"Let's Go\" dei Rancid, \"Punk in Drublic\" dei NOFX e \"Smash\" degli Offspring, tutti album premiati con il disco d'oro o di platino. \"Smash\" arriva a vendere oltre undici milioni di copie, diventando il disco di un'etichetta indipendente pi\u00f9 venduto di tutti i tempi. MTV e le stazioni radio, come KROQ-FM di Los Angeles, hanno un ruolo importante in questo successo, nonostante i NOFX abbiano sempre rifiutato di concedere i loro video a MTV. Le enormi vendite dei Green Day e degli Offspring aprono la strada verso il successo ad altri gruppi pop punk come i blink-182, i Good Charlotte e i Sum 41 nel decennio successivo. Il Vans Warped Tour e il grande magazzino Hot Topic riportano ancora maggiormente il punk tra la musica di tendenza statunitense.\nSeguendo la direzione dei Mighty Mighty Bosstones di Boston e i Sublime di Long Beach, lo ska punk e lo skacore diventano popolari alla fine degli anni '90. I gruppi ska revival originali si pongono tra la seconda ondata punk rock e una musica molto vicina al radici ska giamaicane. Gruppi ska punk della terza ondata (third wave of ska) ne creano una vera fusione musicale con il punk e l'hardcore. Il successo dell'album dei Rancid del 1995, \"...And Out Come the Wolves\", aiuta questo revival ska, e gruppi come i Reel Big Fish e i Less Than Jake continuano ad attrarre fan anche nel ventunesimo secolo. Altre formazioni con le origini dell'hardcore, come gli AFI, scalano le classifiche nel nuovo millennio. Il Celtic punk, grazie a gruppi come i Flogging Molly e i Dropkick Murphys, fondendo il suono dell'Oi! e dei The Pogues, conquista un ampio pubblico. La tradizione australiana continua con gruppi come i Frenzal Rhomb, i The Living End e i Bodyjar.\nCon la rinnovata visibilit\u00e0 del punk si sviluppano preoccupazioni nella comunit\u00e0 punk che la musica stesse per essere presa dal mainstream. Questi ritengono che, nel firmare per major ed apparire su MTV, gruppi come i Green Day si stessero introducendo in un sistema cui il punk voleva opporsi fin dalla nascita. Molti fan disprezzano il \"punk rock delle societ\u00e0\", incarnato da gruppi come Sum 41 e Blink 182. Tali controversie sono state parte della cultura punk fin dalle origini nel 1977, quando i The Clash furono accusati di \"essersi venduti\" per aver firmato con la CBS Records. Queste accuse si estesero gi\u00e0 in precedenza nei confronti di altri gruppi seminali dell'ondata 77, in particolar modo ai Sex Pistols ed ai Clash come molti altri. Negli anni '90, il punk rock \u00e8 cos\u00ec integrato nella cultura occidentale che i simboli punk sono spesso utilizzati per vendere gruppi commerciali come \"ribelli\". I pubblicitari capitalizzano lo stile e la moda punk rock a tal punto che, ad esempio, nel 1993 una pubblicit\u00e0 per un'automobile, la Subaru Impreza, descriveva l'auto \"come il punk rock\" Nonostante la corrente commerciale abbia sfruttato molti elementi del punk, esistono tuttora molte scene punk underground."}
{"id": "420690", "revid": "117269995", "url": "https://it.wikipedia.org/wiki?curid=420690", "title": "Civitella d'Arna", "text": "Civitella d'Arna \u00e8 una frazione del comune di Perugia (PG).\nIl paese, popolato da 347 abitanti, si trova sulla sommit\u00e0 di una piccola collina (333 m s.l.m.) lungo la Strada Fabrianese, a circa 9\u00a0km ad est di Perugia. Da Civitella d'Arna si ha una vista di Perugia lungo tutto il suo asse principale, dai campanili di San Pietro e di San Domenico, alla Fortezza Paolina, al campanile del Palazzo comunale, a Porta Sole, al Convento di Monteripido. E poi, dall'altra parte di Civitella d'Arna, Assisi, Spello, Trevi, Bastia, la cupola di Santa Maria degli Angeli, fino a Foligno, Bevagna, Montefalco, fino alla Rocca di Spoleto.\nStoria.\nLa citt\u00e0, un tempo importante, vanta origine umbre anche se gli etruschi furono i principali artefici del suo sviluppo, nel IV secolo a.C. Il nome originale \"Arna\", in etrusco, significa \"corrente del fiume\", dovuto probabilmente al fatto che la citt\u00e0 sorgeva tra due grandi corsi d'acqua, il Tevere ed il Chiascio (un piccolo torrente present a tutt'oggi \u00e8 chiamato Rio d'Arno). Arna si svilupp\u00f2 anche durante il periodo romano, tanto che intorno al VI secolo era sede vescovile. Il suo declino cominci\u00f2 con le devastazioni portate dal passaggio delle orde barbariche di Totila e termin\u00f2 con le lotte secolari fra Bizantini e Longobardi.\nSolo verso il XIII secolo venne ultimato il castello di Civitella d'Arna, tuttora presente, sulle rovine poste in cima al colle. Un gran numero di reperti e vestigia delle epoche passate, rinvenute in loco, sono custoditi tuttora presso il Museo Archeologico di Perugia.\nNel 2004, in seguito ad una petizione rivolta dall'allora Arcivescovo di Perugia, mons. Giuseppe Chiaretti, al Prefetto della Congregazione per i Vescovi, \u00e8 stata ripristinata l'antica diocesi estinta di Arna, in qualit\u00e0 di \"Sede Titolare Vescovile della Chiesa cattolica\" (in una diocesi \"titolare\", il titolo viene attribuito a vescovi che hanno ruoli diplomatici e non prettamente pastorali). Nel settembre 2005, mons. Camillo Ballin, vicario apostolico del Kuwait, \u00e8 stato nominato Vescovo Titolare di Arna."}
{"id": "420697", "revid": "1632387", "url": "https://it.wikipedia.org/wiki?curid=420697", "title": "Punk rock negli Stati Uniti d'America", "text": "L'american punk ha le sue radici nel garage rock degli anni sessanta e nel minimalismo grezzo dei Velvet Underground e dei The Modern Lovers; molte band come gli Stooges, gli MC5, e i New York Dolls suonavano essenzialmente punk rock prima ancora che ci fosse un termine o una classificazione per esso, infatti furono successivamente classificati come proto-punk.\nA tutti gli effetti, il punk americano inizia con i Ramones, formatisi nel marzo 1974 a Forest Hills, New York dove la scena era particolarmente attiva. Movimenti simili si sono sviluppati successivamente a Los Angeles, dove presto il punk si sarebbe evoluto in hardcore, a Cleveland, caratterizzata da una scena pi\u00f9 sperimentale, e a Boston, dove i gruppi suonavano essenzialmente power pop."}
{"id": "420700", "revid": "1305772", "url": "https://it.wikipedia.org/wiki?curid=420700", "title": "Straight edge", "text": "Lo straight edge (abbreviato in sXe) \u00e8 uno stile di vita che prevede l'astinenza dal consumo di tabacco, alcool e droghe. Talvolta prevede la pratica del vegetarianismo o del veganismo e l'astinenza dal sesso occasionale. Questa corrente deriva da un'etica di matrice hardcore punk: fu infatti teorizzata e messa per la prima volta in pratica nei primi anni ottanta da Ian MacKaye, membro del gruppo hardcore punk Minor Threat, prendendo il nome da un loro famoso brano.\nStoria.\nInizi (fine anni settanta - primi anni ottanta).\nLa prima vera canzone straight edge \u00e8 certamente l'omonima \"Straight Edge\" dei Minor Threat, pubblicata nel 1981. In particolare, nei suoi primi anni il movimento fu associato con la corrente hardcore punk tecnicamente pi\u00f9 veloce, sviluppatasi tra la fine degli anni settanta e l'inizio degli anni ottanta, e caratterizzata da voce in scream. Gli straight edge della cosiddetta \"old school\" aderivano spesso agli ideali delle origini del punk rock come individualismo, disprezzo per lavoro e scuola e per l'ideologia \"no future\".\nLo straight edge si svilupp\u00f2 inizialmente nella costa orientale degli Stati Uniti, a Washington e New York, ma si diffuse rapidamente in tutti gli Stati Uniti e in Canada. Agli inizi degli anni ottanta alcuni dei gruppi pi\u00f9 importanti della costa occidentale erano America's Hardcore, Stalag 13, Justice League e Uniform Choice, che nei primi anni dividevano il palco anche con gruppi non straight edge. Tuttavia presto la situazione cambi\u00f2 e la cosiddetta \"old school\" venne in seguito considerata come il periodo precedente alla divisione fra straight edge e non. Altri gruppi di quel periodo erano Minor Threat, State of Alert, Government Issue, The Teen Idles, 7 Seconds, SSD e DYS.\nYouth crew (anni ottanta).\nDurante lo sviluppo della subcultura youth crew, attorno alla met\u00e0 degli anni ottanta, nuove formulazioni dello straight edge vennero espresse in canzoni di gruppi come Gorilla Biscuits, Judge, Bold, Youth of Today, Chain of Strength e Slapshot. Ad esempio, gli Youth of Today, nella traccia \"Youth Crew,\" esortavano all'unit\u00e0 della scena con l'intento di formare un movimento, e nello stesso periodo lo straight edge inizi\u00f2 a essere associato anche con vegetarianismo e veganismo. I primi a trattare questo tema furono gli Youth of Today, che nel 1988 pubblicarono la traccia \"No More\" nell'album \"We're Not in This Alone\", in cui il cantante Ray Cappo parlava della propria scelta aderente al vegetarianismo.\nAnni novanta.\nNei primi anni novanta, gli straight edge \"militanti\" erano divenuti una presenza stabile nella scena hardcore mondiale, ed erano spesso considerati di vedute ristrette e potenzialmente violenti. Secondo alcuni detrattori, questi cosiddetti \"militanti\" non tolleravano i non straight edge, mostravano supponenza per la propria identit\u00e0 ed erano inclini all'uso della violenza per diffondere i propri ideali. In questo periodo, il veganismo divenne sempre pi\u00f9 importante nella scena straight edge e fu propagandato da gruppi come Earth Crisis e Path of Resistance, che si mostravano sensibili anche alla questione dei diritti degli animali. Durante gli anni novanta gruppi pi\u00f9 influenzati dal metal, come Mouthpiece, Culture, Earth Crisis, Chorus of Disapproval, Undertow e Strife, trattavano temi di giustizia sociale, diritti degli animali e veganismo.\nAnni 2000.\nDopo la fine degli anni novanta iniziarono a scomparire alcuni degli aspetti pi\u00f9 estremi e delle manifestazioni pi\u00f9 controverse dello straight edge, in parte a causa dei mezzi di comunicazione di massa, che ritraevano il movimento come una gang. In questi anni, poi, la divisione fra straight edge e non \u00e8 generalmente venuta meno e spesso gruppi straight edge si sono trovati a dividere il palco con band non appartenenti al movimento. Alcuni dei gruppi straight edge emersi in questi anni sono Allegiance, Casey Jones, Down to Nothing, Embrace Today, Have Heart e Stick to Your Guns. Anche il fumettista italiano Zerocalcare, lo youtuber italiano Mortebianca, il wrestler CM Punk e la cantante canadese Alissa White-Gluz hanno dichiarato di aderire allo stile di vita straight edge. \nCaratteristiche.\nIl simbolo della \"X\".\nLa lettera X \u00e8 il simbolo pi\u00f9 noto dello straight edge e viene tracciata, di solito, su entrambe le mani. In base a quanto scritto da Michael Azerrad in \"Our Band Could Be Your Life\", l'origine di questo simbolo risale al breve tour che i Teen Idles tennero nel 1980 nella West Coast. I Teen Idles dovevano suonare al Mabuhay Gardens di San Francisco ma, dal momento che i componenti della band erano al di sotto dell'et\u00e0 legale per l'acquisto di alcolici, lo staff del locale segn\u00f2 le mani dei membri della band con una X nera, in modo che non fosse loro servito da bere.\nUna variante dell'uso della X si ebbe nell'artwork creato dal batterista dei Minor Threat Jeff Nelson, nel quale le tre stelle della bandiera di Washington furono da lui sostituite con tre X. L'abbinamento logico tra hardcore e straight edge ha anche portato alla fusione dei due simboli, coniando l'acronimo \"HxC\".\nAl cinema.\nLa serie di film \"xXx,\" dedicata al personaggio di Xander Cage (interpretato da Vin Diesel), richiama proprio il simbolo dello stile straight edge coniato da Ian MacKaye: infatti, pi\u00f9 volte nelle scene si pu\u00f2 notare come il personaggio protagonista rifiuti di bere alcolici o promuova uno stile di vita sano, seppur spericolato."}
{"id": "420701", "revid": "1957733", "url": "https://it.wikipedia.org/wiki?curid=420701", "title": "Origini del punk rock", "text": "Le origini del punk rock (fenomeno noto anche come punk 77) possono essere ritrovate nelle sperimentazioni di band rock come The Who, Velvet Underground e New York Dolls, che attraversarono il momento chiave e fondamentale all'inizio degli anni settanta, a Detroit (USA), quando un ragazzo che prender\u00e0 il nome di Iggy Pop e altri amici fondano la band The Stooges che, sebbene abbia avuto una notoriet\u00e0 e un successo commerciale inferiore a quello dei primi protagonisti del punk rock, ha un ruolo fondamentale della nascita del genere.\nGli Stooges, infatti, pur non caratterizzandosi per la talentuosit\u00e0 e l'eclettismo tecnico tipici delle band citate poco sopra, divengono fondamentali sotto due principali profili. Innanzitutto, l'aggressivit\u00e0 e la velocit\u00e0 della musica, che prevede chitarre distorte, riff abbastanza semplici cos\u00ec come le linee di basso, e batteria molto presente. A ci\u00f2 si aggiunge l'intensit\u00e0 delle esibizioni musicali, il modo di porsi frequentemente di rottura e di contrapposizione.\nLa band si scioglie nel 1974 ma a quel punto la sua influenza soprattutto negli USA era gi\u00e0 notevole. Tra tutti i giovani fan di Iggy Pop e compagni, quelli che certamente avranno pi\u00f9 fortuna sono Jeff Hyman e John Cummings, due ragazzi di New York accomunati dalla passione per il rock che di l\u00ec a poco prenderanno i nomi di Joey Ramone e Johnny Ramone, che insieme a Douglas Glenn Colvin (Dee Dee Ramone) e Tam\u00e1s Erd\u00e9lyi (Tommy Ramone), formeranno la prima vera e propria band punk rock della storia musicale, i Ramones. Da questo momento l'evoluzione del genere si divide in tre principali zone: New York, Los Angeles e il Regno Unito.\nNew York.\nInizialmente la scena si svilupp\u00f2 negli Stati Uniti, attorno all'area di New York e dintorni, e generalmente nella East Coast degli Stati Uniti.\nSebbene alcuni ritengano che la nascita del punk rock sia avvenuta grazie agli Stooges, \u00e8 in genere maggiormente riconosciuto che la prima band fossero, appunto i Ramones, noti anche come i \"Fast Four\", nome che si rif\u00e0 a quello dei Fab Four.\nIl primo lavoro, Ramones, del 1976, anticipa di un anno quelli dei gruppi britannici. Il loro era un rock &amp; roll sporco, ispirato ad artisti classici come Rolling Stones e The Who e soprattutto, come detto, Stooges, ma pi\u00f9 grezzi e meno tecnici, secondo alcuni ispirato dal garage rock, anch'esso un genere tendenzialmente pi\u00f9 grezzo e sporco, e altre forme di rock &amp; roll come il surf.Questi gruppi vennero ribattezzati proto-punk, come i New York Dolls, The Heartbreakers, Television, MC5, Talking Heads e altri. Fondamentale in tutto questo fu l'attivit\u00e0 svolta da un piccolo locale sito a Manhattan, il CBGB, in cui tutte queste band erano solite suonare molto frequentemente. I primi critici musicali entrati nel club, rimasero sconvolti.\nAnche la band Television, citata sopra, suonava molto frequentemente al CBGB, sebbene la loro musica non sia ritenuta pienamente punk rock. Tuttavia ebbe un'importanza notevole soprattutto per la creazione dello stile \"estetico\" punk. Il bassista Richard Hell, infatti, fu il primo a creare il look composto da giubbotti di pelle, t-shirt e capelli corti con la \"cresta\".\nUn'altra frequentatrice del CBGB fu Patti Smith, con la sua musica tematica femminista. Il suo album di debutto \"Horses\", fu di notevole importanza per la genesi del punk rock e venne pubblicato contemporaneamente (novembre 1975) al celebre singolo dei Ramones \"Blitzkrieg Bop\".\nLa scena di New York e della Est Coast, fu la prima a svilupparsi, anche grazie a gruppi formati in precedenza nelle stesse localit\u00e0, che ispirarono e anticiparono l'ondata punk. In pratica fu la scena che diede origine al movimento, gi\u00e0 dai primi anni settanta.\nTra i primi a essere riconosciuti come punk rock furono gi\u00e0 citati Ramones, nati a New York nel 1974. Altri importanti esponenti del punk rock statunitense furono Dead Boys, Iggy Pop &amp; The Stooges e altri.\nRegno Unito.\nLa scena presto migr\u00f2 anche oltre oceano, pi\u00f9 precisamente nel Regno Unito.\nNonostante una quasi identit\u00e0 stilistica, in Europa il genere si caratterizza per una estrema politicizzazione nei testi e nei comportamenti. I moti del 1968, la crisi economica e la forte contrapposizione politica del momento sono l'humus in cui, soprattutto a Londra, nascono le prime band punk rock.\nPersonaggio chiave nella \"migrazione\" in Europa del punk rock fu Malcolm McLaren che dopo un breve periodo da manager dei New York Dolls, nel maggio del 1975 fece ritorno a Londra ispirato dall'ambiente che aveva conosciuto a New York e al CBGB. Egli decise innanzitutto di aprire un negozio di abbigliamento (col nome SEX) specializzato in vestiti all'epoca non alla moda, come le t-shirt, i giubbotti di pelle, le borchie e in generale l'abbigliamento feticista, lanciato oltreoceano da Ramones e Television, che caratterizzer\u00e0 tutto il movimento punk. Inoltre egli inizi\u00f2 a svolgere le funzioni da manager in una band chiamata The Swankers, che presto prese il ben pi\u00f9 celebre nome di Sex Pistols (fu proprio lui a scegliere Johnny Rotten e Sid Vicious). La band ebbe subito un discreto successo a Londra, soprattutto nel sobborgo di Bromley, tanto che i primi fan del gruppo furono soprannominati il \"Bromley Contingent\"\nI principali fondatori del punk rock britannico furono quindi i Sex Pistols, gruppo dalle sonorit\u00e0 rock &amp; roll grezze, ispirate dai colleghi statunitensi, ma ulteriormente pi\u00f9 marce, e soprattutto con atteggiamenti provocatori che scandalizzarono il Regno Unito e il mondo. Il punk, arrivato in Inghilterra ebbe un effetto diverso da quello che ebbe negli Stati Uniti, era una musica che scandalizzava grazie ai suoi atteggiamenti provocatori e un incitamento alla ribellione che portava spesso i giovani alla rivolta anche a causa di una forte crisi economica del paese.\nMolti seguirono filosoficamente i Sex Pistols, alcuni estremizzarono questi atteggiamenti, alcuni seguirono solo il genere musicale, o rimasero pi\u00f9 moderati.\nNei mesi seguenti, infatti, le band punk rock erano cresciute notevolmente sia come numero che come popolarit\u00e0, spinte dal successo dei Pistols. A Londra si formarono The Damned, The Vibrators, The Slits, X-Ray Spex, Siouxsie &amp; the Banshees, Eater, UK Subs, The Adverts, i London, e i Chelsea, che diventarono i Generation X. Gli Sham 69 iniziarono nell'Inghilterra sudorientale (Hersham). Nella zona di Manchester, alcuni concerti estivi dei Pistols ispirarono band come i Buzzcocks e la band inizialmente nota come Warsaw e in seguito come Joy Division. A Durham si formarono invece i Penetration e nel Surrey la band (molto influenzata dal mod revival) The Jam.\nAltro evento di grande importanza avvenne il 4 luglio 1976, quando i Ramones e The Stranglers suonarono (come gruppo spalla dei Flamin' Groovies) dinnanzi a 2000 persone a Londra nel locale \"Roundhouse\". La notte successiva, alcuni membri dei Sex Pistols e una nuova band punk rock inglese, i The Clash, parteciparono a un altro concerto dei \"Fast Four\". Questi eventi segnarono un punto cruciale nella genesi del punk rock inglese.\nNell'ottobre del 1976 furono i The Damned a distribuire il primo singolo punk rock di una band inglese, con il nome di \"New Rose\" Il mese successivo fu la volta dei Sex Pistols con il singolo \"Anarchy in the U.K.\", mentre a dicembre Sex Pistols, The Clash, The Damned, e The Heartbreakers intrapresero il cosiddetto \"Anarchy Tour\", una serie di concerti per tutto il Regno Unito. Il tour non ebbe per\u00f2 molta fortuna, visto che molte date furono cancellate dopo tutti i reportage dei mass-media sui comportamenti delle band e soprattutto dei loro fan. In particolare, a creare la non invitante fama delle band punk rock, fu il filmato che riprendeva il chitarrista dei Pistols Steve Jones in una violenta lite con un giornalista televisivo.\nIl punk britannico si distingueva stilisticamente da quello americano, e diede vita a diversi importanti sottogeneri politicizzati e non, sviluppati in Gran Bretagna successivamente, come l'Oi!, lo street punk, l'anarcho punk e l'hardcore punk inglese (UK 82).\nLos Angeles.\nL'ultima zona, ma non meno importante, dove si svilupp\u00f2 il punk rock, fu l'area di Los Angeles e dintorni. La corrente californiana si distingueva dalle altre per le sonorit\u00e0 pi\u00f9 dure, e al contempo di testi pi\u00f9 politicizzati di quelli dell'east coast (caratteristica tratta dal punk britannico), caratteristiche che portarono il punk su strade pi\u00f9 aggressive che poi diedero vita all'hardcore punk statunitense. Tra i fondatori della scena, troviamo i The Germs, seguiti poi dai Circle Jerks, The Weirdos, The Dickies che portarono il punk su strade pi\u00f9 aggressive. Tuttavia la scena di L.A. cominci\u00f2 effettivamente a svilupparsi a cavallo tra gli anni settanta e ottanta, quindi da considerarsi praticamente fuori dall'ondata, poich\u00e9, nonostante molti gruppi si formarono gi\u00e0 attorno al 1977, cominciarono a incidere appena nei primi anni ottanta, tra questi The Weirdos, Fear, Social Distortion, Circle Jerks, Descendents e altri.\nLa scena di L.A. non era caratterizzata per\u00f2 solo dal punk pi\u00f9 duro, ma fu l'area pi\u00f9 importante per lo sviluppo delle prime forme di pop punk e melodic hardcore punk. Ma questo accadde solo negli anni ottanta inoltrati. Dagli anni novanta fino ai giorni nostri, \u00e8 rimasta la zona statunitense pi\u00f9 fertile, con l'esplosione del punk revival e di generi di maggiore presa commerciale come pop punk, skate punk e melodic hardcore punk."}
{"id": "420703", "revid": "22356", "url": "https://it.wikipedia.org/wiki?curid=420703", "title": "Gaviella pusilla", "text": "La Gaviella (\"Gaviella pusilla\", Shufeldt 1915) \u00e8 una specie di uccelli fossile appartenente alla famiglia dei Gaviidae.\nQuesto uccello fossile \u00e8 conosciuta per l'estremo prossimale di un carpometacarpo raccolto nei pressi di Lusk nel Wyoming. Sulla base di questo ritrovamento, nel 1940 la specie \"Gaviella pusilla\" fu tentativamente collocato nell'Oligocene dall'ornitologo e paleontologo americano Alexander Wetmore (1886\u20131978)."}
{"id": "420704", "revid": "3831", "url": "https://it.wikipedia.org/wiki?curid=420704", "title": "Liceo Classico Andrea D'Oria", "text": ""}
{"id": "420705", "revid": "21880", "url": "https://it.wikipedia.org/wiki?curid=420705", "title": "Colymbus arcticus", "text": ""}
{"id": "420708", "revid": "38120", "url": "https://it.wikipedia.org/wiki?curid=420708", "title": "Scalinata delle Caravelle", "text": "La Scalinata delle tre Caravelle \u00e8 uno scorcio particolarmente caratteristico del centro di Genova.\nDi struttura ampia, \u00e8 costituita da due ariose rampe distinte separate da un'aiuola inclinata su pi\u00f9 piani e coltivata a prato inglese. L'aiuola \u00e8 suddivisa verticalmente in tre sezioni (precedute da una quarta, decorata con \u00e0ncore stilizzate) in ognuna delle quali spicca il disegno che richiama simbolicamente una per una le tre caravelle usate da Cristoforo Colombo per la sua impresa nella scoperta dell'America (1492). Le caravelle sono realizzate con decorazioni floreali all'interno delle stesse aiuole. \nNella toponomastica cittadina, il suo nome ufficiale \u00e8 \"Scalinata del Milite ignoto\". Si affaccia infatti proprio davanti al grande arco di trionfo - l'arco della Vittoria - dedicato ai caduti della prima guerra mondiale che campeggia sull'antistante piazza della Vittoria.\nQui era il raccordo tra le Mura della citt\u00e0, rispettivamente dette Mura Vecchie e Mura Nuove, che procedeva con una serie di terrazze orizzontali dal cinquecentesco bastione delle Cappuccine alle seicentesche Fronti Basse. Spianato questo nel 1892, tre decenni dopo la discesa fu risistemata nell'attuale assetto.\nLa scalinata - perpendicolare alla sottostante via intitolata ad Armando Diaz - ascende al lato destro del Liceo classico Andrea D'Oria e alla sinistra del palazzo della Questura, con un ampio giardino che si protende verso le mura delle Cappuccine, per raggiungere la spianata di Carignano.\nTra i giovani genovesi - che usano darsi appuntamento \"dalle Caravelle\" - questo lato di Piazza della Vittoria antistante la scalinata \u00e8 comune luogo di ritrovo per decidere dove trascorrere la serata."}
{"id": "420711", "revid": "254401", "url": "https://it.wikipedia.org/wiki?curid=420711", "title": "Biblioteca Franzoniana", "text": "La Biblioteca Franzoniana \u00e8 una biblioteca di Genova, situata in via Madre di Dio. Fondata dall'abate Paolo Gerolamo Franzoni (1708-1778) come Biblioteca delle Missioni urbane, appartiene alla Congregazione degli Operai Evangelici Franzoniani, fondata dallo stesso il 25 dicembre 1751.\nSecondo lo statuto, la congregazione elegge tra i suoi membri il prefetto della Biblioteca.\nLa fondazione della Biblioteca.\nUomo che lavor\u00f2 moltissimo per la sua citt\u00e0, Franzoni volle mettere a disposizione della sua gente in maniera gratuita, \"clero populoque\", la sua ricchissima biblioteca personale.\nFino ad allora Genova non aveva una biblioteca di consultazione per il pubblico, e Franzoni non concepiva che i genovesi non avessero questa opportunit\u00e0.\nCos\u00ec, almeno dal 1749, egli dispose che alcune sale del suo palazzo, in vico del Serriglio, venissero aperte al pubblico con questa finalit\u00e0, e si impegn\u00f2, nei restanti ventott'anni della sua vita ad acquistare opere che continuamente aggiornassero a questo scopo la sua biblioteca.\nIn maniera pi\u00f9 formale, si ritiene che la Biblioteca fu fondata nel 1765 e che la prima sede fu il Palazzo Serra Campanella.\nMolti viaggiatori del Settecento sono stati testimoni, nei loro diari, della fama della Biblioteca Franzoniana e dei suoi importanti volumi, come testimonia un'annotazione dell'erudito svedese Jacob Jonas Bj\u00f6rnst\u00e5hl:\nE vent'anni pi\u00f9 tardi, una significativa esclamazione del bibliofilo spagnolo Juan Andr\u00e9s recitava:\nImportanza.\nLa Biblioteca del Franzoni divenne una delle tre biblioteche pubbliche genovesi aperte nel corso del secolo XVIII insieme a quella dei Missionari Urbani, fondata dallo zio di Paolo Gerolamo e resa pubblica dal 1739, e a quella istituita agli inizi degli anni 1770 dall'abate Carlo Giuseppe Vespasiano Berio.\nContiene gi\u00e0 nel XVIII secolo manoscritti greci, arabi, latini, ebraici e in lingua volgare (Petrarca, Valla, ecc.) dal X al XV secolo: testi di letteratura sacra, classici e trattati scientifici, soprattutto di medicina; la citazione su alcune lettere di strumenti e macchine lascia pensare che al suo fianco sia stato organizzato un gabinetto scientifico.\nNelle lettere a Pietro Paolo Celesia inviato della Repubblica di Genova a Londra e a Madrid (1759), Franzoni gli richiede edizioni complete e del pi\u00f9 grande formato disponibile (per il Franzoni \"quanto pi\u00f9 grandi sono i libri tanto pi\u00f9 adatti mi sembrano ad una librer\u00eda aperta a chiunque ha voglia di studiare\").\nLa Franzoniana era frequentata, oltre che dal clero genovese, anche da studenti, ed era comunque aperta a tutti, come lasciano intendere le norme imposte da Franzoni affinch\u00e9 vi si possa accedere anche fuori dell'orario di lavoro: nel testamento rogato nel 1775 l'Abate conferma che la biblioteca:\nI secoli seguenti.\nNel 1877 Tommaso Reggio, futuro arcivescovo di Genova, al trasferirsi a Ventimiglia, don\u00f2 alla biblioteca Franzoniana la sua preziosa collezione patristica di Jacques Paul Migne e le lasci\u00f2 in deposito diversi libri, donati poi dagli eredi alla stessa biblioteca. La Biblioteca ebbe una seconda sede presso l'antico Seminario di Genova, in via Porta d'Archi.\nIl catalogo.\nIl catalogo dei manoscritti greci \u00e8 stato pubblicato da Annaclara Cataldi Palau nel 1990 per i tipi dell'Accademia Nazionale dei Lincei.\nPersonalit\u00e0.\nFra le personalit\u00e0 legate alla Biblioteca Franzoniana figura il presbitero e giusto fra le nazioni italiano Francesco Repetto che della biblioteca stessa \u00e8 stato a lungo Prefetto e attento custode.\nLe opere d'arte.\nAccanto al materiale librario la Biblioteca Franzoniana custodisce una quadreria ed una serie di importanti opere d'arte. \nImportante \u00e8 il sarcofago paleocristiano di Santa Marta, che costituisce la pi\u00f9 antica testimonianza archeologica cristiana presente a Genova."}
{"id": "420712", "revid": "31101", "url": "https://it.wikipedia.org/wiki?curid=420712", "title": "Gavia arctica pacifica", "text": ""}
{"id": "420713", "revid": "339392", "url": "https://it.wikipedia.org/wiki?curid=420713", "title": "Biblioteca franzoniana", "text": ""}
{"id": "420714", "revid": "21880", "url": "https://it.wikipedia.org/wiki?curid=420714", "title": "Colymbus stellatus", "text": ""}
{"id": "420716", "revid": "31101", "url": "https://it.wikipedia.org/wiki?curid=420716", "title": "Calla aethiopica", "text": ""}
{"id": "420717", "revid": "31101", "url": "https://it.wikipedia.org/wiki?curid=420717", "title": "Colocasia aethiopica", "text": ""}
{"id": "420720", "revid": "729019", "url": "https://it.wikipedia.org/wiki?curid=420720", "title": "Campagna delle isole Marianne e Palau", "text": "La campagna delle Isole Marianne e delle Isole Palau (operazione Forager) nel teatro della guerra del Pacifico durante la seconda guerra mondiale si riferisce agli attacchi dell'estate del 1944 da parte dell'esercito Stati Uniti d'America per catturare le isole di Saipan, Tinian e Guam nell'arcipelago delle Marianne, e di Angaur e Peleliu nell'arcipelago delle Palau, allo scopo di assicurarsi aeroporti per il lancio degli attacchi sul suolo giapponese dei bombardieri B29.\nForager era parte delle operazioni Granite e Granite II.\nSvolgimento.\nIl generale MacArthur comp\u00ec una manovra d'inganno per far credere ai giapponesi che sarebbero stati attaccati frontalmente, nonostante la superiorit\u00e0 delle forze.\nSuccessivamente furono conquistate Saipan, Tinian e Guam, ma con perdite maggiori."}
{"id": "420721", "revid": "21880", "url": "https://it.wikipedia.org/wiki?curid=420721", "title": "Araceae", "text": "Araceae \u00e8 una famiglia di piante angiosperme monocotiledoni appartenenti all'ordine Alismatales, dall'aspetto di erbacee perenni dalla tipica infiorescenza a spadice.\nEtimologia.\nIl nome di questa famiglia deriva dal suo genere principale (genere tipo): \"Arum\" ; che a sua volta deriva dal greco \"Aron\" (ma anche, secondo altre etimologie, dall'ebraico \u201car\u201d); in entrambi i casi questi due termini significano \u201ccalore\u201d e si riferiscono al fatto che le piante di questa famiglia quando sono in piena fioritura emettono calore.\nLa denominazione scientifica di questa famiglia \u00e8 stata definita dal botanico francese Antoine-Laurent de Jussieu (1748 \u2013 1836) nella pubblicazione \"Genera Plantarum, secundum ordines naturales disposita juxta methodum in Horto Regio Parisiensi exaratam\" (Parigi, 1789).\nDescrizione.\nLa forma biologica prevalente \u00e8 (almeno per le specie europee) geofita rizomatosa (G rhiz) o anche \u201cgeofita tuberosa\u201d, ossia sono piante perenni erbacee che portano le gemme in posizione sotterranea. Durante la stagione avversa non presentano organi aerei e le gemme si trovano in organi sotterranei chiamati rizomi/tuberi (un fusto sotterraneo dal quale, ogni anno, si dipartono radici e fusti aerei). Nella famiglia in Europa sono presenti anche alcuni generi acquatici (sottofamiglia delle Lemnoideae), le cui specie sono di tipo idrofita natante.\nNelle specie di questa famiglia sono facilmente presenti succhi lattiginosi e depositi di ossalato di calcio (genere \"Arum\"); oppure dei peli stellati rigidi interni ai tessuti con la funzione di accrescerne la resistenza (genere \"Monstera\").\nRadici.\nLe radici sono quasi sempre secondarie da rizoma e da tubero. Nelle piante acquatiche le radici sono poste nella parte inferiore della lamina fogliare sott'acqua.\nFusto.\nLa parte sotterranea del fusto \u00e8 un rizoma tuberiforme; mentre la parte aerea \u00e8 di tipo erbaceo o cespuglioso (raramente arboreo) generalmente a portamento eretto o eventualmente rampicante. Alcuni generi (ad esempio quelli della ex famiglia delle Lemnaceae, ora inclusa nelle Araceae) sono a portamento acquatico o galleggiante. Infine vi sono esempi di specie epifite (con radici aeree fittizie). \nLa parte aerea del fusto \u00e8 erbacea (ai Tropici \u00e8 anche legnosa).\nFoglie.\nLe foglie possono essere di tipo semplice o composto; la lamina fogliare pu\u00f2 essere larga o di tipo ensiforme. Le foglie possono trovarsi alla base del caule, oppure distribuite lungo il fusto in disposizione spiralata, alterna o distica senza stipole. Le foglie sono provviste di piccioli che in alcuni casi, alla base, sono guainanti il caule. La lamina fogliare \u00e8 glabra e pu\u00f2 essere continua o fenestrata. In alcuni casi si hanno delle foglie di tipo bulbillifero. Le nervature sono di vario tipo: palmate o pennate o pedate o con disegni intermedi come anche reticolate. Nelle piante acquatiche sono presenti solamente poche foglie (da 1 a 4 copie) per pianta.\nInfiorescenza.\nL'infiorescenza \u00e8 del tipo indefinita e si compone di tanti piccoli fiori sessili, appressati gli uni sugli altri. In genere formano uno spadice lungo e avvolto da una grande spata convoluta a varie colorazioni; questa spata svolge la funzione vessillare (= petaloide) e di protezione all'infiorescenza. La disposizione dei fiori sessuali, nella maggioranza dei casi, \u00e8 in basso per quelli femminili (formano un glomerulo basale), mentre quelli maschili sono posti pi\u00f9 in alto; in mezzo tra i fiori femminili e quelli maschili c'\u00e8 una zona di fiori sterili. Sopra i fiori maschili, alla fine c'\u00e8 un glomerulo sterile. Tra queste varie sezioni sono presenti delle estroflessioni setoliformi con il compito di trattenere gli insetti pronubi per favorire l'impollinazione. Nelle piante acquatiche l'infiorescenza \u00e8 formata da uno spadice ridotto ma con una spata spesso presente.\nFiori.\nI fiori (attinomorfi) possono essere ermafroditi oppure unisessuali, in questo caso le piante sono monoiche: fiori maschili e femminili sulla stessa pianta (raramente sono dioiche \u2013 genere \"Arisaema\"). I fiori delle \u201cex-Lemnaceae\u201d sono unisessuali, molto piccoli, quasi indistinguibili. Il perianzio \u00e8 di tipo sepaloide (gli elementi sono indifferenziati tra calice e corolla, ossia fiori di tipo apetalo). Altri fiori sono sterili di tipo filamentoso nello stadio di antesi femminile. I fiori sono 5-ciclici (2 verticilli di tepali, 2 verticilli di stami e un verticillo del gineceo). Ogni verticillo in genere \u00e8 trimero (o dimero), ossia i tepali, ma anche gli stami, sono 3 + 3 (oppure 2 + 2). La dimensione dei fiori \u00e8 varia e comunque sono sempre dei fiori molto piccoli; la specie \"Wolffia arrhiza\" \u00e8 tra le piante a fiore pi\u00f9 piccole in assoluto: minore di .\nFrutti.\nIl frutto nella maggioranza delle specie \u00e8 una bacca colorata. All'interno sono presenti dei semi a forma poliedrica o globosa. Il tegumento, di origine dall'endosperma, ha una consistenza coriacea o mucillaginosa. Nelle piante acquatiche il frutto \u00e8 una nucula. In altri casi pu\u00f2 essere una drupa o tipo noce.\nDistribuzione e \"habitat\".\nLe specie di questa famiglia sono distribuite in tutto il mondo in prevalenza nelle regioni tropicali e subtropicali (90%) con alcuni generi anche in quelle temperate. Negli ambienti tropicali le piante di questa famiglia acquistano un ruolo importante nella composizione delle foreste pluviali o ambienti umido-caldi sia come piante a foglie larghe, che liane rampicanti o epifite. Pochissime specie sono presenti nei climi freddi nordici o alle alte quote montane. In Italia sono presenti una dozzina di generi per circa una ventina di specie (incluse le Lemnaceae). In Inghilterra sono presenti solamente due specie; mentre in Germania si trovano tre generi.\nTassonomia.\nLa posizione tassonomica di questa famiglia nel corso del tempo ha subito pi\u00f9 di qualche \u201cspostamento\u201d classificatorio. All'inizio del secolo scorso secondo la classificazione di Wettstein, il sistema di classificazione delle piante proposto dal botanico Richard von Wettstein (1863-1931) nel suo \"Handbuch der Systematischen Botanik\", questa famiglia faceva parte dell'ordine delle Spadiciflorae (piante con infiorescenza a spadice) e alla classe delle Monocotiledoni. In seguito con il sistema Cronquist, sistema sviluppato da Arthur Cronquist nei suoi testi: \"An Integrated System of Classification of Flowering Plants\" (1981) e \"The Evolution and Classification of Flowering Plants\" (1968, 2e: 1988), le Araceae passano all'ordine delle Arales, sottoclasse delle Arecidae e classe Liliopsida (monocotiledoni). Attualmente con i nuovi sistemi di classificazione filogenetica (classificazione APG) \u00e8 stata assegnata all'ordine delle Alismatales.\nL'ampiezza della famiglia insieme alla variabilit\u00e0 di diverse sue specie rende difficile una classificazione interna alla famiglia. I vari generi son raggruppati in sottofamiglie e trib\u00f9, ma questi raggruppamenti variano da autore ad autore. Adolf Engler (1844 \u2013 1930), botanico tedesco, famoso per i suoi lavori sulla tassonomia delle piante, prevede ad esempio 28 trib\u00f9; mentre George Evelyn Hutchinson (1903 \u2013 1991), botanico e zoologo anglo-americano, ne ha classificate solamente 18.\nIn base a criteri pi\u00f9 pratici di classificazione delle specie di questa famiglia ad opera soprattutto degli orticoltori, si ha una prima divisione tra specie acquatiche e specie terrestri; queste ultime poi vengono suddivise in funzione della presenza o assenza della nervatura. Le nervature, se presenti, possono essere sia parallelinervie, che pennate, che pedate oppure palmate.\nFilogenesi.\nLa monofilia della famiglia \u00e8 comprovata sia dai caratteri morfologici che dalle analisi del DNA plastidiale. Nell'ambito delle monocotiledoni potrebbe rappresentare uno sviluppo tra i pi\u00f9 precoci. In riferimento all'ordine di appartenenza (Alismatales) \u00e8 probabilmente un clade \"sister\" (sorella) del resto dell'ordine. All'interno della famiglia la suddivisione in sottofamiglie viene fatta oltre alle analisi cladistiche anche in base all'habitus, alla disposizione e alla morfologia delle foglie, alla struttura dell'infiorescenza e ad altri dati anatomici e naturalmente al numero dei cromosomi.\nDa un punto di vista filogenetico il gruppo di piante acquatiche precedentemente posizionate nella famiglia delle Lemnaceae sono attualmente incluse nella sottofamiglia delle Lemnoideae, come forme meno specializzate e con alcuni caratteri rudimentali (come ad esempio lo spadice ridotto). In questo contesto il genere \"Pistia\" riveste un particolare interesse in quanto la sua infiorescenza molto ridotta sembra si sia sviluppata in parallelo al resto delle \"ex-Lemnaceae\".\nIl clade principale, quello centrale degli \"aroidi\", \u00e8 definito da diversi caratteri ben definiti come la spata, foglie con grande lamina e altre caratteristiche meno evidenti come un internodo fra la spata e la prima foglie sottostante, oppure un germoglio all'ascella della penultima foglia. All'interno di questo clade la sottofamiglia delle Aroideae comprende ben 74 generi tutti caratterizzati dal piante monoiche. Un altro sottoclade importante degli \"aroidi\" \u00e8 quello delle Monsteroideae definito da una spata priva della porzione tubolare. Infine abbiamo il sottoclade delle Photoideae con nervature incrociate nelle foglie.\nIl genere \"Acorus\", in precedenza incluso nelle Araceae, \u00e8 attualmente posizionato nella famiglia delle Acoraceae in quanto privo di cristalli rafidici (presenti nel resto della famiglia) mentre contiene olii eterei non presenti nelle Araceae. \nDi seguito sono elencate le 8 sottofamiglie definite in base agli studi filogenetici dall'Angiosperm Phylogeny Group. Il cladogramma a lato evidenzia i rapporti filogenetici tra i vari raggruppamenti.\nSinapomorfie.\nNel seguente elenco sono elencate alcune sinapomorfie (caratteri derivati e condivisi dai vari taxa della famiglia utili per ricostruire la linea filogenetica della famiglia):\nAltre caratteristiche interessanti di questa famiglia sia per motivi scientifici ma anche tassonomici e quindi filogenetici sono:\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nGeneri presenti sul territorio italiano.\nPer meglio comprendere ed individuare i generi (relativamente alle specie spontanee della flora italiana) l'elenco che segue utilizza in parte il sistema delle chiavi analitiche (vengono cio\u00e8 indicate solamente quelle caratteristiche utili a distingue un gruppo dall'altro).\nUsi.\nFarmacia.\nUna parte di queste piante sono velenose (i frutti tipo bacche in particolare, ma anche i tuberi); il solo contatto con la pelle pu\u00f2 provocare dermatiti. Sono presenti cristalli rafidici di ossalato di calcio segnati da solchi che insieme ad altri composti chimici hanno la particolarit\u00e0 di irritare il cavo orale e la gola. Sono presenti inoltre altri composti cianogeni insieme ad alcaloidi.\nNon sono molte le piante di questa famiglia che trovano impiego nella medicina popolare; come ad esempio le radici delle specie del genere \"Symplocarpus\" che vengono impiegate per la cura dell'asma, oppure l'olio essenziale contenuto nella specie \"Acorus calamus\" che ha propriet\u00e0 toniche.\nCucina.\nDiverse piante di questa famiglia trovano posto nella produzione alimentare. Qui di seguito vengono indicati alcuni impieghi:\nLe specie del genere \"Pistia\" in Cina sono utilizzate nel mangime per i suini, ma anche coltivate come piante ornamentali nei giardini acquatici.\nGiardinaggio.\nMolte specie di questa famiglia (una trentina) sono apprezzate come piante da appartamento. Qui ricordiamo alcuni generi: \"Monstera\", \"Philodendron\", \"Scindapsus\", \"Caladium\", \"Dieffenbachia\" ed \"Anthurium\". Mentre \"Colocasia\" e \"Zantedeschia\" (calla) sono generi abbastanza comuni nei giardini italiani."}
{"id": "420726", "revid": "1745361", "url": "https://it.wikipedia.org/wiki?curid=420726", "title": "Cosa (personaggio)", "text": "La Cosa (\"The Thing\"), il cui vero nome \u00e8 Benjamin Jacob \"Ben\" Grimm, \u00e8 un personaggio dei fumetti Marvel creato da Stan Lee e Jack Kirby nel 1961; faceva parte del gruppo dei Fantastici Quattro, ma ora \u00e8 membro dei Guardiani della Galassia.\nIl suo creatore grafico, Jack Kirby, per Ben Grimm si \u00e8 ispirato ai tratti di Michael Conrad nel disegnarlo.\nIl sito web IGN ha inserito la Cosa alla 18\u00aa posizione nella classifica dei cento maggiori eroi della storia dei fumetti, dopo Barbara Gordon e prima di James Gordon.\nBiografia del personaggio.\nDi origine ebraica, Benjamin J. Grimm \u00e8 cresciuto nel quartiere di Yancy Street, a New York city, allevato dagli zii una volta che i suoi genitori morirono. Ben era molto legato a suo fratello Daniel, morto durante una rissa tra bande, che gli ha insegnato le \"regole\" della strada e a farsi rispettare.\nNonostante le sue umili origini, and\u00f2 al college, ove si distinse come giocatore di football americano; fu durante questi anni che strinse una profonda amicizia con Reed Richards, col quale divenne addirittura compagno di stanza, dopo che il precedente compagno di Reed, tale Victor Von Doom, era stato espulso.\nI due ragazzi non potevano essere pi\u00f9 diversi: timido e riflessivo Reed, impulsivo e spavaldo Ben, uno genio della scienza, l'altro stella dello sport; tuttavia il legame che univa i due era solido, di quelli destinati a durare nel tempo.\nAnni dopo Ben si arruol\u00f2 nell'esercito, dove divenne un eccellente pilota da combattimento. Proprio in virt\u00f9 di questo suo talento, venne contattato dal suo vecchio amico Reed, che gli propose di pilotare un razzo destinato ad un volo spaziale. Ben accett\u00f2 e, in compagnia della fidanzata di Reed, Susan e al fratello di lei, Johnny, i quattro si diressero nello spazio.\nMa qualcosa and\u00f2 storto e la navetta venne investita da alcuni raggi cosmici che danneggiarono l'astronave e costrinsero Ben ad un atterraggio di fortuna. I quattro sopravvissero ma le radiazioni subite cambiarono per sempre la loro fisiologia, in modo particolare quella di Ben, che vide il proprio corpo tramutarsi in un ammasso di roccia arancione che lo rendeva indistruttibile e che gli aveva donato una forza terribile, ma dall'aspetto mostruoso e dal peso approssimativo di mille chili: Sue defin\u00ec il suo aspetto una \u00ab\"cosa orribile e spaventosa\"\u00bb.\nReed si sent\u00ec colpevole per quanto avvenuto, e giur\u00f2 a Ben che avrebbe investito tutte le sue risorse per poterlo guarire.\nInsieme formarono il primo gruppo di supereroi dell'era moderna, i Fantastici Quattro, e Ben prese come nome in codice proprio quello esclamato da Susan la prima volta che lo vide. Ben allacci\u00f2 inoltre una relazione con la scultrice cieca Alicia Masters.\nBench\u00e9 sempre tormentato dal suo orribile aspetto, e sentendosi pi\u00f9 un mostro che un uomo, nei panni della Cosa Ben \u00e8 divenuto l'idolo di moltissime persone in tutto il mondo, che lo adorano sia per le imprese eroiche a cui ha preso parte che per la sua ironia e il suo senso dell'umorismo.\nDurante le \"guerre segrete\" sul pianeta dell'Arcano, la Cosa riusciva in qualche modo a tornare nella sua forma umana, decise quindi di rimanervi per un certo periodo.\nAl suo ritorno sulla Terra, scopr\u00ec che Alicia si era sposata con Johnny Storm (sebbene tempo dopo si scoprir\u00e0 che questa in realt\u00e0 \u00e8 una Skrull di nome Lyla), di conseguenza Ben lasci\u00f2 il gruppo e si trasfer\u00ec a Los Angeles, dove divenne una star dell'Unlimited Wrestling Federation, una lega di wrestler dalla forza sovraumana, dove fa amicizia con Demolition Man.\nIn questo periodo, inoltre, collabora con i Vendicatori della costa ovest, tormentato continuamente dalle richieste di Occhio di Falco di entrare in pianta stabile nel team. Successivamente per\u00f2 Ben si riconcilia col quartetto e riprende il suo posto all'interno del gruppo.\nCelebri sono stati i suoi scontri con l'incredibile Hulk: i due sono legati da una forte rivalit\u00e0, legata allo scoprire chi tra i due \u00e8 il pi\u00f9 forte, che sfocia spesso in violentissime battaglie. In quasi 50 anni di storie, Ben e Hulk si sono scontrati pi\u00f9 di 30 volte, la maggior parte di queste sono finite con la vittoria del Golia Verde o in pareggio, sebbene in un'occasione Ben \u00e8 stato addirittura in grado di strappare una vittoria contro l'Hulk grigio alias Mister Fixit.\nVersione Ultimate.\nAppare anche in Ultimate Fantastic Four. Come gli altri componenti del gruppo \u00e8 molto pi\u00f9 giovane della versione classica. Ma, a parte l'et\u00e0, ha molti punti in comune con essa: \u00e8 il migliore amico di Reed Richards e nasconde una forte malinconia e angoscia per il suo aspetto fisico, malcelata dietro l'umore apparentemente gioviale. Inoltre rispetto alla sua controparte classica possiede una forza ancora maggiore, tanto che nella saga Crossover lo vediamo abbattere l'Hulk Zombie con un solo colpo (d'altronde, certi eroi che diventano zombie possono avere un indebolimento dei loro poteri, perci\u00f2 l'Hulk zombie, in confronto a quello originale, \u00e8 una delle versioni meno forti che ci sia del golia verde). \u00c8 stato classificato secondo nella classifica dei pi\u00f9 forti personaggi dell'universo Ultimate, dopo Hulk.\nSaghe.\nCivil War.\nDurante \"Civil War\" \u00e8 l'unico membro del gruppo a non prendere una posizione precisa; pur disapprovando apertamente l'atto di registrazione dei superumani, decide di non entrare in conflitto con molti supereroi che considera amici. Decide cos\u00ec di non schierarsi e si trasferisce per un breve periodo a Parigi, dove vivr\u00e0 alcune avventure con gli Eroi di Parigi, un gruppo di supereroi locali.\nWorld War Hulk.\nDurante l'assedio a Manhattan di Hulk, la Cosa lo affronta quando questi attacca il Baxter Building alla ricerca di Richards; i due si sono battuti diverse volte nel corso degli anni, dando vita ogni volta a duelli molto intensi; tuttavia stavolta, sebbene Ben esibisca un'eccellente tecnica di lotta, Hulk si dimostra troppo superiore per resistenza e forza e lo abbatte senza sforzo.\nPost Secret Invasion.\nDopo l'Invasione Skrull, la Cosa affronta insieme agli altri Fantastici 4 il Marchese della Morte, il mentore di Destino, sconfiggendolo. Al termine della battaglia, Ben cerca di sposarsi con la sua fidanzata Deborah Green. Ma Ben si tira indietro e decide di non sposare pi\u00f9 Debbie. Le confessa che il motivo della sua decisione \u00e8 la paura che i suoi nemici la prendano di mira. Infatti, vedendo Namor, l'Uomo Ragno, Devil e Bruce Banner, ricorda come le loro ragazze Lady Dorma, Gwen Stacy, Karen Page e Betty Ross furono uccise dai loro nemici.\nFear Itself.\nCon la morte della Torcia umana, Franklin fonda assieme ai suoi compagni di squadra la nuova \"Fondazione Futuro\", sebbene abbia peggiorato i rapporti con Reed Richards. Con l'arrivo di uno sette martelli del Serpente, si dirige verso la strada newyorkese di Yancy Street, incuriosito dall'oggetto. Nonostante gli avvertimenti di Mr. Fantastic, si avvicina troppo all'arma e viene posseduto dallo spirito che giaceva in essa, diventando una versione demoniaca di s\u00e9 stesso, con diverse bocche sul corpo e fiamme che spuntano dalla bocca e dagli occhi. Il nome che gli viene attribuito \u00e8 \"Angrir\", il \"Distruttore di Anime\". Immediatamente dopo il suo risveglio, il mostro comincia a radere al suolo New York, mettendo in fuga prima l'Uomo Ragno e poi affrontando in battaglia Rulk, che si era deciso nel frattempo ad unirsi con i Vendicatori. Ne esce vincitore poich\u00e9 Hulk Rosso, per non perdere la sua umanit\u00e0 decide di non utilizzare il suo potere di assorbimento che, a detta di Modok, gli procurerebbe una certa vittoria; successivamente affronta Thor che tenta di uccidere assieme a \"Nul\", il Valoroso che aveva preso il controllo di Hulk, ma cade sotto i colpi di Mjolnir, permettendo alla Cosa di riprendere il controllo sul proprio corpo. I suoi nipoti acquisiti, Franklin e Valeria Richards, lo soccorrono e contro le promesse del padre, lo guariscono a tal punto da fargli levare ogni traccia di Angrir.\nRelazioni.\nLa Cosa \u00e8 generalmente ben amata da altri eroi all'interno dell'universo Marvel. Il rapporto di Grimm con i suoi compagni di squadra \u00e8 stato stretto ma a volte nervoso dato il suo carattere. Lui e Johnny Storm (la Torcia Umana) spesso discutono e si scontrano, ma si rispettano a vicenda.\nIl primo interesse amoroso di Grimm fu la cieca Alicia Masters, ed era intensamente geloso di lei. Quando Johnny inizi\u00f2 una sua relazione con Alicia Masters e si fidanzarono, Grimm era sconvolto. Tuttavia, dovette ammettere che, a differenza di se stesso e del suo corpo ricoperto di pietre, Johnny poteva \"essere un uomo\". Accett\u00f2 di fare da testimone al loro matrimonio. La relazione tra Alicia e Johnny si concluse con la rivelazione che Alicia di cui Johnny si era innamorato era in realt\u00e0 Lyja, un membro della razza aliena mutaforma conosciuta come gli Skrull. La vera Alicia, che \u00e8 stata tenuta in animazione sospesa, \u00e8 stata salvata dai Fantastici Quattro e riunita con la Cosa.\nBen inizi\u00f2 a frequentare un'insegnante di nome Debbie Green. Ben presto chiese a Debbie di sposarlo, cosa che lei accett\u00f2. In seguito la lasci\u00f2 all'altare quando si rese conto dei pericoli delle mogli dei supereroi.\nGrimm \u00e8 il migliore amico di Reed Richards, a cui si rivolge con il soprannome di \"Gommolo\", a causa dell'altezza naturale di Richards e della sua capacit\u00e0 di allungare il corpo. Tuttavia, Grimm ritiene anche Reed responsabile delle sue condizioni, dal momento che Richards aveva respinto il potenziale pericolo dei raggi cosmici che davano loro i loro poteri, sebbene Grimm li avesse presi molto sul serio. Nei momenti di vera frustrazione nei confronti di Reed, Grimm si riferisce a lui semplicemente come \"Richards\".\nGrimm \u00e8 il padrino di Franklin, il figlio di Reed e Sue, che lo chiama affettuosamente \"Zio Ben\".\nPoteri e abilit\u00e0.\nIl principale potere sovrumano della Cosa \u00e8 la sua grande forza fisica. Nel corso degli anni, come risultato di un'ulteriore mutazione e di un rigoroso addestramento con macchinari appositamente progettati da Reed Richards, la sua forza \u00e8 aumentata notevolmente. Se inizialmente poteva sollevare circa 50 tonnellate, negli anni a venire la sua forza \u00e8 aumentata fino a superare le 100 tonnellate. Tra le sue pi\u00f9 celebri prove di forza ci sono quella in cui \u00e8 riuscito a sollevare e scagliare a grande distanza una piramide grande quanto la torre del Louvre, che pesa pi\u00f9 di 150 tonnellate, e a vincere la forza di un macchinario capace di spostare un intero pianeta (e questo in stato di depotenziamento).\nInoltre \u00e8 quasi indistruttibile, in grado di sopravvivere a impatti di grande forza senza subire lesioni, poich\u00e9 il suo corpo \u00e8 ricoperto da una pelle arancione, simile a una roccia. \u00c8 anche in grado di resistere agli spari di armi di grosso calibro, ai proiettili perforanti e a temperature rigidissime o elevatissime (ad esempio, le fiamme della Torcia Umana). Tuttavia la pelle rocciosa della Cosa si pu\u00f2 staccare: una volta il Demolitore riusc\u00ec col suo piede di porco a staccare un pezzo della pelle scagliosa che poi guar\u00ec nel giro di una settimana. Anche gli artigli in adamantio di Wolverine sono riusciti a scalfirla. Ha dimostrato di saper resistere a colpi potenti come la voce di Freccia Nera, i pugni di Hulk e Campione, l'ascia di Terrax, la corazza del Distruttore (fatto di Uru) e Mjolnir (il martello di Thor) usato a media potenza. \nLa muscolatura della Cosa produce meno tossine della fatica durante l'attivit\u00e0 fisica, garantendogli livelli sovrumani di resistenza. Quando \u00e8 nella sua forma di Cosa, ha solo quattro dita per mano. La perdita di un dito su ciascuna mano, e l'aumento di volume del resto, non pregiudica la sua destrezza manuale. Tuttavia, \u00e8 stato mostrato che fa cose come tenere una matita e usarla per comporre un telefono (anche con quadranti rotanti) o per premere pulsanti su una tastiera, per usare dispositivi che normalmente sarebbero troppo piccoli per lui.\nA parte i suoi attributi fisici, i sensi della Cosa possono sopportare livelli di stimolazione sensoriale pi\u00f9 elevati di un normale essere umano, con l'eccezione del suo senso del tatto. I suoi polmoni hanno maggiore efficienza e volume di quelli di un normale essere umano. Di conseguenza, la Cosa \u00e8 in grado di trattenere il respiro per periodi di tempo molto pi\u00f9 lunghi.\nLa Cosa \u00e8 un pilota eccezionalmente abile, grazie al suo tempo trascorso come pilota collaudatore nel Corpo dei Marines degli Stati Uniti e come membro fondatore dei Fantastici Quattro. \u00c8 anche un formidabile e implacabile combattente corpo a corpo. Il suo stile di combattimento incorpora elementi di pugilato, wrestling, judo, jujitsu e tecniche di combattimento da strada, cos\u00ec come l'addestramento al combattimento corpo a corpo dei militari. Ha sconfitto nel corpo a corpo forzuti del calibro di Wonder Man, Namor, Colosso, Freccia Nera, She-Hulk e Rhino, dimostrandosi pi\u00f9 forte di loro. Nonostante questo, la sua forza fisica rimane comunque inferiore a quella di Hulk, Thor ed Ercole.\nBen \u00e8 quasi immortale quando \u00e8 nella sua forma di Cosa, poich\u00e9 invecchia solo quando \u00e8 umano. Dopo che Franklin e Valeria hanno creato una formula che consente a Ben di diventare umano per una settimana all'anno, Reed e Nathaniel hanno viaggiato per oltre 3000 anni nel futuro per vedere Ben ancora vivo dopo tutto quel tempo.\nAltri media.\nCartoni animati.\nLa Cosa apparve in tutte le serie a cartoni animati dedicate al quartetto:\nIl personaggio \u00e8 apparso singolarmente anche nelle serie animate \"Spider-Man - L'Uomo Ragno\", \"L'incredibile Hulk\", \"Hulk e gli agenti S.M.A.S.H.\", \"Super Hero Squad Show\" e \"Avengers - I pi\u00f9 potenti eroi della Terra\".\nVideogiochi.\nI Fantastici 4 sono stati protagonisti di numerosi videogiochi: Questprobe Featuring the Human Torch and the Thing (1985), Fantastic Four (1997), I Fantastici 4 (2005) e I Fantastici 4 &amp; Silver Surfer (2007).\nLa Cosa \u00e8, inoltre, uno dei personaggi giocabili in , , , e Marvel Nemesis: L'ascesa degli imperfetti.\nIl personaggio \u00e8 apparso anche nel videogioco Spider-Man: The Animated Series, Marvel Superheroes: War of the Gems e Marvel Super Hero Squad. In LittleBigPlanet un suo costume \u00e8 disponibile per contenuto scaricabile."}
{"id": "420728", "revid": "18397", "url": "https://it.wikipedia.org/wiki?curid=420728", "title": "Fantastici 4", "text": ""}
{"id": "420730", "revid": "486946", "url": "https://it.wikipedia.org/wiki?curid=420730", "title": "Operazione Forager", "text": ""}
{"id": "420733", "revid": "182396", "url": "https://it.wikipedia.org/wiki?curid=420733", "title": "Vero (senatore)", "text": "Biografia.\nVero era un senatore e comandante della Legio III \"Gallica\" in Siria. I suoi soldati avevano acclamato imperatore Eliogabalo nel 218, sostenendolo contro l'imperatore Macrino fino alla vittoria, ma furono molto scontenti del governo del giovane sovrano, specialmente per le sue eterodosse idee religiose. Vero decise cos\u00ec, nel 219, di rivendicare il titolo di imperatore romano. Eliogabalo fece giustiziare Vero, sciolse la legione e priv\u00f2 Tiro (dove si trovava il quartier generale di Vero) dello status di metropoli."}
{"id": "420735", "revid": "44403", "url": "https://it.wikipedia.org/wiki?curid=420735", "title": "Concorrenza allargata", "text": ""}
{"id": "420737", "revid": "767487", "url": "https://it.wikipedia.org/wiki?curid=420737", "title": "Condizione al contorno", "text": "In matematica, una condizione al contorno \u00e8 l'assegnazione del valore della soluzione di un'equazione differenziale ai margini dell'insieme di definizione dell'equazione. Un'equazione differenziale ammette spesso infinite soluzioni e l'imposizione di condizioni aggiuntive \u00e8 necessaria per individuare una particolare soluzione, che sar\u00e0 inoltre unica se l'equazione soddisfa certe ipotesi di regolarit\u00e0.\nCi sono diversi tipi di condizioni, ma le pi\u00f9 comuni sono quelle che specificano il valore della soluzione (Dirichlet) e il valore della sua derivata (Neumann). Assegnando entrambi i valori prendono il nome di condizioni al contorno di Cauchy.\nUn ambito in cui i problemi relativi al valore dalla soluzione sul bordo del dominio in cui \u00e8 definita l'equazione sono particolarmente studiati \u00e8 la teoria di Sturm-Liouville."}
{"id": "420759", "revid": "117937365", "url": "https://it.wikipedia.org/wiki?curid=420759", "title": "Orlando Pizzolato", "text": "Biografia.\nPizzolato vinse due edizioni consecutive della maratona di New York nel 1984 e nel 1985 e giunse terzo nell'edizione del 1986. Sal\u00ec inoltre sul gradino pi\u00f9 alto del podio anche alle Universiadi del 1985, svoltesi a Kobe, e primeggi\u00f2 alla maratona di Venezia del 1988, mentre giunse secondo agli Europei di Stoccarda 1986, alle spalle dell'altro maratoneta italiano Gelindo Bordin. Ai Campionati del mondo del 1987 di Roma Pizzolato giunse settimo, e concluse in sedicesima posizione la prova delle Olimpiadi di Seul del 1988. Tra le vittorie minori vanno ricordati i trionfi nel 1979, nel 1983 e nel 1984 al Giro podistico internazionale di Castelbuono.\nAttualmente lavora per Rai Sport, dove commenta con Laura Fogli le gare di maratona. \u00c8 anche preparatore atletico e direttore responsabile della rivista specializzata di settore \"Correre\"."}
{"id": "420771", "revid": "547034", "url": "https://it.wikipedia.org/wiki?curid=420771", "title": "Brigata XXVIII marzo", "text": "La Brigata XXVIII marzo \u00e8 stato un gruppo terroristico di estrema sinistra formato a Milano nel maggio del 1980.\nStoria.\nIl nome fu scelto per ricordare un sanguinoso scontro armato del 28 marzo di quell'anno: i carabinieri del nucleo operativo di Genova fecero irruzione in un covo delle Brigate Rosse e, dopo un conflitto a fuoco, uccisero i quattro brigatisti che occupavano l'appartamento. L'avvenimento dest\u00f2 grande sensazione nella sinistra extra-parlamentare ed infatti la Brigata XXVIII marzo si proponeva di entrare in contatto, tramite la lotta armata, proprio con le BR. Le modalit\u00e0 dell'irruzione e l'esatta dinamica dei fatti rimasero non del tutto chiari e suscitarono polemiche, facendo sorgere dubbi sull'operato dei carabinieri e sull'effettiva necessit\u00e0 di uccidere tutti i brigatisti sorpresi nell'appartamento.\nIl suo leader fu Marco Barbone, uno studente milanese, ed il gruppo era formato da persone provenienti da altre formazioni come Brigate Comuniste, Unit\u00e0 Comuniste Combattenti e Formazioni Comuniste Combattenti.\nOggetto della attivit\u00e0 terroristica fu il mondo dei media, soprattutto i giornalisti della carta stampata. Nel maggio del 1980 a Milano ci fu il ferimento di Guido Passalacqua, giornalista di Repubblica e l'omicidio di Walter Tobagi del Corriere della Sera. Tobagi era uno dei pi\u00f9 importanti giornalisti del momento e presidente dell'Associazione Lombarda dei Giornalisti; dalle colonne del quotidiano milanese aveva spesso analizzato in maniera fortemente critica gli anni di piombo in Italia.\nNell'ottobre del 1980 Barbone fu arrestato e la sua collaborazione con le forze dell'ordine port\u00f2 all'arresto dei membri del gruppo. Grazie alla legge sui pentiti, e tra lo stupore e l'indignazione generale, pot\u00e9 uscire di prigione subito dopo il processo e godere di una nuova vita e identit\u00e0. Il Pm Armando Spataro, che condusse l'indagine, disse: \"[la legge sui pentiti] \u00e8 una legge votata dal Parlamento, che ha salvato decine di vite umane, azzerando il terrorismo\".\nLa Brigata XXVIII marzo ha operato solo in Lombardia e per la sua attivit\u00e0 sono state inquisite 19 persone."}
{"id": "420845", "revid": "729019", "url": "https://it.wikipedia.org/wiki?curid=420845", "title": "Battaglia di Moh\u00e1cs (1526)", "text": "La battaglia di Moh\u00e1cs fu un importante scontro terrestre combattuto il 29 agosto 1526 tra l'esercito ungherese, comandato dal re Luigi II d'Ungheria e Boemia (che cadde in combattimento), e quello ottomano, comandato dal sultano Solimano I.\nForze in campo.\nL'esercito ungherese, guidato dal re Luigi II, dall'arcivescovo di Kalocsa P\u00e1l Tomori e da Gy\u00f6rgy Z\u00e1polya, schierava circa 26.000 uomini. L'esercito turco, comandato dal sultano Solimano I, era composto da circa 50.000-60.000 soldati con 300 cannoni.\nPremesse.\nGi\u00e0 dal XV secolo gli ungheresi contrastavano l'espansione ottomana nella penisola balcanica. Inoltre il matrimonio tra il re Luigi II e Maria d'Asburgo, sorella dell'imperatore Carlo V (1521), port\u00f2 l'Ungheria nell'orbita asburgica. Per stroncare la minaccia sul nascere, l'Impero ottomano tent\u00f2 prima le vie diplomatiche, quindi, nel giugno 1526, Solimano I attacc\u00f2 l'Ungheria.\nData la posizione geografica del regno, gli ungheresi non poterono individuare subito l'obiettivo dell'avanzata turca, e divisero le loro forze in tre gruppi: il voivoda di Transilvania, Z\u00e1polya, doveva difendere i passi dei Carpazi con 8.000 uomini, il re comandava il grosso dell'esercito e il conte croato Kristof Frankopan guidava un altro reparto di 5.000 uomini. Quando l'esercito turco, conquistate alcune citt\u00e0 e superati i fiumi Drava e Sava, punt\u00f2 su Buda, capitale del regno, era ormai troppo tardi perch\u00e9 Frankopan e Z\u00e1polya potessero intervenire in soccorso del re.\nGli ungheresi decisero comunque di affrontare i turchi, e stabilirono di farlo sulle rive del Danubio, nei pressi di Moh\u00e1cs, su di un terreno pianeggiante e aperto, ma in parte paludoso.\nSvolgimento.\nLa battaglia vera e propria dur\u00f2 solo due ore. Inizialmente, l'avanguardia turca fu attaccata e volta in fuga dalle truppe ungheresi guidate dall'arcivescovo Tomori non appena avanz\u00f2 sul campo di battaglia. L'arrivo del grosso dell'esercito ottomano, nel pomeriggio, cambi\u00f2 rapidamente le sorti della battaglia: l'ala destra dello schieramento ungherese, che era avanzata vittoriosamente, ma non aveva ricevuto rinforzi tempestivi, si trov\u00f2 esposta agli attacchi turchi. I soldati ungheresi fuggirono, o furono accerchiati e uccisi o catturati; Tomori fu ucciso mentre cercava di radunare le truppe fuggiasche, Z\u00e1polya scomparve nella mischia, e il re Luigi II fugg\u00ec, ma cadde da cavallo in un fiume presso Csele e mor\u00ec.\nPerdite.\nL'esercito ungherese perse circa 16.000 uomini, di cui circa 1.000 nobili, incluso il re Luigi II, l'arcivescovo Tomori e Gy\u00f6rgy Z\u00e1polya, il cui corpo non fu mai ritrovato. Almeno 2.000 prigionieri ungheresi furono uccisi dai turchi: complessivamente, tra morti e feriti, le perdite ungheresi sono stimate in 23.000 uomini. Le perdite turche ammontarono a circa 1.500 uomini.\nConseguenze.\nLa vittoria di Moh\u00e1cs port\u00f2 all'Impero ottomano il controllo sull'Ungheria meridionale, come base per gli attacchi verso l'Europa centro-orientale.\nCon la morte di Luigi II, si estinse il ramo ungherese della dinastia degli Jagelloni: in base all'accordo del 1515 tra re Ladislao VI d'Ungheria e l'imperatore Massimiliano I d'Asburgo, la corona pass\u00f2 a Ferdinando d'Asburgo, fratello di Carlo e cognato di Luigi II.\nLa Transilvania nel 1541 divent\u00f2 uno Stato vassallo turco. L'Ungheria, spartita tra Ottomani e Asburgo, cess\u00f2 di esistere come entit\u00e0 statale fino al 1867, pur rimanendo nominalmente in vita il Regno d'Ungheria; riguadagner\u00e0 la piena indipendenza solo nel 1918.\nCuriosit\u00e0.\nLa battaglia di Moh\u00e1cs \u00e8 citata nel romanzo di Ferenc Moln\u00e1r \"I ragazzi della via P\u00e1l\": al termine della battaglia, i ragazzi appartenenti alla \"Societ\u00e0 dello stucco\" deliberano di aggiungere, nel capitolo del libro di storia relativo alla battaglia, accanto al nome dell'arcivescovo Tomori, anche il nome di Feri Ats."}
{"id": "420850", "revid": "1318658", "url": "https://it.wikipedia.org/wiki?curid=420850", "title": "Castello di Uss\u00e9", "text": "Il castello di Uss\u00e9 \u00e8 un castello gotico e rinascimentale situato sulle rive del fiume Indre, nel comune di Rigny-Uss\u00e9.\nFa parte dei castelli della Loira, classificati come \"patrimonio dell'umanit\u00e0\" dall'UNESCO nel 2000.\nUn primo castello fu edificato nel XII secolo su un'alta terrazza dominante la valle del fiume ai margini della foresta di Chinon ma l'attuale complesso, che mostra la presenza di due principali stili architettonici, chiaramente visibili nella corte interna, venne ricostruito a partire dal XV secolo, una volta entrato in possesso della famiglia de Bueil.\nIl castello aveva forma di un quadrilatero circondante un cortile centrale, con una torre principale, di maggiore diametro, all'angolo sud-ovest. Intorno al perimetro correva un cammino di ronda, che in seguito venne coperto. L'ala sud ospitava una galleria aperta a portico al piano terra, che venne distrutta per la costruzione di altri ambienti nel XVII secolo. Gli appartamenti padronali si trovavano nell'ala ovest.\nIl castello pass\u00f2 quindi nel 1485 alla famiglia d'Espinay, che prosegu\u00ec i lavori, con la ricostruzione dell'ala ovest. Tra il 1521 e il 1538 venne costruita la cappella, dedicata a sant'Anna. La cappella, in forme gotiche, presenta una ricca decorazione rinascimentale. Vi si conserva una \"Vergine con il Bambino\" di Luca della Robbia.\nAltri proprietari si successero a partire dal 1557 e nel XVII secolo venne abbattuta l'ala settentrionale, per poter godere del panorama sul fiume. In questa occasione venne allungata l'ala ovest in forme neo-rinascimentali e fu collocata una nuova scala all'angolo sud-ovest. Alla fine del secolo si aggiunse inoltre il padiglione Vauban, affacciato sui giardini a nord-ovest. I giardini alla francese, sistemati su terrazze digradanti, furono ispirati da Le N\u00f4tre, architetto del re Luigi XIV.\nAttualmente \u00e8 propriet\u00e0 privata (famiglia de Blacas) ma \u00e8 aperto alla visita.\nAll'interno si conservano una stanza destinata ad un'eventuale visita del re (che tuttavia non avvenne mai), con arredi del XVII secolo, collezioni di arazzi e di armi. Notevole tra gli arredi uno scrittoio fiorentino del XVI secolo, in legno di pero ed ebano, con incrostazioni in madreperla ed avorio e dotato di ben 49 cassetti.\nCuriosit\u00e0.\nCharles Perrault, ospite dei proprietari del castello durante le vacanze estive, vi ha scritto e ambientato le favole della Bella addormentata nel bosco e del Gatto con gli stivali."}
{"id": "420864", "revid": "466539", "url": "https://it.wikipedia.org/wiki?curid=420864", "title": "Francesco Colucci", "text": "Biografia.\nNato a Brindisi, da giovanissimo si trasferisce a vivere a Milano. Ha un figlio, Alessandro, anch'egli impegnato in politica, deputato dal 2018.\nAttivit\u00e0 politica.\nFu deputato eletto nelle liste del Partito Socialista Italiano, per la prima volta nel 1972. \u00c8 stato presidente della Commissione parlamentare di vigilanza sull'anagrafe tributaria, che ha introdotto nella normativa italiana il Codice fiscale. Ha ricoperto incarichi di governo come sottosegretario alle Finanze e alle Poste in diversi governi nei primi anni ottanta. Nel 1987 \u00e8 stato eletto per la prima volta questore della Camera dei deputati, ottenendo oltre 100 voti dai componenti dell'opposizione.\nLa sua carica \u00e8 stata riconfermata alle politiche del 2006 nelle liste di Forza Italia, e il 4 maggio 2006 \u00e8 stato nominato questore della Camera dei deputati. \u00c8 stato rieletto deputato nelle elezioni politiche del 2008 con Il Popolo della Libert\u00e0, e ancora e per la quarta volta eletto questore della Camera dei deputati\nNel 2013 \u00e8 rieletto parlamentare, questa volta come senatore, sempre per il PdL. Il 16 novembre 2013, con la sospensione delle attivit\u00e0 del Popolo della Libert\u00e0, aderisce al Nuovo Centrodestra guidato da Angelino Alfano. Con dieci mandati parlamentari e 38 anni trascorsi tra Camera e Senato, Colucci al termine della XVII leglislatura (2018) \u00e8 il parlamentare di pi\u00f9 lungo corso della storia della Repubblica.\nIl 29 marzo 2017 viene eletto segretario del Senato della Repubblica in rappresentanza del gruppo parlamentare Alternativa Popolare-Centristi per l'Europa. Dopo quasi quarant'anni di presenza nel Parlamento, alle elezioni politiche del 2018 non si ricandida pi\u00f9; ma nella stessa tornata il figlio Alessandro viene candidato ed eletto deputato.\nVicende giudiziarie.\nA dicembre 2012 viene condannato a 2 anni e otto mesi di reclusione per falsa testimonianza per le dichiarazioni rese al processo Diaz, riguardante la famigerata irruzione nella scuola durante il G8 del luglio 2001 \u2013 blitz concluso con l\u2019arresto di 93 manifestanti, oltre sessanta dei quali rimasero feriti \u2013 per coprire gli allora vertici della polizia e in particolare l\u2019ex capo Gianni De Gennaro."}
{"id": "420877", "revid": "1342115", "url": "https://it.wikipedia.org/wiki?curid=420877", "title": "Severino Galante", "text": "Biografia.\nLaureato in filosofia, \u00e8 stato docente di discipline storiche contemporaneistiche presso la facolt\u00e0 di Scienze Politiche dell'Universit\u00e0 di Padova. Inizia l'attivit\u00e0 politica nel 1960, quando si iscrive alla Federazione giovanile comunista italiana. In sede istituzionale viene eletto Consigliere comunale del PCI a Padova dal 1980 al 1995; dopo la dissoluzione del PCI \u00e8 stato tra i fondatori del PRC, per il quale \u00e8 stato eletto deputato della Repubblica nella XI Legislatura (1992-1994) nella Circoscrizione Veneto 1. Alle Elezioni Europee del 1994 \u00e8 stato candidato dal PRC nella circoscrizione dell'Italia Nord Orientale, senza risultare eletto. Dal 1995 al 2004 \u00e8 stato Consigliere regionale del Veneto prima per il PRC e poi per il PdCI. \nAlle Elezioni Europee del 1999 \u00e8 stato candidato dal PdCI nella circoscrizione dell'Italia Nord Orientale, in quella Centrale e in quella Meridionale, senza risultare eletto.\nViene eletto nuovamente deputato nelle elezioni suppletive per la Camera del 2004 (XIV legislatura) nel collegio del Mugello; \u00e8 stato poi riconfermato nella XV Legislatura con il Partito dei Comunisti Italiani, e il 4 maggio 2006 \u00e8 stato nominato Questore della Camera dei deputati.\n\u00c8 stato dal 1999 al 2007 membro della segreteria nazionale del PdCI, prima con la responsabilit\u00e0 delle Relazioni internazionali e successivamente dell'organizzazione. Dal Congresso di Rimini dell'aprile 2007 al luglio 2008 \u00e8 stato Co-Coordinatore della Segreteria nazionale del PdCI. Successivamente \u00e8 divenuto componente dell'Ufficio politico dello stesso partito."}
{"id": "420886", "revid": "88483", "url": "https://it.wikipedia.org/wiki?curid=420886", "title": "Kubilai Khan", "text": ""}
{"id": "420897", "revid": "123154085", "url": "https://it.wikipedia.org/wiki?curid=420897", "title": "Renzo Lusetti", "text": "Laureato in Scienze politiche, \u00e8 un dirigente d'azienda.\nBiografia.\nNato a Castelnovo di Sotto, vive a Roma con la moglie Vira Carbone e le figlie.\nInizia la sua carriera politica nella Democrazia Cristiana come segretario nazionale del Movimento Giovanile della Democrazia Cristiana dal 1984 al 1987. Nel 1987, a soli 28 anni, entra in Parlamento, eletto nella Dc, di cui sar\u00e0 deputato nella X e XI Legislatura. Alla dissoluzione del partito, entra a far parte del Partito Popolare Italiano.\nDal 1994 al 1997 \u00e8 assessore al personale del Comune di Roma nella giunta guidata da Francesco Rutelli.\nNel dicembre 1999 si dimette da responsabile degli Enti locali del PPI ed approda nella Margherita-Democrazia \u00e8 Libert\u00e0 (2001) con il ruolo di vice capogruppo alla Camera. Contribuisce, come dirigente nazionale della Margherita, alla costituzione del Partito Democratico.\nEletto nella XV Legislatura con L'Ulivo (riconfermando l'incarico avuto nella XIV Legislatura, quando era stato eletto con la Margherita-Democrazia \u00e8 Libert\u00e0), il 4 maggio 2006 \u00e8 nominato Segretario di Presidenza della Camera dei deputati.\nNella XVI Legislatura \u00e8 rieletto alla Camera dei deputati nelle liste del PD, circoscrizione Lombardia 2, \u00e8 nominato Segretario di Presidenza della Camera dei deputati.\nNel gennaio 2010 abbandona il Partito Democratico e aderisce all'Unione di Centro (UDC).\nIl 15 gennaio 2013 annuncia intervistato su TGcom24 di non candidarsi alle prossime elezioni politiche, lasciando il ruolo di parlamentare che ha ricoperto per 5 legislature.\nNel 2015 lascia l'UDC e torna nel Partito Democratico.\nAttivit\u00e0 politica.\nHa presentato come primo firmatario le seguenti proposte di legge:"}
{"id": "420936", "revid": "599013", "url": "https://it.wikipedia.org/wiki?curid=420936", "title": "Kirk Hinrich", "text": "Caratteristiche tecniche.\nBuon tiratore, capace di ricoprire sia il ruolo di playmaker sia quello di guardia tiratrice, \u00e8 un difensore duro e tenace, abilit\u00e0 spesso apprezzata dai suoi allenatori; la sua versatilit\u00e0 gli ha permesso di compensare un fisico non particolarmente robusto e, in et\u00e0 avanzata, un atletismo vistosamente calato per via di diversi infortuni.\nCarriera.\nEsordi.\nHinrich inizi\u00f2 molto presto a giocare a pallacanestro perch\u00e9 suo padre era stato un allenatore di successo della squadra del college di Sioux City. Al college, Kirk Hinrich gioc\u00f2 per l'Universit\u00e0 del Kansas, aiutando la squadra a raggiungere le Final Four nel torneo NCAA sia nel 2002 che nel 2003. Kirk gioc\u00f2 per l'Universit\u00e0 del Kansas per quattro anni prima di entrare nel mondo dell'NBA.\nNBA.\nChicago Bulls (2003-2010).\nHinrich fu scelto da Chicago nel draft NBA 2003 come settima scelta generale, suscitando una leggera sorpresa perch\u00e9 molti si aspettavano che fosse preso successivamente. essendo lui un playmaker un po' atipico, molto propenso al tiro da 3 (40,6% di realizzati al college) e di corporatura relativamente esile.\nAd inizio carriera Hinrich soffr\u00ec di un'acuta infezione virale poco prima dell'inizio della sua prima stagione da rookie, e ci vollero mesi per il suo completo recupero. Tuttavia, gioc\u00f2 bene dopo il suo rientro in campo: conferm\u00f2 cos\u00ec la sua posizione di prima guardia tiratrice dei Bulls e fu inoltre nominato nella prima squadra NBA dei rookie dell'anno 2004. Si distinse per essere stato il solo rookie a realizzare una tripla doppia durante la stagione, mettendo a segno 11 punti, 12 rimbalzi e 10 assist nella partita del 28 febbraio 2004 contro i Golden State Warriors.\nNella sua stagione da rookie (2003-04), curiosamente la percentuale di tiri da 2 realizzati (38,6%) era inferiore di quella dei tiri da 3 realizzati (39,0%). Nella stagione 2005-06 la sua media realizzativa da due punti \u00e8 salita (41%), mentre quella da tre punti \u00e8 calata (35%). Hinrich \u00e8 stato anche un buon realizzatore di tiri liberi, viaggiando ad una percentuale dell'82%.\nWashington Wizards e Atlanta Hawks (2010-2012).\nL'8 luglio 2010 dopo 7 anni di militanza viene ceduto dai Bulls, insieme ai diritti sulla scelta del Draft dello stesso anno Kevin Seraphin, agli Washington Wizards in cambio dei diritti su Uladzimir Verameenka (48\u00aa scelta degli Wizards al Draft dello stesso anno).\nTuttavia nella squadra della capitale Hinrich non trova tanto spazio dal primo minuto come ha avuto quasi tutti gli anni nella Windy City anche per via della presenza nel suo ruolo della prima scelta assoluta del Draft 2010, ovvero John Wall. Ha disputato in totale 48 gare, di cui 29 da titolare.\nIl 23 febbraio 2011 viene ceduto via trade (insieme a Hilton Armstrong) agli Atlanta Hawks in cambio di Maurice Evans, Mike Bibby, Jordan Crawford e una prima scelta al Draft 2011. Con gli Hawks torna a giocare titolare. I falchi arriveranno a giocare i play-off dove Hinrich si infortuner\u00e0 nella serie contro Orlando al primo turno. La squadra riesce a passare il primo turno pur senza che Hinrich sia in campo. Tuttavia alle semifinali di Conference gli Hawks verranno eliminati dalla sua ex squadra ovvero i Chicago Bulls.\nLa stagione successiva per Hinrich parte male con un infortunio alla spalla sinistra che lo costringe a stare ai box per le prime 18 gare. A fine anno, seppur abbia raggiunto i play-off con la squadra, mette a referto le statistiche pi\u00f9 basse della sua carriera in tutto, anche se va tenuto conto del fatto che di 48 partite solo in 31 \u00e8 partito titolare.\nIl ritorno ai Chicago Bulls e agli Atlanta Hawks (2012-2016).\nDopo due anni tra Washington e Atlanta Hinrich torna a giocare nei Chicago Bulls.\nIl 18 febbraio 2016 torna agli Atlanta Hawks a seguito di una trade a tre squadre che vede Justin Holiday passare dagli Atlanta Hawks ai Chicago Bulls e Shelvin Mack dagli Atlanta Hawks agli Utah Jazz. A fine anno Hinrich esce dal contratto con la franchigia della Georgia rimanendo cos\u00ec free agent."}
{"id": "420951", "revid": "1543377", "url": "https://it.wikipedia.org/wiki?curid=420951", "title": "Software - I nuovi robot", "text": "Software - I nuovi robot (\"Software\") \u00e8 un romanzo di fantascienza del 1982 di Rudy Rucker, vincitore del premio Philip K. Dick 1982 e primo capitolo del ciclo del ware.\nTrama.\nLo scienziato Cobb Anderson cerca di risolvere un problema fondamentale della robotica: come pu\u00f2 un essere umano programmare un robot in grado di superare in complessit\u00e0 l'essere umano stesso? Finalmente la risposta arriva: basta programmare un robot affinch\u00e9 sia in grado di accrescere da solo la propria programmazione, mutare, evolvere fino a superare in complessit\u00e0 il proprio creatore, cio\u00e8 l'essere umano. Grazie a questa innovazione, Cobb Anderson trasforma dei semplici robot in bopper, unit\u00e0 robotiche incredibilmente avanzate.\nFra i primi dodici bopper costruiti, spicca Ralph Numbers, il quale riesce a cancellare dalla propria programmazione le leggi di Asimov (le famose Tre Leggi della Robotica ideate dallo scienziato e scrittore Isaac Asimov) imposte dagli uomini per ragioni di sicurezza. Nel 2001 Ralph Numbers guida una rivolta dei bopper, a cui insegna come cancellare queste leggi di protezione, la quale finisce con la fondazione di Disky, una citt\u00e0 costruita sulla Luna ed abitata quasi esclusivamente da bopper.\nGli uomini sono infuriati per l'accaduto, e danno la colpa di tutto a Cobb Anderson: ed ha ragione. Malgrado infatti non esistano prove, Anderson ha volutamente implementato la programmazione del bopper Ralph Numbers perch\u00e9 questi si ribellasse, perch\u00e9 costituisse il primo gradino dell'evoluzione di una nuova specie.\nIl romanzo si svolge nel 2020, quando ormai Cobb Anderson \u00e8 un vecchio alcolizzato che passa le sue vuote giornate in Florida. Ma la sua vita \u00e8 destinata a cambiare quando viene avvicinato da un bopper in tutto simile a lui: questi \u00e8 stato mandato da Ralph Numbers, che vuole omaggiare il proprio creatore regalandogli l'immortalit\u00e0 nel corpo di un bopper. Anderson quindi parte per la Luna, accompagnato da Sta-Hi, un tassista tossicomane e sbandato.\nMa a Disky, sulla Luna, \u00e8 in atto una vera e propria guerra civile. I grandi bopper, infatti, vogliono annettere tutte le menti, sia robotiche che umane, in un grande Uno che contenga tutto il pensiero possibile; i bopper normali, invece, vogliono mantenere la propria indipendenza.\nQuando Anderson e Sta-Hi arrivano a Disky, sono ignari della violenza con cui sta per scatenarsi la guerra civile, e soprattutto Sta-Hi non sa che ne far\u00e0 attivamente parte. Mentre infatti Anderson si affida alle mani di Ralph Numbers per ricevere l'immortalit\u00e0 promessa, il tossicomane si aggira per Disky trovandosi in mezzo alla sommossa dei bopperso contro il grande bopper BAX. Stai-Hi, quasi senza volerlo, lo distrugge, regalando ai piccoli bopper una vittoria importantissima, perch\u00e9 d\u00e0 loro maggiore fiducia per ribellarsi ai propositi dei grandi bopper.\nIntanto Cobb Anderson capisce che l'immortalit\u00e0 promessagli da Ralph Numbers avr\u00e0 un prezzo molto alto. Il bopper, infatti, dovr\u00e0 smantellare il corpo dello scienziato, sminuzzarne il cervello per immagazzinare tutti i dati relativi alla sua personalit\u00e0, e trasferire in seguito il \"software Anderson\" nel corpo robotico che \u00e8 rimasto sulla Terra. Malgrado lo scienziato sia terrorizzato dalla morte fisica, capisce che l'estrazione del suo \"software\" \u00e8 il gradino successivo dell'evoluzione: mente umana in corpo robotico.\nL'azione si sposta quindi sulla Terra, dove la versione robotica di Cobb Anderson inizia una nuova vita, rinvigorito nel fisico e nella mente. Ma non tutto \u00e8 andato come previsto: Sta-Hi, infatti, ha rifiutato l'immortalit\u00e0 offertagli dai bopper, ed \u00e8 tornato sul pianeta madre perch\u00e9 capisce che in realt\u00e0 i grandi bopper, fallita la guerra sulla Luna, vogliono invadere la Terra, annettendo cervelli umani.\nLa battaglia fra Sta-Hi ed il bopper Cobb Anderson sar\u00e0 cruenta."}
{"id": "420972", "revid": "96758", "url": "https://it.wikipedia.org/wiki?curid=420972", "title": "Diego Simeone", "text": "Da calciatore, con i club ha vinto un campionato spagnolo (1996), una Coppa del Re (1996), un campionato italiano (2000), una Coppa Italia (2000), una Supercoppa italiana (2000), una Coppa UEFA (1998) e una Supercoppa UEFA (1999).\nConvocato dal 1988 al 2002 dalla nazionale argentina, con l\"'Albiceleste\" ha disputato 3 campionati del mondo (, e ) e 4 Coppe America (, , e ), vincendo le edizioni 1991 e 1993; ha inoltre conquistato la Coppa re Fahd del 1992 e ottenuto la medaglia d'argento alle Olimpiadi di . Figura al quinto posto nella graduatoria delle presenze con la propria nazionale.\nDa allenatore ha vinto due volte la Primera Divisi\u00f3n argentina con e e due volte la Primera Divisi\u00f3n spagnola con l' (2014 e 2021), con cui si \u00e8 aggiudicato anche una Coppa del Re, una Supercoppa spagnola, due Supercoppe UEFA e due Europa League, oltre ad aver raggiunto due finali di UEFA Champions League.\nBiografia.\n\u00c8 soprannominato \"El Cholo\" (termine storico che deriva dall'azteco \"Xoloitzcuintli\" e che significa \"incrocio di razze\").\nDall'unione con Carolina Baldini sono nati tre figli, che hanno poi intrapreso tutti la carriera da calciatore: Giovanni, Gianluca e Giuliano, nati rispettivamente nel 1995, 1998 e 2002.\nNel settembre 2016 arriva la prima figlia femmina, Francesca, nata dalla relazione con la nuova compagna Carla Pereyra. Nel settembre 2019 i due convolano a nozze a Casole d'Elsa. A febbraio \u00e8 diventato pap\u00e0 per la quinta volta con la nascita di Valentina.\nIl 26 gennaio 2022 sulla piattaforma Amazon Prime Video esce \"Simeone - Vivir partido a partido\", una docu-serie incentrata sulla sua carriera.\nCaratteristiche tecniche.\nGiocatore.\nDa giocatore ha rivestito il ruolo d'interno di centrocampo, potendo ricoprire anche quello di mediano. \"Leader\" carismatico, era dotato di grinta, dinamismo, resistenza e di una spiccata capacit\u00e0 realizzativa, che gli ha consentito di segnare pi\u00f9 di 100 gol in carriera: la sua abilit\u00e0 nelle proiezioni offensive si rivelava infatti un'insidiosa arma tattica che coglieva spesso impreparate le difese avversarie. Abile anche in fase difensiva, risultava efficace sia nel \"pressing\" che nel coprire le sortite in attacco dei compagni di squadra.\nAllenatore.\nDa tecnico ha utilizzato frequentemente il 4-4-2 all'Estudiantes, vincendo il campionato argentino di Apertura nel 2006. Al River Plate ha invece usato un pi\u00f9 aggressivo 3-3-1-3, con il quale ha vinto il campionato argentino di Clausura 2008 prima di dimettersi nella stagione successiva per gli scarsi risultati. Con il passaggio al calcio italiano, Simeone ha utilizzato spesso il 4-2-3-1, modulo con il quale ha portato il Catania alla salvezza. Arrivato in Spagna, all'Atl\u00e9tico Madrid, Simeone mantiene il 4-2-3-1, vincendo con questo modulo l'Europa League e la Supercoppa UEFA nel 2012. Negli anni successivi il suo sistema di gioco di base \u00e8 diventato il 4-4-2, che alterna al 4-3-3 quando \u00e8 in fase di possesso e al 5-3-2 in fase di non possesso: ci\u00f2 gli ha permesso di vincere anche la Coppa del Re 2013, il campionato spagnolo, la Supercoppa spagnola nel 2014, l'Europa League e la Supercoppa UEFA nel 2018. Le sue squadre sono pericolose sui calci piazzati.\nCarriera.\nClub.\nVelez, Pisa, Siviglia e Atletico Madrid.\nInizia la carriera nel paese di nascita all'et\u00e0 di 17 anni, esordendo nel 1987 con la maglia del squadra nella quale milita per tre stagioni. Muovendo i primi passi viene scoperto e portato in Italia dal presidente del , Romeo Anconetani. Il 9 settembre 1990 gioca a Bologna la sua prima partita in Serie A (-Pisa 0-1).\nPur mostrando notevoli qualit\u00e0 di leadership per un ragazzo di soli 20 anni, Simeone non riesce a sfondare e dopo due anni con 55 presenze e 6 reti, parte per la Spagna. Resta al fino al termine della stagione (64 partite e 12 gol tra campionato e coppe europee), quando riceve e accetta l'offerta dell'Atl\u00e9tico Madrid. Con i biancorossi si consacra come uno dei migliori interpreti nel ruolo di incontrista. Tocca l'apice della sua avventura nella capitale iberica nel 1996, quando vince sia il titolo di campione di Spagna che la coppa nazionale, realizzando 12 reti nel solo campionato.\nInter e Lazio.\nChiude l'esperienza madrilena l'anno successivo, richiamato in Italia dall', che lo acquista per 13 miliardi di lire. Sotto la guida di Gigi Simoni diventa un titolare della formazione nerazzurra e partecipa attivamente alla conquista del secondo posto in Serie A e della Coppa UEFA. Fondamentale in chiave europea la rete del 3-0 che l'argentino firma negli ottavi di finale contro lo Strasburgo, dopo che i nerazzurri erano usciti sconfitti per 0-2 in Francia. L'annata successiva si rivela tribolata per l'Inter, che pur cambiando quattro allenatori, non va oltre l'8\u00ba posto. Nel corso della stagione, inoltre, l'argentino si rende protagonista di un litigio con Ronaldo, la stella della squadra. \nNel giugno del 1999 Simeone passa alla Lazio, come contropartita tecnica (valutata 21 miliardi di lire) nell'ambito della trattativa che porta Christian Vieri a Milano per la cifra record di 90 miliardi. L'argentino si rivela assoluto protagonista del successo dei biancocelesti in campionato: \u00e8 sua la rete che permette alla Lazio di battere, nello scontro diretto di Torino, la Juventus. I biancocelesti, sotto di sei punti alla vigilia del match (erano addirittura nove la domenica precedente, prima che la Juventus cadesse con il Milan e la Lazio facesse suo il derby cittadino), riducono il distacco a -3. Nelle ultime sei giornate Simeone realizzer\u00e0 quattro reti e festegger\u00e0 la vittoria del tricolore proprio all'ultimo atto, quando la Juventus cade a Perugia. Nello stesso anno i capitolini trionfano anche in Coppa Italia, battendo l'Inter nella finale di andata a Roma per 2-1 (con gol decisivo proprio di Simeone) il 12 aprile 2000, e pareggiando il ritorno a Milano per 0-0 il 18 maggio 2000.\nLa stagione successiva si apre con la vittoria in Supercoppa italiana, ancora ai danni dell'Inter, l'8 settembre 2000. I successivi infortuni condizionano le prestazioni dell'argentino. Nell'ultima giornata del campionato 2001-2002 \u00e8 tra i marcatori nella partita Lazio-Inter (4-2) che impedisce alla squadra nerazzurra di vincere lo scudetto.\nAtletico Madrid e Racing Club.\nDopo quattro anni a Roma, nel 2003 Simeone torna all'Atl\u00e9tico Madrid, dove disputa una stagione e mezza prima di tornare in patria a gennaio 2005. Ad accoglierlo in Argentina \u00e8 il Racing Avellaneda, nel quale Simeone chiude la carriera da giocatore a met\u00e0 del campionato, divenendo l'allenatore della squadra.\nNazionale.\nSimeone \u00e8 stato anche un giocatore fondamentale per la Nazionale argentina. \u00c8 ancora giovanissimo quando, nel 1991 e 1993, la \"Selecci\u00f3n\" vince per due volte di fila la Coppa America, della cui rosa Simeone fa gi\u00e0 parte. Da allora il \"Cholo\" non potr\u00e0 festeggiare altri successi in nazionale e perder\u00e0 anche la finale delle Olimpiadi del 1996 contro la . Fu capitano della sua Nazionale dal 1996 al 1998 portando la fascia ai Mondiali del 1998.\nAllenatore.\nGli inizi in Argentina.\nIl 6 febbraio 2006 diventa allenatore del Racing Club, portandosi come vice Mat\u00edas Almeyda e Nelson Vivas. Il 18 maggio \u00e8 diventato allenatore dell'Estudiantes. Il 13 dicembre 2006, battendo allo spareggio il Boca Juniors, Simeone ha condotto la sua squadra alla vittoria nel campionato di apertura, a 23 anni dall'ultima vittoria in campionato. Lascia il club il 9 dicembre 2007.\nIl 1\u00ba gennaio 2008 \u00e8 passato alla guida del River Plate di Buenos Aires. A distanza di sei mesi dal suo insediamento e con una giornata di anticipo, l'8 giugno 2008 ha portato il River Plate alla conquista del titolo di Clausura che mancava al club dal 2004. A seguito del disastroso rendimento nell'Apertura 2008 (9 punti in 13 partite e ultimo posto in classifica) e dell'eliminazione dalla Coppa Sudamericana per mano dei messicani del Chivas, il 7 novembre 2008 rassegna le dimissioni.\nIl 16 aprile 2009 firma con il San Lorenzo de Almagro. Il 4 aprile 2010 rassegna le dimissioni.\nCatania e Racing Club.\nIl 19 gennaio 2011 torna in Italia: diventa allenatore del Catania, subentrando a Marco Giampaolo. Il suo esordio non \u00e8 dei migliori dato che il 22 gennaio perde 2-0 contro il e il 29 gennaio perde 2-0 in casa con il Milan. Nel seguito del campionato, il Catania, sotto la guida di Simeone, migliora le sue prestazioni e raggiunge il traguardo della salvezza con due giornate di anticipo contro il Brescia. Particolarmente importante \u00e8 la vittoria in casa nel derby contro il Palermo per 4-0. Il 15 maggio, alla penultima giornata, con la vittoria all'ultimo minuto contro la sempre in casa (che ha sancito la non partecipazione dei giallorossi ai preliminari e alla Champions League 2011-2012), il Catania raggiunge il tredicesimo posto con 46 punti (di cui 24 fatti da Simeone in 18 partite) e stabilisce il suo nuovo record in Serie A battendo quello di Sini\u0161a Mihajlovi\u0107 che la stagione precedente era riuscito ad arrivare tredicesimo con 45 punti. Il 1\u00ba giugno risolve consensualmente il contratto che lo legava al Catania ancora per un anno.\nIl 21 giugno 2011 viene richiamato in patria alla guida di una sua vecchia squadra, il Racing Club. Porta la squadra ad alti livelli, chiudendo il campionato Apertura al secondo posto con 31 punti dietro al Boca Juniors (43 punti). Il 20 dicembre lascia per\u00f2 il club di Avellaneda a causa di dissapori con la societ\u00e0.\nAtl\u00e9tico Madrid.\nIl 23 dicembre 2011 l'argentino diventa l'allenatore dell'Atl\u00e9tico Madrid \u2013 per cui aveva gi\u00e0 giocato dal 1994 al 1997 e dal 2003 al 2005 \u2013 in sostituzione dell'esonerato Gregorio Manzano, che lascia la squadra al 10\u00ba posto della Liga. Al debutto la squadra pareggia per 0-0 in trasferta contro il Malaga; vince per\u00f2 la seconda partita per 3-0 contro il Villarreal in casa.\nA fine stagione, trascinato dai gol di Radamel Falcao, riesce a vincere l'Europa League eliminando ai sedicesimi la Lazio (sua ex squadra), agli ottavi i turchi del Be\u015fikta\u015f, nei quarti i tedeschi dell'Hannover, in semifinale i connazionali del Valencia e infine, in finale, l'altra squadra spagnola, l'Athletic Bilbao, allenata da Marcelo Bielsa, con cui i \"Colchoneros\" vincono 3-0. Simeone diventa cos\u00ec il primo allenatore argentino ad aggiudicarsi la competizione nonch\u00e9 il terzo ad aver vinto il trofeo sia da allenatore che da giocatore (dopo Dino Zoff e Huub Stevens); stabilisce inoltre un altro record, vincendo tutte e nove le partite disputate dalla squadra, sotto la sua guida, nella competizione. In campionato si piazza al 5\u00ba posto mancando per 2 punti il 4\u00ba posto, valido per l'acceso in Champions, raggiunto dal M\u00e1laga.\nL'annata 2012-2013 inizia il 31 agosto con la vittoria della Supercoppa UEFA battendo per 4-1 il Chelsea di Roberto Di Matteo. In campionato raggiunge presto la qualificazione alla Champions League grazie al 3\u00ba posto in classifica, mentre a fine stagione, il 17 maggio 2013, vince anche la Coppa del Re contro il di Jos\u00e9 Mourinho, superato per 1-2 ai tempi supplementari; \u00e8 la decima volta che l'Atl\u00e9tico vince tale competizione, che non portava a casa dal 1996, dai tempi in cui lo stesso Simeone vestiva in campo la maglia biancorossa. In Europa League la squadra detentrice viene invece eliminata gi\u00e0 ai sedicesimi dal Rubin Kazan.\nInizia la stagione 2013-2014 perdendo la Supercoppa spagnola contro il Barcellona per la regola dei gol fuori casa visti i due pareggi per 1-1 e 0-0 e dalla Coppa del Re viene eliminato dal in semifinale. Simeone guida per\u00f2 l'Atl\u00e9tico alla conquista della Liga, la decima della storia del club a distanza di diciotto anni dall'ultima, arrivata il 17 maggio 2014 grazie al pareggio per 1-1 al Camp Nou contro il Bar\u00e7a da cui si distacca di tre punti.\nInoltre, grazie ai gol di Diego Costa, la squadra arriva in finale di Champions League (traguardo che i \"Colchoneros\" non raggiungevano da quarant'anni), superando prima nei quarti di finale ancora i \"Blaugrana\" e in seguito il Chelsea in semifinale; nell'atto conclusivo di Lisbona, in un derbi madrile\u00f1o con il Real, l'undici di Simeone vede svanire la vittoria ai supplementari dove soccombe per 4-1, dopo che nei tempi regolamentari l'Atl\u00e9tico, in vantaggio dalla fine del primo tempo, era stato raggiunto sul pareggio solo nei minuti di recupero.\nNel 2014-2015 vince subito la Supercoppa spagnola contro il Real (1-1 e 1-0) ma esce ai quarti di finale della Champions eliminato proprio dai \"blancos\" e sempre ai quarti della Coppa del Re per mano del Bar\u00e7a. Conclude la stagione con il 3\u00ba posto in campionato sempre dietro a Bar\u00e7a e Real.\nNella sconfitta del 26 settembre 2015 contro il Villarreal, con 211 partite consecutive sulla panchina dei \"rojiblancos\" supera il record di Luis Aragon\u00e9s. Dalla Coppa del Re viene eliminato dal Celta Vigo ai quarti mentre in campionato tiene testa fino alla fine a Bar\u00e7a e Real piazzandosi 3\u00ba.\nDopo aver eliminato Bar\u00e7a ai quarti e in semifinale, il 28 maggio 2016 nella finale a Milano, dopo il risultato di 1-1 maturato dopo i supplementari, perde la finale di Champions ai rigori di nuovo contro il .\nIl 24 ottobre 2016 a Valencia, in occasione della cerimonia dei Premi LFP, Simeone vince per la terza volta il premio come Miglior allenatore della Liga. In questa stagione si piazza di nuovo 3\u00ba nella Liga, in Champions \u00e8 ancora il Real Madrid a fermarlo in semifinale mentre nella Coppa del Re \u00e8 il Bar\u00e7a a eliminarlo sempre in semifinale.\nIl 26 agosto 2017 consegue la 200\u00aa vittoria sulla panchina dell'Atl\u00e9tico mentre il 10 febbraio 2018 arriva la 150\u00aa vittoria in Liga. Uscito ai gironi di Champions e ai quarti di Coppa del Re e arrivato dietro al Bar\u00e7a in campionato con 14 punti di distacco, il 16 maggio 2018 conquista la sua seconda Europa League da allenatore dell'Atl\u00e9tico, vincendo in finale per 3-0 contro l', pur non sedendo in panchina durante la finale poich\u00e9 squalificato; con questo trofeo eguaglia Luis Aragon\u00e9s come allenatore pi\u00f9 titolato dei \"Colchoneros\".\nIl 15 agosto, con la vittoria in Supercoppa UEFA 2018 contro il Real Madrid, Simeone diventa il tecnico pi\u00f9 vincente nella storia dei madrileni; il tecnico argentino diventa inoltre il primo allenatore dell'Atl\u00e9tico ad aver superato i \"Blancos\" in tre differenti finali: la Supercoppa europea, la Supercoppa di Spagna e la Copa del Rey. Il 5 dicembre siede per la 400\u00aa volta sulla panchina \"Atleti\". In questa stagione viene eliminato dal e dalla agli ottavi di Coppa di Spagna e di Champions classificandosi per\u00f2 in campionato per il secondo anno consecutivo alle spalle del Barcellona, campione di Spagna.\nGrazie a quest'ultimo piazzamento partecipa al nuovo format della Supercopa de Espa\u00f1a 2019 perdendo il 12 gennaio 2020 ai rigori la finale contro il Real. Il 27 giugno, in virt\u00f9 della vittoria casalinga per 2-1 contro l', Simeone diventa il tecnico \"colchonero\" con pi\u00f9 partite vinte in nel campionato spagnolo (150). Quest\u2019anno in Liga arriva terzo, in Coppa del Re esce gi\u00e0 ai sedicesimi per mano del , piccolo club di terza serie, mentre dalla Champions viene eliminato dal ai quarti.\nIl 30 dicembre 2020 siede per la 500\u00aa volta sulla panchina \"Atleti\", in occasione della vittoria per 1-0 in campionato col . Il 28 febbraio 2021 raggiunge quota 308 vittorie come allenatore dell'Atl\u00e9tico Madrid, eguagliando il record di Luis Aragon\u00e9s. Il 22 maggio vince la sua seconda Liga con 86 punti contro gli 84 del Real. In Copa del Rey invece viene eliminato gi\u00e0 al secondo turno dal , club di Segunda Divisi\u00f3n B, mentre in Champions viene eliminato dal , futuro vincitore del torneo, agli ottavi. L\u20198 luglio dello stesso anno prolunga di altri due anni il proprio contratto che sarebbe scaduto nel 2022.\nIl 12 febbraio 2022, in seguito alla rocambolesca vittoria per 4-3 sul , Simeone diventa il tecnico straniero con pi\u00f9 partite vinte in Liga, superando Ferdinand Dau\u010d\u00edk fermo a 234 vittorie.\nStatistiche.\nCronologia presenze e reti in nazionale.\n \nStatistiche da allenatore.\n\"Statistiche aggiornate al 23 febbraio 2022.\" In grassetto le competizioni vinte."}
{"id": "420974", "revid": "433605", "url": "https://it.wikipedia.org/wiki?curid=420974", "title": "Medinet Habu", "text": "Medinet Habu \u00e8 il nome moderno del sito che ospita un importante complesso templare risalente all'antico Egitto posto sulla riva occidentale del Nilo nei pressi di Tebe ed il meglio conservato sulla riva occidentale.\nIl nome deriva da quello di una cittadina, gi\u00e0 citata in documenti della XX dinastia con il nome di \"Demy\".\nIn seguito, durante la fase \"copta\" della storia dell'Egitto (VI, VII secolo), l'abitato invase buona parte dell'area templare al punto che i coloni arabi che vi si insediarono dopo la conquista islamica dell'Egitto gli attribuirono l'appellativo di \"citt\u00e0\" (Medinet).\nil nome originale del sito era\nN36:t*N21-U2:W24*W24*W24-N25\nmrt - Meret\nIl complesso ospita molti templi di diversa epoca tra cui di particolare rilevanza quello eretto da Ramses III. L'importanza di questo edificio \u00e8 legata anche alla presenza di una lunga iscrizione che descrive le vittorie del sovrano nel confronto con i Popoli del Mare.\nAltri complessi sono: il Padiglione reale, le cappelle funerarie delle Divine spose di Amon e il tempio di Thutmose III."}
{"id": "420985", "revid": "767487", "url": "https://it.wikipedia.org/wiki?curid=420985", "title": "Ciclo del ware", "text": "Il ciclo del ware \u00e8 una tetralogia di romanzi di fantascienza dello scrittore statunitense Rudy Rucker.\nL'intero ciclo \u00e8 stato pubblicato in Italia nella collana \"Urania\" (Mondadori)."}
{"id": "420986", "revid": "467420", "url": "https://it.wikipedia.org/wiki?curid=420986", "title": "Accademia nazionale virgiliana", "text": "LAccademia Nazionale Virgiliana di Scienze Lettere ed Arti \u00e8 un\u2019istituzione scientifica italiana.\nGli scopi principali dell\u2019Accademia sono la produzione di studi originali in ogni campo del sapere, la promozione della ricerca scientifica, l\u2019approfondimento della conoscenza di Virgilio e delle sue opere nonch\u00e9 della storia di Mantova e del suo territorio, il coordinamento e la diffusione culturale.\nL'Accademia Nazionale Virgiliana ha sede nel Palazzo dell\u2019Accademia Nazionale Virgiliana in Mantova.\nStoria.\nL\u2019Accademia Nazionale Virgiliana si inserisce nella lunga tradizione dei sodalizi letterari e artistici sorti a Mantova in epoca gonzaghesca.\nNel XVII secolo, operava in Mantova l\u2019Accademia degli Invitti che, nel 1648, assunse il nome di Accademia dei Timidi. Molto attiva nella vita cittadina, la sua attivit\u00e0 era orientata alle rappresentazioni sceniche nonch\u00e9 alle dissertazioni in prosa e in versi, in latino e in italiano.\nGiuseppe II, co-reggente con la madre, l'imperatrice Maria Teresa, il 20 luglio 1767 inform\u00f2 il conte Firmian, governatore della Lombardia, della sua intenzione di riformare l\u2019Accademia dei Timidi, aprendola agli studi scientifici. Si decise che la scelta dei suoi membri fosse estesa all\u2019\u00e9lite intellettuale di tutta la Lombardia austriaca e che la rinnovata accademia fosse suddivisa in quattro classi: Filosofia, Matematica, Fisica sperimentale, Belle Lettere.\nL\u2019atto formale di istituzione dell\u2019Accademia da parte di Maria Teresa, Imperatrice d'Austria \u00e8 datato 4 marzo 1768. Con il nome di \"Reale Accademia di Scienze e Belle Lettere\", l\u2019Accademia divenne, nel periodo asburgico, una vera e propria istituzione universitaria, celebre in Italia e all'estero. Nel 1769, alla morte del pittore Giuseppe Bazzani, Maria Teresa confer\u00ec a Giuseppe Bottani la nomina a direttore della sezione di disegno e pittura. Venne fusa nel 1775 con l'Accademia di Pittura, Scultura e Architettura, della quale il primo direttore fu lo Schivenoglia, cui successe nel 1758 Giuseppe Bazzani, il quale rivest\u00ec la carica fino al 1769.\nLe attivit\u00e0 dell\u2019Accademia comprendevano studi e ricerche in ogni campo del sapere dell\u2019epoca. Ha stimolato studi sui problemi pi\u00f9 importanti del tempo, in particolare sull\u2019idraulica e sulle acque pubbliche, sulle condizioni igieniche e su temi medico-chirurgici.\nA seguito della Campagna d'Italia di Napoleone Bonaparte e del conseguente nuovo assetto territoriale della citt\u00e0 di Mantova, venne deciso un nuovo piano dell\u2019Accademia, che avrebbe mutato nome, assumendo il titolo di Accademia Virgiliana il 31 maggio 1797.\nCon la Restaurazione, importanti nomi di studiosi di fama, nazionali e internazionali, furono associati all\u2019Accademia, tra i quali Lazzaro Spallanzani, Cesare Beccaria, Alessandro Volta e Pietro Vincenzo Monti. L\u2019imperatore Francesco Giuseppe rivitalizz\u00f2 l\u2019Accademia Virgiliana e, con decreto imperiale del 22 gennaio 1865, le accord\u00f2 l\u2019appellativo di Regia.\nL\u2019attivit\u00e0 dell\u2019Accademia non venne modificata dal plebiscito del Veneto del 1866, che sanc\u00ec l\u2019annessione al Regno d'Italia delle province venete e della provincia di Mantova. Con Regio Decreto n. 2376 del 16 ottobre 1934, la Reale Accademia Virgiliana di Mantova ebbe un nuovo statuto. La proclamazione della Repubblica Italiana non interfer\u00ec con i lavori dell\u2019Accademia, che assunse l\u2019attuale denominazione, nel 1981, a seguito del D.P.R. 2 maggio 1981, n. 371.\nSede.\nSede dell\u2019Accademia Nazionale Virgiliana \u00e8 il palazzo dell\u2019Accademia Nazionale Virgiliana, costruito sulla parcella precedentemente occupata dalla dimora dei Gonzaga di Guastalla e dai locali di pertinenza dell\u2019Accademia dei Timidi.\nNel palazzo, progettato da Giuseppe Piermarini e Paolo Pozzo in stile neoclassico, si trova il Teatro Scientifico di Antonio Galli da Bibbiena, con pianta a campana e quattro ordini di palchi sovrapposti, destinato agli eventi solenni dell\u2019Accademia e inaugurato nel 1769. Wolfgang Amadeus Mozart, tredicenne, vi suon\u00f2 il 16 gennaio 1770.\nOrganizzazione e attivit\u00e0.\nL'Accademia Nazionale Virgiliana \u00e8 retta dallo statuto, approvato con decreto n. 1151 del Presidente della Repubblica Italiana in data 19 dicembre 1983 e integrato nel 1996 con decreto del Ministro per i Beni Culturali e Ambientali del 24 aprile 1996.\nII Corpo accademico \u00e8 composto da accademici ordinari, in numero non superiore a 90; da accademici d'onore, il numero non superiore a 10; da accademici d'onore pro tempore in numero non superiore a 10; da soci corrispondenti, in numero non superiore a 60; da accademici soprannumerari.\nGli accademici ordinari e i soci corrispondenti afferiscono a una delle tre classi dell\u2019Accademia: la Classe di Lettere e Arti, la Classe di Scienze Morali e la Classe di Scienze Matematiche, Fisiche e Naturali; per ciascuna Classe sono previsti 30 Ordinari e 20 Corrispondenti.\nL'Accademia pubblica dal 1863 i volumi degli \"Atti e Memorie\u201d e svolge un'intensa attivit\u00e0 editoriale.\nL\u2019Accademia Nazionale Virgiliana istituisce, con cadenza biennale, il Premio Internazionale Virgilio, volto a promuovere gli studi sulla figura e l\u2019opera del grande poeta latino, articolato in due sezioni: il \"Premio Vergilius\" e il \"Premio Mantua\" (quest\u2019ultimo riservato a studiosi che non abbiano superato, alla data del bando, i 40 anni di et\u00e0).\nBiblioteca, archivio musicale, archivio storico, dissertazioni manoscritte, fondo stampe.\nLa biblioteca dell\u2019Accademia conserva attualmente un vasto patrimonio librario, composto da oltre 40\u00a0000 titoli.\nL\u2019Archivio musicale possiede 426 spartiti manoscritti del secolo XVIII. La raccolta comprende soprattutto spartiti di musicisti attivi nel XVIII secolo, quali Johan Christian Bach, Baldassarre Galuppi, Francesco Salieri. Molti spartiti musicano opere di Pietro Metastasio.\nL\u2019archivio storico dell\u2019Accademia Nazionale Virgiliana di Mantova risale all\u2019epoca della fondazione dell\u2019Accademia stessa. Il materiale documentario conservato riflette da un lato il progressivo sedimentarsi della documentazione prodotta dall\u2019attivit\u00e0 amministrativa e contabile dell\u2019Istituto, dall\u2019altro la peculiare produzione scientifica e letteraria, frutto dell\u2019esercizio culturale degli accademici.\nUna sezione dell\u2019Archivio storico comprendente le dissertazioni manoscritte (se ne conservano circa 550 suddivise in 20 buste, dalla 42 alla 61) di coloro che parteciparono, tra il 1768 e il 1796, ai concorsi banditi dall\u2019Accademia per le quattro classi di Filosofia, Matematica, Fisica e Belle Lettere; inoltre le Dissertazioni mensuali lette dagli accademici durante le periodiche riunioni e suddivise in vari gruppi di materie: Educazione, Filosofia, Storia naturale, Idraulica, Arti e Mestieri, Belle Lettere, Storia, Belle Arti e Musica, Archeologia, Medicina e Veterinaria, Igiene e Chirurgia, Agronomia, Legislazione, Critica, Matematica.\nNella sezione Fondo Stampe sono digitalizzate centinaia di stampe, ciascuna munita di una specifica scheda tecnica.\nPresidenti.\nIl titolo di Prefetto fu usato dal 1767 al 1797 e dal 1799 al 1934; il titolo di Presidente dal 1797 al 1799 e dal 1934 a oggi."}
{"id": "420987", "revid": "1889177", "url": "https://it.wikipedia.org/wiki?curid=420987", "title": "Contea di Inyo", "text": "La contea di Inyo, in inglese Inyo County, \u00e8 una contea dello Stato della California, negli Stati Uniti. La popolazione al censimento del 2000 era di 17.945 abitanti. Il capoluogo di contea \u00e8 Independence.\nGeografia fisica.\nLa contea si trova nella parte orientale della California, ad est della Sierra Nevada e a sud del Yosemite National Park. Il Monte Whitney, la cima pi\u00f9 alta degli \"stati contigui\" (ossia, di tutti gli stati federati a parte Alaska e Hawaii) si trova nella contea, come pure Badwater, nel Death Valley National Park, il punto pi\u00f9 basso del paese (86 metri sotto il livello del mare). L'U.S. Census Bureau certifica che l'estensione della contea \u00e8 di 26.488\u00a0km\u00b2, di cui 26.426\u00a0km\u00b2 composti da terra e i rimanenti 62\u00a0km\u00b2 composti di acqua.\nStoria.\nLa contea di Inyo venne costituita nel 1866 da parte dei territori delle contee di Mono e di Tulare."}
{"id": "420988", "revid": "125799966", "url": "https://it.wikipedia.org/wiki?curid=420988", "title": "Michel Onfray", "text": "I suoi scritti celebrano i sensi, l'ateismo filosofico, l'edonismo e il piacere (senza rinunciare a una decisa impronta etica e politica), e la figura del \"filosofo-artista\" nella tradizione dei pensatori greci, che affermarono l'autonomia della vita e del pensiero. Ostentando un ateismo senza concessioni, egli sostiene che le religioni sono indifendibili in quanto strumenti d'oppressione e di frattura con la realt\u00e0 o di elusione da essa.\nMichel Onfray ritiene che la filosofia non possa esistere senza l'ausilio apportato dalle scienze naturali, dalla psicoanalisi (sebbene abbia successivamente rifiutato Freud, preferendogli Pierre Janet e gli \"psicoanalisti non-freudiani\") e dalla sociologia in una coniugazione del sapere scientifico con quello filosofico. Secondo lui, un filosofo pensa in modo coerente solo se dispone di adeguati strumenti del sapere, altrimenti le sue analisi si collocano al di fuori della realt\u00e0. Grazie a un linguaggio ricco e fluente, riesce a spiegare efficacemente le sue teorie nel corso di trasmissioni televisive o radiofoniche; come divulgatore della filosofia, anche emittenti di stampo conservatore lo invitano sovente, perch\u00e9 egli ricopre il ruolo di \"ateo di servizio\" (\"ath\u00e9e de service\", secondo una definizione da lui coniata).\nOnfray appartiene a una classe di intellettuali vicina a correnti di pensiero individualiste e libertarie ma anticapitaliste, di cui tenta il recupero dell'afflato originario attraverso lo studio dei filosofi cinici, atomisti, cirenaici ed epicurei, ma anche tramite tutta la storia della filosofia, dai pensatori libertini, illuministi radicali, utilitaristi, anarchici, alcuni esponenti della Scuola di Francoforte, ma anche Nietzsche, con cui condivide la \"rivolta dionisiaca\", e gli esistenzialisti atei. Egli, \u00e8, alla maniera di molti suoi ispiratori, un materialista leggermente ottimista, senza gli eccessi di pessimismo che alcune correnti irreligiose hanno manifestato.\n\u00c8 stato avvicinato anche, dai \"mass media\", alla variegata corrente del \"Nuovo ateismo\", gruppo assai eterogeneo a cui sono stati associati vari pensatori, scienziati e scrittori, come Richard Dawkins, Sam Harris, Daniel Dennett, Christopher Hitchens e Piergiorgio Odifreddi.\nBiografia.\nMichel Onfray \u00e8 nato a Chambois, piccolo comune della Bassa Normandia nel dipartimento dell'Orne, da una famiglia di contadini normanni, da padre, Gaston Onfray (1920-2009), operaio e bracciante, e madre, H\u00e9l\u00e8ne, cameriera e addetta alle pulizie delle case di benestanti locali, proprietari anche della fattoria dove lavorava il padre.\nSuo zio fu un membro della Resistenza francese, arrestato, torturato e internato in un campo di concentramento nazista durante la seconda guerra mondiale.\nCresciuto nella vicina cittadina di Argentan (nei cui pressi ha una casa di campagna, dove ha vissuto quasi ininterrottamente fino al 2013), a causa di problemi finanziari del padre, la madre, donna con problemi caratteriali, che spesso diventava violenta (riflesso dell'educazione ricevuta da lei stessa, in quanto orfana di padre e affidata alla pubblica assistenza e a un istituto di suore), lo abbandon\u00f2 a s\u00e9 stesso; quindi, a dieci anni, fu affidato a un orfanotrofio cattolico gestito da preti salesiani, anche se spesso poteva tornare a casa. In questo luogo egli racconta di avere ripudiato definitivamente la religione, di avere maturato il rifiuto dell'autorit\u00e0 e di essersi interessato alla filosofia, anche in seguito al fatto di avere subito un \u00abregime carcerario\u00bb di \u00abmaltrattamenti e [...] molestie\u00bb da parte dei sacerdoti (\u00abalcuni dei quali pedofili\u00bb, aggiunge) che avrebbero dovuto accudirlo. Rimase dai salesiani per circa quattro anni, e successivamente ne pass\u00f2 tre in un altro istituto cattolico, uscendo dalla tutela dei salesiani quasi alla maggiore et\u00e0, e in seguito si riconcili\u00f2 con la madre. Onfray ha anche un fratello minore, Hugues, che invece la madre tenne con s\u00e9.\nDopo avere lavorato come operaio in un caseificio locale (la prima volta a 14 anni) e in una fabbrica, divenne anarchico grazie alla conoscenza di un amico barbiere ed ex partigiano, che gli fece scoprire le idee di \u00abuna sinistra diversa, non comunista e non liberale\u00bb, che \u00abrifiuta il socialismo del filo spinato\u00bb e al contempo \u00abvuole la fine dello sfruttamento capitalista, la felicit\u00e0 per gli umili e i diseredati, una societ\u00e0 pi\u00f9 giusta o (se si preferisce) meno ingiusta\u00bb.; consegu\u00ec quindi la laurea in Filosofia all'Universit\u00e0 statale e, dal 1983 al 2002, insegn\u00f2 questa materia agli studenti dell'ultimo anno di un istituto tecnico a Caen, una scuola di propriet\u00e0 cattolica, contrastato dai dirigenti per le sue idee eterodosse. Lo fa in contrasto con il programma didattico nazionale che, secondo lui, prevede solo l'insegnamento della storia della filosofia del passato, trascurando la pratica della stessa nella vita quotidiana e i pi\u00f9 recenti sviluppi del pensiero in rapporto alle scienze. Nel 1987, a 28 anni, fu colpito da un grave infarto cardiaco, al quale sopravvisse riprendendosi molto bene. Questo evento lo spinger\u00e0 a dedicarsi alla filosofia (cfr. paragrafo sull'hapax esistenziale).\nNel 2004 ebbe una ricaduta del problema cardiaco sotto forma di un episodio di cardiomiopatia: un'infezione contratta in Mauritania che gli provoc\u00f2 un ictus, il quale gli imped\u00ec di scrivere per qualche giorno; dopo un giorno, nonostante il cuore non avesse subito nuovi danni fisici, ebbe un aggravamento delle condizioni cardiache che pi\u00f9 tardi egli paragon\u00f2 alla sindrome tako-tsubo, cio\u00e8 la cardiomiopatia da stress (un disturbo cardiaco di origine nervosa, che pu\u00f2 manifestarsi in persone predisposte, provocando danni cardiaci o aggravando i disturbi gi\u00e0 esistenti) dovuta - secondo lui - al dispiacere di non riuscire temporaneamente a lavorare; riuscir\u00e0 a riprendersi anche da questo incidente.\nMichel Onfray, dopo essersi dimesso dall'incarico di insegnante nel 2002 (l'anno in cui Luc Ferry diventa Ministro dell'Istruzione), per impegnarsi attivamente nella filosofia e nell'attivismo (anche contro un'eventuale vittoria, al ballottaggio presidenziale, del candidato di estrema destra Jean-Marie Le Pen), da allora si dedica alla ricerca in proprio.\nNel corso dello stesso anno crea l\"Universit\u00e9 populaire de Caen\" e numerose attivit\u00e0 collegate, e, nel 2004, ne scrive il manifesto (\"La communaut\u00e9 philosophique\", \"La comunit\u00e0 filosofica\"). Da allora \u00e8 docente nella stessa universit\u00e0 da lui fondata, e, quando non viaggia per promuovere la sua attivit\u00e0, risiede stabilmente in Normandia. Anche in Italia Onfray diviene noto, oltre che per i suoi libri (specialmente il \"Trattato di ateologia\"), per i suoi significativi interventi in convegni internazionali concernenti il pensiero filosofico, la religione e la spiritualit\u00e0.\nOnfray sostiene attivamente la legalizzazione dell'eutanasia e del suicidio assistito in Francia e nel 2014 ha rivelato di avere aiutato a morire la sua compagna, Marie-Claude Ruel, docente di francese e italiano conosciuta nel 1976, malata di cancro al seno da pi\u00f9 di 13 anni, guarita una prima volta ma ormai incurabile; la Ruel \u00e8 deceduta l'8 aprile 2013 a 60 anni in una clinica svizzera dove si pratica il suicidio assistito.\nNel 2018 ha sposato Doroth\u00e9e Schwartz.\nOnfray, oltre che di insegnamento e divulgazione, si occupa della direzione di alcune collane editoriali incentrate sulle filosofia, e partecipa come ospite fisso alle trasmissioni della radio France Culture. Dirige la rivista \"Front populaire\".\nIdee politiche.\nIl filosofo francese si definisce \"post-anarchico\", anticomunista, anti-liberale, anticapitalista e simpatizzante del socialismo libertario e del mutualismo di Proudhon.\nEgli \u00e8 attivo nell'area della sinistra libertaria e alternativa, sostenendo l'utilit\u00e0 del voto per contrastare le forze conservatrici. Come per il suo ateismo, le sue posizioni politiche, estremamente personali e difficilmente inquadrabili in una precisa ideologia (alla maniera del suo principale ispiratore, Albert Camus), hanno provocato spesso polemiche.\nAll'elezione per il presidente della repubblica francese svoltasi nel 2002, ha dichiarato di avere votato per Olivier Besancenot, candidato presentato dalla LCR (Ligue communiste r\u00e9volutionnaire, Lega Comunista Rivoluzionaria, poi divenuta il Nuovo Partito Anticapitalista), un partito trockista e marxista (nonostante egli non sia tale e abbia ripetutamente criticato il marxismo e il socialismo scientifico), sostenendo che \u00abla sinistra deve essere di sinistra\u00bb per combattere ci\u00f2 che egli chiama \u00abla mis\u00e8re sale\u00bb (la sporca miseria). Si veda anche il suo libro \"Politique du rebelle\" (\"politica del ribelle\").\nIn alcune delle sue dichiarazioni pubbliche e in passi dei suoi libri Michel Onfray delinea il progetto di un \u00abcapitalismo libertario\u00bb e auspica una \u00abgestione libertaria\u00bb dell'economia, in contrapposizione a una \"gestione liberista\" della stessa. Il 22 marzo 2006, invitato da St\u00e9phane Paoli negli studi di \"France Inter\", Michel Onfray ha sostenuto di non essere contro il capitalismo e la propriet\u00e0 privata. Lo stesso anno, in un dibattito, ha appoggiato l'opportunit\u00e0 di un candidato unico della sinistra alternativa alle elezioni presidenziali del 2007 in opposizione a S\u00e9gol\u00e8ne Royal (poi sconfitta dal neo-gollista Nicolas Sarkozy) e, a dicembre, nel corso di un'intervista a \"Le Monde\", ha dichiarato di considerare \"catastrofico\" il fatto che la \"sinistra della sinistra\" (\"gauche de la gauche\") non presenti un candidato unitario (riferimento ai rapporti tesi fra LCR e PCF) che avrebbe favorito, a suo dire, la candidata socialista moderata (da lui definita \u00abil trionfo del vuoto di fondo\u00bb).\nDopo avere appoggiato il no global Jos\u00e9 Bov\u00e9, ha dichiarato che avrebbe votato scheda bianca al ballottaggio tra la Royal e Sarkozy.\nHa anche appoggiato, con altre personalit\u00e0 internazionali come Noam Chomsky e Ken Loach, la lista italiana Sinistra Critica, trotskista e anticapitalista, manifestando sempre posizioni di sinistra negli anni, ma ha espresso anche un moderato apprezzamento per le politiche del \"gollismo sociale\" (come quello dell'ex premier Fran\u00e7ois Fillon), pur rimanendo nel solco dell'anarchismo e della sinistra sui temi etici. Vicino anche alle idee di Jean-Luc M\u00e9lenchon in politica interna, ha criticato duramente il leader del Front de Gauche per le sue posizioni di sostegno al castrismo e al chavismo, in politica estera.\nLa sinistra \"dionisiaca\".\nOnfray sostiene lo sviluppo di una sinistra \"dionisiaca\", una sinistra libertaria che cerchi la felicit\u00e0 per tutti; al contrario avversa quella che lui chiama sinistra del \"ressentiment\", sempre usando la terminologia di Nietzsche, quella che \nCondivide inoltre l'impostazione di Antonio Gramsci per quanto riguarda la conquista pacifica dell'egemonia culturale, e riguardo al suo personale \"nietzscheanesimo politico\", parlando di Camus ha affermato invece che \u00ab\"essere nietzschiano vuol dire questo: vuol dire di s\u00ec a tutto quello che la vita propone, invece essere nietzschiano di sinistra \u00e8 dire di s\u00ec a tutto quello che dice di s\u00ec alla vita, ma dire di no a tutto quello che dice di no alla vita\"\u00bb.\nLa riflessione politica.\nDi una generazione posteriore al \u201968, Onfray, filosofo e saggista francese ne ha recepito tutte le idee, proiettandosi per\u00f2 in una dimensione post. Di se stesso dice infatti di essere edonista, ateo, anticomunista, anticapitalista, libertario, simpatizzante delle idee di Proudhon e appartenente al postanarchismo di sinistra, atteggiamenti che si ritrovano tutti nella sua produzione, nell\u2019attivit\u00e0 d\u2019insegnamento (dopo avere insegnato nella scuola pubblica francese, ha fondato nel 2002 l\u2019Universit\u00e9 populaire di Caen) e nel dibattito politico e culturale di cui \u00e8 un attivissimo protagonista, dato che partecipa spesso a trasmissioni televisive, viene frequentemente intervistato sui maggiori problemi d\u2019attualit\u00e0 e scrive una saggistica aggiornata sugli argomenti pi\u00f9 scottanti del presente.\nAll\u2019anarchismo, come ha raccontato egli stesso anche nella prima parte, autobiografica, de \u201cIl postanarchismo spiegato a mia nonna\u201d, giunse in et\u00e0 molto giovane per esperienza personale di studente liceale, essendovi stato iniziato dal suo barbiere, che gli fece conoscere, oltre alla sua storia di partigiano e di deportato, giornali e riviste non proprio usuali per una barberia: la stampa di sinistra, i giornali alternativi e satirici e tutta \u201cla galassia anarchica\u201d. A lui Onfray riconosce di dovere anche la conoscenza delle mistificazioni di quella che definisce la \u201cleggenda marxista-leninista\u201d (\u201cnell\u2019Urss la rivoluzione libertaria dei popoli si era trasformata in una dittatura burocratica sul proletariato\u201d) e l\u2019acquisizione della prospettiva di una sinistra \u201cdiversa\u201d, non comunista e non liberale, una sinistra che non conosce il gulag per i dissidenti, la polizia politica e la militarizzazione della societ\u00e0, pur volendo la fine dello sfruttamento capitalista, la felicit\u00e0 per i diseredati e una societ\u00e0 pi\u00f9 giusta o, almeno, meno ingiusta.\nL'odio per il potere tuttavia, avverte Onfray, era gi\u00e0 insito in lui avendolo egli sperimentato nella sua vita di bambino relegato in un orfanotrofio tenuto da preti salesiani che lo esercitavano in maniera sadica e perversa, attraverso battiture e abusi di vario genere e pi\u00f9 tardi nella gerarchia della fabbrica, dove fu operaio per due stagioni estive, cos\u00ec da scrivere: \u201cHo odiato il potere, qualsiasi potere, prima di sapere quello che ne raccontano i libri. Non c\u2019\u00e8 bisogno di leggere sull\u2019argomento quando lo si \u00e8 visto, da bambini, da adolescenti, da giovani, nella carne maligna dei potentati\u201d.\nAll\u2019interno di quella che egli definisce la galassia anarchica in cui sono presenti le pi\u00f9 diverse posizioni, anche in netto contrasto l\u2019una con l\u2019altra (l\u2019illegalismo assoluto di Bonnot e quello mitigato di Jacob, la violenza rivoluzionaria di Bakunin e il pacifismo pedagogico di S\u00e9bastien Faure, l\u2019egotismo di Max Stirner o il solidarismo alla Kropotkin) Onfray sceglie il pragmatismo austero di Proudhon, che aveva eliminato ogni trascendentalismo di stampo hegeliano a vantaggio dell\u2019immanenza e aveva proposto soluzioni concrete, come il federalismo, il cooperativismo, il mutualismo e le banche del popolo.\nOnfray contrappone a una tradizione russo-tedesca la tradizione francese, pi\u00f9 interessata alla positivit\u00e0 costruttiva che alla negativit\u00e0 dialettica e, contro gli \u201chegeliani\u201d e Marx, la sua scelta va a Etienne de la Bo\u00e9tie e ai suoi seguaci (Han Ryner, Faure, Reclus).\nIl filosofo, spesso criticato e disconosciuto dal mondo anarchico erede dell\u2019anarchismo canonico che gli rimprovera posizioni moderate e fumose, opta per un'anarchia \u201cpositiva\u201d, voltando le spalle all\u2019\u201canarchia del risentimento\u201d, quella infantile che \u00e8 sempre \u201ccontro\u201d, cos\u00ec come all\u2019anarchia dell\u2019Utopia di tipo rousseauiano, che vorrebbe realizzare un paradiso terreno in cui si concretizzi l\u2019abolizione del capitale, del lavoro salariato, delle prigioni, della polizia, del \u201cmale\u201d insomma.\nIl post-anarchismo positivo da lui sostenuto non si risolve in un\u2019ideologia, ma \u00e8 una \u00abpratica da vivere\u00bb.\nA conforto di questa affermazione Onfray cita le sue scelte di vita personali, il fatto di avere rifiutato incarichi prestigiosi per potere vivere una vita libertaria, il rifiuto di unirsi alla trib\u00f9 degli intellettuali da salotto parigini, la creazione dell\u2019Universit\u00e0 Popolare di Caen, uno di quei \u00abluoghi libertari in cui la cultura funge da strumento di emancipazione etica e politica\u00bb e dell\u2019Universit\u00e0 Popolare del Gusto, all\u2019interno di un orto-giardino in cui possono trovare modo di riscattarsi dagli insulti della \u201cviolenza liberale\u201d ritrovando la propria dignit\u00e0 persone che hanno conosciuto l\u2019alcol, la droga, la prigione, la delinquenza, la disoccupazione. In queste universit\u00e0 popolari, afferma Onfray, la cultura non \u00e8 occasione di distinzione sociale, di riconoscimento tribale, ma forza di condivisione, di solidariet\u00e0, di fraternit\u00e0, di comunit\u00e0 edonista.\nSi capiscono cos\u00ec anche gli scritti del filosofo, tra cui spiccano il Trattato di ateologia, La politica del ribelle, la Controstoria della filosofia e quel \u201cprincipio di Gulliver\u201d, come lui lo chiama, per cui il potere va paralizzato e distrutto con legacci che possano bloccarlo in pi\u00f9 punti, proprio come avvenne per Gulliver gigante legato dai lillipuziani, attraverso l\u2019attacco a singole realt\u00e0 per mezzo del pragmatismo libertario che attua il mutuo appoggio, realizza un\u2019istruzione popolare, d\u00e0 vita a laboratori e a micro-comunit\u00e0, ricorre alla disobbedienza civile, sostiene l\u2019\u2019edonismo e il \u201cdiritto al piacere\u201d e pone l\u2019individuo come \u00abmisura dell\u2019ideale anarchico\u00bb.\nPoco importa che vada perduta la spettacolarit\u00e0 delle grandi azioni messianiche propugnate dalla sinistra classica: la \u201cmicro-logica\u201d della micro-politica, pur con l\u2019impercettibilit\u00e0 delle sue azioni, non \u00e8 affatto meno efficace dei grandi eventi rivoluzionari, anzi sbocca alla fine in un insieme di azioni e di fatti di una potenza formidabile: si tratta peraltro di quello che richiedono i tempi attuali.\nAlla base di molte convinzioni di Onfray c\u2019\u00e8 il pensiero di Foucault, cos\u00ec come quello di Deleuze e di Guattari, a cui egli invita apertamente a guardare. Riguardo al primo pone l\u2019accento \u00absulla fine del potere localizzabile in un solo luogo, lo Stato, e sull\u2019archeologia di un potere disseminato ovunque; sul sistema di controllo dei corpi per mezzo del carcere e dell\u2019ospedale, ma anche della scuola e della caserma; sulle problematiche politiche connesse all\u2019uso del concetto di \u201canormalit\u00e0\u201d; sulla necessit\u00e0 di un\u2019etica post-cristiana, basata sulla cura di s\u00e9 e sull\u2019accettazione dei piaceri; sul governo di s\u00e9 preferibile al governo degli altri, di cui si potrebbe fare a meno; sulla necessit\u00e0 di un intellettuale specifico\u00bb.\nDi Guattari richiama la felice invenzione della micro-politica, la quale combatte i micro-fascismi che si sono sostituiti al fascismo classico, la volont\u00e0 di attivare micro-resistenze che si oppongano a una tale nuovo cassetto del potere e il richiamo alla necessit\u00e0 di costituire una rete tra queste forze di opposizione.\nNon si pu\u00f2 ignorare poi l\u2019enorme importanza che Onfray attribuisce al \u201968, di cui riconosce in gran parte la paternit\u00e0 al pensiero nietzschiano, per l\u2019abolizione della concezione della verit\u00e0 \u201cuna e trascendente\u201d, per la \u201cconsacrazione del prospettivismo\u201d, per l\u2019abbattimento dell\u2019Uno, (la) nascita del Diverso, (la) fine dei retro-mondi che giustificano l\u2019ordine del mondo, per l\u2019avvento del regno della pura immanenza, (con la) scomparsa della teologia cristiana e la comparsa di un\u2019esaltante adesione alla volont\u00e0 di potenza \u2013 che \u00e8 volont\u00e0 di vita, rifiuto dell\u2019ideale ascetico giudaico-cristiano, epifania della pulsione di vita celebrata secondo modalit\u00e0 pagane, (il) crollo del vecchio mondo e (la) nascita di \u00abnuove possibilit\u00e0 esistenziali\u00bb\u201d.\nIl maggio \u201968 \u00e8 stato per Onfray un periodo storico che ha espresso una formidabile carica libidinale e libertaria anche grazie ai contributi del situazionismo, dello stesso Foucault e di Deleuze. Sotto il profilo dell\u2019espressione dell\u2019individualit\u00e0, il soggetto durante il maggio ha avuto modo di conseguire una reale autonomia, una reale emancipazione consentendo in tal modo il fiorire di comunit\u00e0 elettive ispirate ai principi di un socialismo libertario.\nL\u2019affermazione di tali ideali implica la necessit\u00e0 che la resistenza debba e possa esercitarsi in ogni direzione secondo una logica molecolare per il conseguimento di una autentica libert\u00e0 assai diversa e ben lontana da quella che offre la societ\u00e0 attuale e cio\u00e8 la libert\u00e0 di consumare, di possedere, insomma una libert\u00e0 di natura mimetica.\nL\u2019importanza del maggio francese \u00e8 relativa al ribaltamento ideologico attuato, con tutte le conseguenze sul piano dei comportamenti che ne sono venute e al conseguimento dell\u2019individuo sovrano che si contrappone radicalmente all\u2019individuo assoggettato all\u2019interno della famiglia e della societ\u00e0 attuale.\nEsso ha determinato la diffusione del potere, promuovendo la pratica della resistenza e dell\u2019insubordinazione. A tale proposito, nell\u2019interpretazione di Onfray, Foucault avrebbe pienamente compreso, nel contesto del maggio del sessantotto, la necessit\u00e0 di travalicare i limiti angusti della famiglia, di sperimentare nuove pratiche sessuali \u2013 quali il sadomasochismo \u2013 di servirsi delle droghe come occasione per conseguire un reale processo di disinibizione e di edonismo comunitario, giungendo a prefigurare la costruzione di un corpo nuovo.\nSono idee che Onfray aveva gi\u00e0 espresso ne La politica del ribelle. Trattato di resistenza e insubordinazione in cui, dopo una descrizione estremamente efficace della situazione drammatica degli indigenti, degli affamati, dei reietti della societ\u00e0 e dopo una critica feroce alle fedi, a tutte le fedi, all\u2019economia capitalistica e a ogni mezzo di coercizione inflitto al genere umano nell\u2019ambito della biopolitica, suggeriva modalit\u00e0 concrete di antagonismo al sistema che contemplano scelte radicali proprie del socialismo rivoluzionario.\nNel testo si sostiene infatti con forza che per il conseguimento degli obiettivi libertari \u00e8 necessaria un\u2019attenta valutazione del tipo di azioni da intraprendere in contrapposizione al potere. A tale riguardo, l\u2019Autore sottolinea l\u2019opportunit\u00e0 di fare ricorso all\u2019etica della violenza soreliana che presuppone la lotta radicale contro tutto ci\u00f2 che trasforma gli individui in puri e semplici soggetti, da attuarsi anche contro il parlamentarismo e i partiti essenza della falsa democrazia.\nOnfray rigetta in modo chiaro e senza equivoci la scelta del pacifismo radicale di un David Thoreau, cos\u00ec come quella del Mahatma Gandhi, considerandolo del tutto inadatto a un mondo in cui le forze da contrastare sono di enorme portata e nel quale serve invece un\u2019autentica forza sovversiva. La scelta del nostro cade quindi sul sindacalismo rivoluzionario e conseguentemente sulla legittimit\u00e0 dell\u2019azione diretta, fra cui lo sciopero generale e il boicottaggio e pi\u00f9 esattamente il sabotaggio alla \u00c9mile Pouget.\nRiguardo al ruolo che il filosofo attribuisce all\u2019intellettuale questi deve farsi portavoce di un rifiuto radicale della realt\u00e0 esistente elaborando prima e attuando poi un nietzschianesimo di sinistra, una \u201cmistica di sinistra\u201d che passi attraverso le idee appena esposte.\nL\u2019intellettuale libertario deve stanare il potere, circoscriverlo, aggirarlo, schivarlo con forza, astuzia, destrezza, servendosi anche della ironia, dell\u2019umorismo, del cinismo, facendosi portavoce di un permanente dandismo (seguendo l\u2019esempio di Guy Debord e di Marcel Duchamp), ponendo l\u2019enfasi sulla centralit\u00e0 dell\u2019individuo ribelle, sulla centralit\u00e0 della sovranit\u00e0 popolare ma soprattutto sul rifiuto a obbedire a qualsivoglia potere esigendo il conseguimento di una laicizzazione radicale.\nDa quel che emerge da quanto detto sin qui e per ammissione dello stesso Onfray, anch\u2019egli accede alla concezione dell\u2019\u201cintellettuale specifico\u201d, delineata da Michel Foucault e Gilles Deleuze in opposizione al modello di intellettuale universale sartriano: se il mondo \u00e8 fatto di mille micro-poteri e per combatterlo bisogna attuare micro-resistenze, allora anche all\u2019intellettuale \u00e8 riservato il compito di calarsi in realt\u00e0 specifiche in cui l\u2019ideologia si traduca in concreta pratica libertaria hic et nunc. Cosa che a Onfray pare essere riuscita bene nella sua scelta di fondare e vivere in \u00abluoghi libertari\u00bb in cui ci sia posto per la condivisione e la solidariet\u00e0 di una comunit\u00e0 edonista, di cui si \u00e8 detto in precedenza.\nLa \"politica del ribelle\" e la laicit\u00e0.\nIndagando la filosofia edonista Michel Onfray illustra nel saggio \"La politica del ribelle. Trattato di resistenza e insubordinazione\" la parte politica del suo pensiero. Celebra in questo libro la figura del ribelle alla societ\u00e0, il sovversivo, il portatore di un desiderio di rivoluzione, in una sorta di mistica della sinistra a sfondo anarchico e con la sua volont\u00e0 di riconquistare un mondo sottomesso all'economia, opponendo il piacere all'ascetismo della destra. Onfray riprende la storia dal 1968, proponendo un completamento del maggio francese che egli riconsidera alla luce di una fine del secolo convinta della morte delle ideologie, che invece si ripresentano in ogni tempo. Oltre a riferirsi a Proudhon, Nietzsche, Foucault, Deleuze e altri autori citati (come afferma ne \"Il post-anarchismo spiegato a mia nonna\", in cui cita direttamente alcune idee, in un originale \"collage\", di Stirner, Godwin, Bakunin, Malatesta, Fourier, Volin, Louise Michel, E. Armand ed Emma Goldman), Onfray tenta anche un recupero delle idee di Georges Sorel, il fondatore del sindacalismo rivoluzionario, a suo parere ingiustamente associato al fascismo e al militarismo, e di Ernst J\u00fcnger (ispiratore del titolo, con il suo \"Trattato del Ribelle\").\nSecondo lui occorre inoltre ricordare l'uso politico della religione, da Hitler al Vaticano, fino all'islamismo, per cui le ideologie dell'assoluto e le religioni vanno screditate anche perch\u00e9 sono uno strumento di controllo, ricordando anche l'alleanza tra clero e dittature varie, e combattendone gli abusi.\nIn particolare bisogna lottare per uno Stato sempre pi\u00f9 laico, e, se un giorno lo Stato verr\u00e0 abolito, per una societ\u00e0 sempre pi\u00f9 secolarizzata (del cristianesimo permarranno solo aspetti culturali ma non etici, come, per esempio, attualmente rimangono derivati della religione romana antica).\nTuttavia occorre non schierarsi con la religione meno peggiore per combatterne un'altra (specialmente non schierarsi con i suoi capi e i loro dogmi), in quanto esse sono da Onfray considerate tutte dannose.\nIn molti testi (come i citati e come \"La potenza di esistere\"), inoltre, egli propone una ribellione, anzich\u00e9 una rivoluzione, di individui associati liberamente, in una sorta di nuovo anarco-sindacalismo di matrice stirneriana ed edonista.\nIl principio di Gulliver.\nOnfray illustra anche quello che chiama \"principio di Gulliver\", cos\u00ec chiamato da lui stesso poich\u00e9 ispirato alla metafora tratta dall'episodio del primo incontro del personaggio di Lemuel Gulliver con gli abitanti minuscoli di Lilliput, narrato da Jonathan Swift nella parte I del romanzo satirico \"I viaggi di Gulliver\": si tratta - nel caso di Onfray - di un appello al pragmatismo libertario, al mutuo appoggio, all'istruzione popolare, alla costruzione di laboratori e micro-comunit\u00e0, alla disobbedienza civile, all'edonismo e al \u201cdiritto al piacere\u201d, all'individuo come \u00abmisura dell'ideale anarchico\u00bb; tutti piccoli impedimenti che bloccano il gigante (lo Stato capitalista) per quanto si pu\u00f2, senza usare la violenza, se non strettamente necessaria per difendere l'incolumit\u00e0 dagli attacchi del potere, per essere \"n\u00e9 carnefici n\u00e9 vittime\"; questo poich\u00e9, lo Stato odierno non \u00e8 pi\u00f9 quello contro cui si battevano gli anarchici dell'Ottocento, anche in maniera violenta, e molte conquiste sociali sono state realizzate.\nAltri interventi.\nEgli \u00e8 favorevole agli OGM, alla clonazione umana per uso medico e all'energia nucleare a uso civile.\nNel 2009 ha inviato una lettera aperta al presidente francese Nicolas Sarkozy per supportare la traslazione delle ceneri di Albert Camus al Pantheon nel 2010 (come proposto dallo stesso Sarkozy) e accogliere la sua lezione politica libertaria; il trasferimento non avvenne comunque, per l'opposizione dei figli dello scrittore.\nSi \u00e8 schierato contro la maternit\u00e0 surrogata per denaro.\nIslam e civilt\u00e0 occidentale.\nIl filosofo ha anche espresso opinioni anticlericali rivolte sia al cristianesimo, sia all'Islam. Esponenti di sinistra radicale e anarchici lo hanno criticato per alcuni attacchi antislamisti rivolti alla religione musulmana in genere, accusandolo di intolleranza e islamofobia. In un'intervista al quotidiano algerino \"el Watan\", Onfray disse infatti che \"\u00abdopo secoli di cultura musulmana non c'\u00e8 stata nessuna invenzione, nessuna ricerca (...) sul terreno della scienza laica\u00bb\"; e, interpellato sulla Guerra d'Algeria, ha aggiunto che \"i \u00abmilitanti dell'indipendenza nazionale si sono preclusi tutto ci\u00f2 che \u00e8 dalla parte della pace (...) la diplomazia, l'intelligenza, la ragione (..) questi sono gli algerini che hanno scelto la strada della violenza e sono quelli all'origine del maggior numero di morti nella parte algerina\u00bb\". Inoltre, ha dichiarato anche il suo moderato appoggio allo stato d'Israele, sempre in funzione antislamista, chiarendo di essere sionista nel senso originario del termine - in quanto ritiene utile e lecita l'esistenza di un \"focolare nazionale ebraico\" - ma allo stesso tempo filo-palestinese e contrario all'espansionismo portato avanti da molti governi israeliani ai danni degli arabi palestinesi, che considera una forma di colonialismo.\nPur essendo ateo e anti-cristiano dal punto di vista filosofico ed etico, ha affermato che la civilt\u00e0 europea giudaico-cristiana ha dei meriti, per avere consentito l'affermazione della laicit\u00e0; ritiene la civilt\u00e0 occidentale, in quanto patria dell'illuminismo, sia un valore da difendere in maniera decisa contro l'islamizzazione, che determinerebbe la \"morte dell'Europa\" (che in altri interventi ha sostenuto essere - come civilt\u00e0 unitaria - comunque gi\u00e0 al tramonto nel 1914 a causa della Grande guerra) e la diffusione mondiale dell'integralismo islamico aggressivo.\nHa sostenuto quindi, pur essendo fortemente contro un \"governo mondiale\" di tipo liberale, la necessit\u00e0 di un asse politico \"atlantico-Europa-Urali\" (cio\u00e8 dagli Stati Uniti alla Russia) a difesa della parte del mondo non musulmana. Secondo Onfray non occorre ovviamente essere xenofobi, ma bisogna comunque difendere la propria identit\u00e0 dall'Islam politicizzato, nonch\u00e9 vietare l'uso del velo islamico in luoghi pubblici, e avversare pratiche come circoncisione, escissione del clitoride e infibulazione.\nOnfray sostiene di non fare alcuna differenza fra i tre monoteismi, ma attualmente non vede una minaccia di violenza (analoga alla \"guerra santa\" dell'Islam) da parte di cristianesimo ed ebraismo, ormai resi inoffensivi dalla secolarizzazione, anche se talvolta ancora influenti a danno della laicit\u00e0.\nPer questa visione fortemente critica dell'Islam e per altre idee molti lo hanno accusato di riprendere, in materia, le opinioni di pensatori conservatori come il \"neocon\" Daniel Pipes, fortemente sionista e anti-islamico o di apparentarsi alle correnti populiste e accusate di islamofobia, o di antimodernit\u00e0 (accuse da lui respinte).\nSempre al riguardo, Onfray ha apprezzato, come una visione realistica, l'allarme lanciato dal romanzo \"Sottomissione\" di Michel Houellebecq e ha commentato la strage islamista al giornale satirico Charlie Hebdo affermando che \u00e8 stato \"il nostro 11 settembre\". All'indomani degli attentati del 13 novembre 2015 a Parigi ha per\u00f2 criticato, d'altra parte, le politiche internazionali messe in atto dopo il 2001: \"\u00abDestra e sinistra a livello internazionale hanno seminato la guerra contro l'Islam politico, raccogliendo a livello nazionale la guerra dell'Islam politico\u00bb\".; secondo lui la colpa della nascita dello Stato Islamico \u00e8 da ascriversi alle guerre occidentali:\nOnfray ha pubblicato due libri incentrati principalmente sul confronto Islam-Occidente e sulla crisi di quest'ultimo: \"Pensare l'Islam\" (2016) e \"Decadenza\" (2017).\nFilosofia.\nMichel Onfray propone un pensiero risolutamente materialista che \u00e8 al tempo stesso elogio e rappresentazione di tutti i temi che concernono la cultura materialista e laicistica. Ci\u00f2 comporta: etica del vivere in s\u00e9, politica libertaria, uso del corpo, rapporti d'amore, ecc. Per Onfray l'onest\u00e0 intellettuale e la conoscenza del mondo sono strumenti ineludibili per costruire una filosofia liberata dalla metafisica e dalla religione: \u00abBisogna partire dal reale e costruirci sopra\u00bb \u00e8 uno degli assunti fondamentali di Onfray. La metafisica e religione sono infatti alleate nella mistificazione ontologica e gnoseologica della cultura sin dall'antichit\u00e0, ma con il Cristianesimo le cose sono diventate intollerabili. Cos\u00ec Onfray lavora alla decostruzione dei miti teologici che continuano a riproporre il rifiuto del mondo profano e materialistico con la filosofia dell'esistenza che esso comporta, con il risultato di ripiegare sulla mistificazione e sull'estraniamento dalla realt\u00e0 esistenziale dell'uomo.\nPer questo pensatore la metafisica e la teologia si contrappongono alla visione del mondo materialistica ed atea usando espedienti e mezzi mistificatori. Essa \u00e8 la sola filosoficamente plausibile e difendibile, mentre esse operano sulla base di fantasticherie e leggende prive di fondamento, ma sempre riproposte in maniera accattivante s\u00ec da essere efficaci sulle coscienze deboli. Una posizione che lo conduce a professare un \u00abateismo non cristiano\u00bb (un ateismo che non conserva gli usi del Cristianesimo nella vita quotidiana) in una prospettiva di esistenza pi\u00f9 autentica e senza mistificazioni ideologiche. Sostiene inoltre che la metafisica filosofica scaturisca anche dalle esperienze personali, parlando della propria adolescenza infelice, e non possa esserne separata del tutto, facendo l'esempio dell'omosessualit\u00e0 di Michel Foucault o della deformit\u00e0 fisica di Giacomo Leopardi, del cui pensiero, come in Emil Cioran e Arthur Schopenhauer, ritiene eccessivo il pessimismo mostrato.\nPer lui l'espressione di Heidegger \"essere-per-la-morte\" \u00e8 una verit\u00e0, ma che conduce nella direzione opposta rispetto a quella metafisica del filosofo tedesco, poich\u00e9 \"\u00abvenire al mondo significa scoprire di essere per la morte; essere per la morte significa vivere giorno per giorno la delusione della vita\u00bb\". In apparenza \"\u00absolo la religione d\u00e0 l'impressione di arrestare il movimento\u00bb\", ma \"\u00abin realt\u00e0 lo accelera\u00bb\".\nL'edonismo.\nEgli propone un'arte del vivere edonista, fondata sull'esistenza reale, sulla valorizzazione della cultura laicistica, sull'interesse verso le arti e verso la scienza, su un sapere liberato da lacci metafisici. Onfray descrive l'edonismo \u00abcome un atteggiamento introspettivo di vita, basata sul prendere il piacere per s\u00e9 stessi e dare il piacere ad altri, senza farsi del male o farne ad altri\u00bb.\nDi conseguenza si profila una nuova \"weltanschauung\" dove l'emozionalit\u00e0 e la sessualit\u00e0 sono liberate, dove il piacere personale si inquadra in liberi rapporti collettivi improntati al suo conseguimento. Nel criticare le forme di alienazione e di dolore attribuibili alle religioni e ai dogmi politici ed economici, egli ricolloca l'individuo al centro della propria esistenza e lo invita a \u00abpensare alla sua vita e vivere il suo pensiero\u00bb: \u00abprincipio di un'etica solare e sovrana\u00bb.\nPer Onfray il corpo e la corporeit\u00e0 non vanno mortificati ma esaltati, in contrasto con la cultura spiritualizzante e anticorporea dell'episteme ebraico-cristiana che permea la societ\u00e0 occidentale, ormai nichilista. Il filosofo non rifiuta la spiritualit\u00e0 in s\u00e9, anzi la propone come valore, ma in maniera del tutto differente da quella tradizionale legata e assoggettata al divino. Quella di Onfray \u00e8 una spiritualit\u00e0 in s\u00e9, non religiosa, che nasce da una filosofia priva di scorie metafisiche e religiose, collegata alle scienze della mente, rivolta positivamente a ci\u00f2 che ci fa sentire bene, cio\u00e8 il piacere stesso inteso in tutte le sue espressioni, da quelle pi\u00f9 corporee a quelle pi\u00f9 spirituali.\nPer lui, lavorare sul terreno del rifiuto delle leggende, sulla valorizzazione del piacere, sull'uso del proprio corpo senza pregiudizi e sul rapporto con il prossimo, sono altrettanti punti fermi ed essenziali. Essi permettono all'uomo di non soccombere sotto il giogo del pensare idealistico e religioso, che \u00abprefigurano un futuro radioso\u00bb di pretese esistenze \"post mortem\" e per altro verso persino di valori consumistici.\nPer Michel Onfray proporre tale prospettiva consolatoria che posticipa la felicit\u00e0 costituisce una deriva umana pericolosa e devastante, che causa la perdita dell'unico mondo reale, per cui contro di essa ci vogliono degli antidoti intellettuali. N\u00e9 la fortuna \u00e8 dietro l'angolo del destino, ma sempre solo nelle nostre mani, qui e adesso, imponendo decisioni e azioni conseguenti e immediate. Per procurarsi una possibile fortuna occorre sconfiggere la \"pulsione di morte\" (espressione mutuata da Sigmund Freud) implicata nelle dottrine religiose. Essa \u00e8 una vera e propria malattia morale, forse la pi\u00f9 grave, perch\u00e9 arriva a compromettere la salute mentale di individui e di masse.\nL'ateismo.\nIl naturale approdo di Onfray, che critica sia certi pensatori agnostici o atei deboli, che per\u00f2 approvano a volte il trascendente, sia (soprattutto) il pensiero magico-religioso-filosofico che pervade la societ\u00e0 senza che questa ne abbia coscienza e quindi cerchi di liberarsene, \u00e8 l'ateismo forte che lo caratterizza.\nRaccomandando egli, appunto, un ateismo irriducibile, nel corso delle sue conferenze presso l'Universit\u00e9 populaire de Caen, scardina inoltre e mette a nudo il meccanismo attraverso cui l'idealismo ascetico platoniano e poi cristiano hanno esercitato ed esercitano un'influenza continua sul nostro modo di pensare e di concepire il mondo.\nDa questa \u00abcontrostoria della filosofia\u00bb Michel Onfray trae degli insegnamenti e propone una strada attraverso idee atte a consentire la costruzione di una quotidianit\u00e0 felice ed edonistica. Egli peraltro non tratta in maniera uguale ai monoteismi le religioni antiche, in quanto ritiene che esse avessero criteri morali molto differenti e migliori. Infatti in esse non era rifiutata la corporeit\u00e0, n\u00e9 le sue forme, n\u00e9 i differenti modi di gestirla. In buona parte delle religioni antiche l'aldil\u00e0, se pure era posto, non comportava particolari aspettative, essendo visto come un'esistenza neutra, senza la luce del giorno n\u00e9 alcuna possibilit\u00e0 di vera gioia, ragion per cui la vita era considerata preziosa e di essa si doveva raccogliere quanto di buono poteva offrire.\nAl contrario, la prospettiva cristiana la vede come il fine dello stesso esistere umano. Relativamente ai filosofi antichi pi\u00f9 famosi (Socrate, Platone, Aristotele, la scuola stoica) egli prende solo le idee che considera valide fuori del loro orizzonte temporale e contestuale; per esempio ammira e propone il concetto di \"cittadella interiore\" di Marco Aurelio. Le preferenze di Onfray vanno ovviamente ai materialisti puri e semplici, come Democrito e suoi discepoli, ma anche a Epicuro. La celebrazione della ragione, del razionalismo e dell'ateismo, portano cos\u00ec all'opera pi\u00f9 importante di Onfray, il Trattato di ateologia.\nIl \"Trattato di Ateologia\".\nNel 2005 esce, con questo titolo, un saggio destinato a suscitare un enorme interesse - e forti polemiche - non solo tra gli intellettuali ma, grazie allo stile adottato, semplice e chiaro, anche tra un pi\u00f9 ampio pubblico. Oggetto della critica del Trattato non sono \"i credenti\" quanto piuttosto le persone e le Istituzioni che rappresentano e diffondono la religione: l'obiettivo fondamentale consiste nello \"smontare\" le basi etiche e filosofiche della teologia per ricostruire una visione del mondo e della vita. Ma ci\u00f2 coniugato con una morale che poggia solo sulla ragione e sulla pura immanenza, emancipata da ogni condizionamento fideistico.\nPer Onfray, una volta decostruiti i fondamenti dottrinari della religione, occorre poi \u00ablavorare a un nuovo progetto etico per creare in Occidente le condizioni di una vera morale post-cristiana. Una morale in cui il corpo cessi di essere una punizione, la terra una valle di lacrime, la vita una catastrofe, il piacere un peccato, le donne una maledizione, l'intelligenza una presunzione, la volont\u00e0 una dannazione\u00bb. E, sotto il profilo politico, l'Altro non sarebbe pi\u00f9 visto \"come un nemico, un avversario, una differenza da sopprimere, costringere e sottomettere, ma come l'occasione di un'intersoggetivit\u00e0 da costruire qui ed ora\".\nIl saggio di Onfray ha attiratto interesse e dibattito anche in molti altri paesi, Italia compresa, e continua il suo percorso raccogliendo un interesse sempre profondo e diffuso.\nI personaggi concettuali.\nNel \"Trait\u00e9\" e nella \"Controstoria della filosofia\" utilizza la categoria del \"personaggio concettuale\".\nEgli si dimostra, difatti, un seguace della tesi mitista, affermando che Ges\u00f9 Cristo non sia mai esistito quale descritto dai Vangeli, e sia quindi solo un \"personaggio concettuale\", un simbolo filosofico per potere meglio esplicare la dottrina, analogo al ruolo che svolge Socrate nei dialoghi di Platone, magari ispirato a qualche figura reale ma non reale nel modo in cui \u00e8 stato raccontato.\nEgli parte innanzitutto dalla premessa che l'esistenza di Ges\u00f9 non \u00e8 accertata sul piano storico (nessuna prova archeologica, nessun documento contemporaneo) e che alcuni tentativi di costruire delle prove si sono rivelati evidenti falsi (vengono citata in proposito le \"scoperte\" di sant'Elena, madre di Costantino), mentre ci\u00f2 che rimane non \u00e8 affidabile (una \"manciata di parole\" imprecise di Giuseppe Flavio, Svetonio e Tacito ricavate da documenti che sono \"copie effettuate alcuni secoli dopo la pretesa crocefissione di Ges\u00f9\"). Pertanto, l'evangelista Marco - di cui non c'\u00e8 prova che abbia conosciuto personalmente Ges\u00f9 - verso l'anno 70 diventa \"l'autore di Ges\u00f9\" scrivendo un testo che \"appartiene al genere propagandistico\", dovendo fare proseliti, e che pertanto punta sul racconto meraviglioso e metastorico. Sotto questo profilo, a Onfray poco importa che sia esistito o meno davvero un Ges\u00f9, resta il fatto che si tratta in realt\u00e0 di un \"personaggio concettuale\" e di tale personaggio si \u00e8 fatto un mito, quello s\u00ec reale, nato come \"cristallizzazione delle aspirazioni profetiche del suo tempo\" e poi, non diversamente da altri miti, piegato di volta in volta nei secoli alle mire e alle esigenze del Potere costituito.\nLa nozione di \"personaggio concettuale\" \u00e8 stato inventata da Gilles Deleuze e si riferisce a personaggi di fantasia, o semi-immaginari, creati da uno o pi\u00f9 autori per trasmettere concetti o idee. Anche se in origine un individuo storico pu\u00f2 esistere, alla fine, viene successivamente sfruttato da autori per conto proprio. La nozione di Onfray non corrisponde per\u00f2 alla stessa definizione di Deleuze. Un personaggio concettuale non \u00e8 sempre consapevolmente costruito dallo scrittore, ma \u00e8 necessario a esplicare la tesi. Esempi sono, oltre a Socrate in Platone e Ges\u00f9 nei Vangeli, Zarathustra, Dioniso e l'Anticristo in Nietzsche, Don Giovanni in Kierkegaard, Emilio in Rousseau, Candido in Voltaire, ecc.\nIl cristianesimo \u00e8 quindi opera di Paolo di Tarso, definito \u00abebreo isterico e integralista\u00bb, la cui predicazione \u00e8 alla base dell'anti-edonismo (\u00abPaolo si impadronisce del personaggio concettuale e lo veste, gli fornisce delle idee. Il Ges\u00f9 primitivo non parla affatto contro la vita. (...) Il radicalismo antiedonista del cristianesimo deriva da Paolo non da Ges\u00f9, personaggio concettuale silenzioso su questi problemi\u00bb afferma Onfray), dell'antisemitismo cristiano (per effetto dell'avversione dell'apostolo verso i suoi ex correligionari, che lo hanno respinto) e della diffusione del concetto di guerra santa, nato inizialmente nella religione ebraica, tutte cose diffuse da Paolo.\nLa filosofia in pratica.\nPer Onfray la filosofia serve per migliorare la vita reale e l'approccio cognitivo alla realt\u00e0, e non \u00e8 mai solo fine a s\u00e9 stessa. La filosofia deve uscire allo scoperto per entrare nella cultura della societ\u00e0 in generale ed anche nella politica, al fine di mirare, per quanto possibile, alla felicit\u00e0 dell'umanit\u00e0. Quindi occorre ottenere, dopo la secolarizzazione, la \"scristianizzazione ideologica\"; quest'intento pragmatico relativo al tessuto sociale porta Onfray ad agire anche a livello politico e a impegnarsi attivamente. Politica, estetica, etica, bioetica, medicina devono prescindere dal dualismo materiale/immateriale, nobile/non nobile, in nome di un monismo materialista; il dolore non deve pi\u00f9 essere considerato utile e purificante, ma solo un'esperienza fisica, un segnale d'allarme che, una volta percepito, \u00e8 inutile. La ricerca scientifica e l'etica devono prescindere da teorie religiose e guardare se mai alla filosofia antica e soprattutto all'epicureismo.\nDa quanto sopra deriva un sostegno incondizionato alla cosiddetta terapia del dolore (anche se ne critica la strumentalizzazione fattane dai movimenti pro-vita), all'eutanasia, alla ricerca sulle cellule staminali embrionali, al sostegno all'aborto terapeutico o per scelta, ecc. Il concetto stesso di \"famiglia\" va per Onfray ripensato, separando la sessualit\u00e0 dalla riproduzione ed adottando la contraccezione e la \"libert\u00e0 dei celibi\". Questi devono potere scegliere ogni giorno il partner opportuno, con cui sia possibile un rapporto affettivo-sessuale soddisfacente per entrambi. Al posto della coppia fissa, richiesta per regola dalla societ\u00e0, occorre aprire anche alle adozioni per gli omosessuali e lasciare libera la procreazione assistita ove unica possibilit\u00e0.\nRiprendendo per\u00f2 il pensiero di Schopenhauer (anche se contrario alla sua etica della rinuncia) egli si dichiara anche a favore dell'antinatalismo, anche se ovviamente ogni persona pu\u00f2 scegliere se avere figli o no, in maniera libera. La vita, pur essendo godibile, presenta infatti degli aspetti tragici di dolore e sofferenza, che, potendo scegliere, \u00e8 preferibile risparmiare ad altri, soprattutto se non si pu\u00f2 garantire loro un'esistenza felice.\nAnche l'etica del lavoro \u00e8 investita dalla filosofia laicistica di Onfray; il lavoro in se stesso non pu\u00f2 essere considerato \"eticamente\" come un mezzo per il conseguimento e la realizzazione della propria personalit\u00e0 morale. Ancora meno ovviamente come mezzo sacrificale per offrire alla Divinit\u00e0 le proprie sofferenze in espiazione delle proprie presunte colpe, cos\u00ec da avvicinarsi a Dio tramite la fatica. Il lavoro, nella sua miglior accezione, \u00e8 esclusivamente il mezzo per migliorare la propria esistenza, se e quando ci\u00f2 si riveli possibile, in senso esclusivamente edonistico.\nTeoria dell'\u00abhapax esistenziale\u00bb.\nIl concetto di \"hapax esistenziale\" \u00e8 stato introdotto da Vladimir Jank\u00e9l\u00e9vitch e poi ripreso da Onfray che la definisce come l'istanza o l'occasione che si verifica solo una volta, che trasforma la vita dell'individuo; essa si traspone nella modalit\u00e0 della metafora nella vita un individuo, secondo Onfray, inclusa nella propria esperienza personale. Ogni suo libro inizia con alcune lineamenti autobiografici, che possono essere considerati come preliminari, dato che si sta rompendo la concezione idealistica della filosofia, mostrando che ogni pensiero, in ultima analisi, viene dall'esperienza fisica e corporea.\nNell'introduzione al suo primo libro, \"Il ventre dei filosofi\", parla con poche parole del suo hapax esistenziale pi\u00f9 decisivo, che lo ha portato a scrivere e pubblicare: essere quasi morto dopo un attacco di cuore occorsogli a 28 anni; dopo di esso scrisse (in quattro giorni, secondo le sue affermazioni), la sua prima opera, pur mantenendo una sorta di connessione mistica con la morte: \u00abSi tratta di un delirio dei vasi sanguigni, scrivere questo, le seguenti pagine. Tutti erano stupiti, che le statistiche non avevano potuto prevederlo, era un'insolenza e un'assurdit\u00e0. Un infarto a 28 anni...\u00bb\nMichel Onfray ne parla ancora nell'Introduzione a \"L'arte di gioire\" (dal titolo suggestivo: \"Genealogia della mia morale\") e racconta pi\u00f9 in dettaglio questo hapax esistenziale. La sua esperienza del dolore gli fa capire che il \"corpo\" e \"anima\" sono una cosa sola: \u00abLa concentrazione del dolore a un certo punto aveva una densit\u00e0 sorprendente, al punto da abolire qualsiasi distanza tra il dolore e la coscienza che avrebbe potuto comprenderlo. Il medico diagnostic\u00f2 un attacco di cuore, avevo 28 anni. Lunedi 30 novembre il mio corpo comprese una saggezza che si trasformer\u00e0 in edonismo\u00bb. Mentre si sta riprendendo dall'infarto vede entrare il corpo esanime di un anziano, che muore pochi istanti dopo, nonostante gli sforzi del team medico: \u00abl'infermiera si avvicin\u00f2 al grosso corpo, tir\u00f2 il lenzuolo sopra il viso per nasconderne la nudit\u00e0 essenziale. Avevo assistito alla scena senza rivolta, convinto di avere visto in questa carne qualcosa radicalmente diverso da quello che sarebbe avvenuto a me. (...) Morire era cos\u00ec semplice. Restava, dopo questa lezione di tenebra (...) da conciliare il corpo e l'intelligenza\u00bb. Egli descrisse questo episodio come un'epifania dell'esistenza, ispirandosi a un passo dei Saggi di Montaigne in cui egli parla di una caduta da cavallo, che gli rivel\u00f2 la \"fragile materialit\u00e0 del suo essere\" e l'unit\u00e0 di corpo e anima.\nLa \u00abcontrostoria della filosofia\u00bb.\nLa \"controstoria della filosofia\" \u00e8 delineata in un ciclo di libri, non ancora completato e in continuo \"work in progress\", in cui Onfray rielabora, con il suo pensiero, e illustra, nelle vesti di divulgatore, i filosofi materialisti, edonisti e atei a partire dall'antichit\u00e0, ma questi giudizi su vari filosofi del passato sono ribaditi in vari saggi. Convinzione del filosofo \u00e8 che l\"'episteme\" ebraico-cristiana che permea la societ\u00e0 e costringe molti atei ad attuare comportamenti cristiani, sia originata dalla diffusione e celebrazione fatta dalla Chiesa e dalla cultura occidentale di filosofi spiritualisti. Pertanto nel ridisegnare la storia filosofica, Michel Onfray spiega non Platone e Aristotele, fortemente compromessi a posteriori con la dottrina cristiana, n\u00e9 gli idealisti come Hegel e tralascia - se non per illustrarne le contraddizioni - anche Voltaire, Rousseau e Denis Diderot (ritenuti troppo deisti, anche se Diderot divenne materialista verso la fine della sua vita), ma pensatori materialisti come Democrito ed Epicuro, dando spazio anche a veri atei posteriori, come d'Holbach, Meslier, de La Mettrie, e successivi (Nietzsche, Camus, Schopenhauer, Stirner, Marx, Feuerbach) o libertini-umanisti come Michel de Montaigne, Baruch Spinoza e Lorenzo Valla.\nEsclude invece anche il marchese de Sade dai pensatori che ritiene ideali, poich\u00e9 ritiene il libertinismo ateo dello scrittore troppo chiuso in s\u00e9 stesso e dalle tendenze violente e proto-fasciste (dando origine appunto al sadismo e criticato precursore di Freud) sulla scia dell'analisi di Wilhelm Reich, preferendogli invece il pur vagamente religioso Giacomo Casanova, ritenuto un autentico edonista; inoltre, egli prende molto sul serio le provocazioni dei personaggi sadiani, affermando che de Sade non era un vero rivoluzionario ateo ed edonista, come si \u00e8 detto talvolta (per esempio da parte di Foucault, de Beauvoir, Breton, Apollinaire; quest'ultimo \u00e8 ritenuto da Onfray il vero creatore del mito moderno del \"Divin Marchese\"), ma semplicemente un aristocratico reazionario, monarchico e filo-tirannico, come gi\u00e0 detto da Camus, ricordando inoltre le sue condanne penali e affermando che fosse un cristiano gnostico, e non un ateo come affermava. Critica poi Jean-Paul Sartre per avere difeso il terrorismo come arma estrema, la pena di morte in certi casi e le dittature comuniste, contrapponendogli sempre Albert Camus.\nInoltre accusa Immanuel Kant, \"assolvendo\" Friedrich Nietzsche, di fornire la base teorica per lo sviluppo dell'ideologia nazista e dell'antisemitismo in Germania., per esempio avendo definito gli ebrei come \"una nazione di ingannatori\".\nIl ciclo della \"Controstoria\", nel progetto di Onfray, doveva comporsi di sei volumi, con i seguenti titoli cos\u00ec tradotti: \"Le saggezze antiche\", \"Il cristianesimo edonista\", \"L'et\u00e0 dei libertini\", \"Illuminismo estremo\", \"Politiche della felicit\u00e0\" e \"Schopenhauer, Thoreau, Stirner. Le radicalit\u00e0 esistenziali\". Fanno parte del ciclo anche le lezioni audiovisive di Onfray su particolari filosofi o periodi. Successivamente ha ampliato il ciclo con tre ulteriori volumi: \"Nietzsche e la costruzione dell'Superuomo\", \"I freudiani eretici\" e \"Le coscienze refrattarie\".\nL'utilitarismo.\nIn quanto neo-utilitarista, ha rivalutato Jeremy Bentham, ritenuto un erede di Voltaire e di Epicuro, dagli attacchi filosofici di Marx e Michel Foucault, che lo ritenevano un precursore del totalitarismo e di idee sbagliate (come la difesa dell'usura), principalmente a causa degli studi sulla criminologia e sul carcere perfetto (panopticon); egli afferma che invece Bentham \u00e8 un grande pensatore progressista, poich\u00e9 si \u00e8 battuto per la decriminalizzazione dell'omosessualit\u00e0 nel Regno Unito, per i diritti delle donne e dei bambini, per l'abolizione della vivisezione e la difesa dei diritti degli animali, oltre che per una detenzione carceraria umana e il fine rieducativo della pena. Bentham secondo Onfray deline\u00f2 un progetto ancora attuale, una visione del mondo subordinata alla maggiore felicit\u00e0 per il maggior numero possibile di individui, in cui la politica \u00e8 sottomessa all'etica e non il contrario. Oltre che di Bentham, \u00e8 un ammiratore anche di John Stuart Mill e Claude-Adrien Helv\u00e9tius.\nEgli non \u00e8 vegetariano (pratica una dieta pescetariana) ma sostiene che l'antispecismo sia un valore e che gli animali abbiano dei diritti e meritino giustizia, rispetto e compassione, e che non sono oggetti a uso dell'uomo (come affermato nei monoteismi), cosa dimostrata dall'affinit\u00e0 evolutiva spiegata da Darwin, anche se critica l'equiparazione tra deportazione degli ebrei e il trasporto di animali al macello, avanzata dall'utilitarista moderno Peter Singer, pur essendo comunque l'allevamento intensivo un'\u00ababiezione morale\u00bb.\nTeoria del corpo amoroso.\n\"Teoria del corpo amoroso. Per un'erotica solare\" \u00e8 pubblicato in Francia nel 2000 e in Italia da Fazi nel 2006 (sotto la spinta del successo del \"Trait\u00e9\"). Nell'opera Onfray ridefinisce, rifacendosi ai filosofi materialisti e \"sensualisti\" dell'epoca greco-romana (Epicuro, i cirenaici, ecc.), il rapporto d'amore e la sessualit\u00e0 in senso contrattualistico, come l'incontro di due celibi liberi, non obbligati dalla fedelt\u00e0, e perci\u00f2 liberi di scegliere la loro felicit\u00e0, in nome dell'edonismo e della secolarizzazione dell'etica, o meglio della sua scristianizzazione. Il libro \u00e8 una delle applicazioni pratiche delle idee esposte nel \"Trattato\", una celebrazione della libera scelta di ogni uomo o donna, al posto dell'idea classica di coppia come famiglia fatta per la procreazione e la necessaria coabitazione, separando completamente l'aspetto procreativo dalla sessualit\u00e0. Quest'ultima \u00e8 da intendere in senso ludico e ricreativo.\nCommenti sull'opera in Italia.\nUn articolo anonimo pubblicato da Il Foglio, quotidiano di ispirazione neoconservatrice diretto dal giornalista Giuliano Ferrara, ha recensito il saggio all'uscita: in esso Onfray, come gi\u00e0 detto, tratta in particolare il tema della morale sessuale, indirizzandosi verso un'etica libertina ed edonista che individua, sulla scorta della filosofia di Epicuro e di altre correnti minori della filosofia greca, nelle istituzioni tradizionali della coppia, della famiglia, del matrimonio etc., una negazione dell'energia vitale e delle potenzialit\u00e0 liberatorie proprie del corpo e della sessualit\u00e0 umane.\nL'editorialista esprime la sua netta contrariet\u00e0: il libro di Onfray \u00e8 considerato privo di valore e, alla fine, viene idealmente collocato negli scaffali di un grande magazzino. L'autore dell'articolo, con massiccia ironia, nega al lavoro di Onfray lo status di opera filosofica: \u00abLe ricette \"epicuree\" di Michel Onfray... pi\u00f9 apparentabili a certi consigli su \"Cosmopolitan\" che alle nobili fonti antiche che l'ateologo-erotologo va citando e maltrattando pagina dopo pagina...\u00bb.\nSempre a proposito di \"Teoria del corpo amoroso\", il filosofo ha rilasciato interviste a giornali italiani ed \u00e8 stato invitato a una trasmissione di Maurizio Costanzo su Canale 5, \"Tutte le mattine\", una delle rare apparizioni televisive italiane (assieme a un'intervista con Paolo Bonolis a \"Il senso della vita\") di Onfray sulle reti generaliste. Il filosofo prese parte a un dibattito sulla religione con lo storico cattolico Franco Cardini e lo psichiatra Raffaele Morelli.\nControversie, critiche e polemiche.\nL'opera di Onfray ha scatenato una polemica nei circoli intellettuali francesi, specie alla pubblicazione del \"Trattato di ateologia\", polemica alimentata dalla pubblicazione di molteplici articoli sull'argomento e di due libri (\"L'anti-trait\u00e9 d'ath\u00e9ologie, Le syst\u00e8me Onfray mis \u00e0 nu\" di Matthieu Baumier, e \"Dieu avec esprit: R\u00e9ponse \u00e0 Michel Onfray\" di Ir\u00e8ne Fernandez) dove i loro autori confutano ci\u00f2 che ritengono gli errori storici e le confusioni del \"Trait\u00e9\".\nJacques-Alain Miller ha descritto ironicamente Onfray come sostanzialmente \"conservatore\", \"legalista\", \"filosofo pop\" e dall'eloquio \"poco civile\", paragonando il suo legame con la natia Normandia a quello di Heidegger con la Foresta Nera e affermando la sua sostanziale contiguit\u00e0 con il gollismo.\nContro la setta raeliana.\nIl movimento raeliano, una setta creazionista non cristiana, che crede che gli extraterrestri abbiano creato l'uomo, e che proclama la necessit\u00e0 di clonare gli esseri umani per migliorarli e dare loro l'immortalit\u00e0 in una visione edonistica del mondo, ha insignito Onfray del titolo di \"sacerdote onorario\", ma il filosofo ha rifiutato con sdegno, affermando di non avere nulla a che fare con loro; Onfray ha, in particolare descritto sarcasticamente e causticamente il loro fondatore, Claude Vorhilon detto Rael (definito \"cretino siderale\"), per le sue credenze e affermazioni sugli alieni e la sua figura da \"guru\": \nLa polemica su Freud e la psicoanalisi.\nNell'aprile del 2010 esce il suo libro \"Il crepuscolo di un idolo. L'affabulazione freudiana\", nel quale attacca duramente il fondatore della psicoanalisi (descritta come una religione o una filosofia discutibile), Sigmund Freud; Onfray da giovane affascinato dal medico viennese (come lo fu da Nietzsche e da Marx) nel saggio lo accusa \u2013 tra le altre cose \u2013 di essere \u00abbugiardo\u00bb, \u00abcocainomane\u00bb, \u00abonanista\u00bb, \u00abincestuoso\u00bb, di avere \u00abammassa[to] una fortuna in contanti per sottrarla al fisco\u00bb, di essere \u00abomofobo\u00bb, \u00abmisogino\u00bb, antisemita nonostante fosse ebreo, e di \u00abappoggia[re] il fascismo\u00bb. Subito dopo l'uscita del saggio, numerosi intellettuali francesi hanno criticato aspramente l'opera e il suo autore, arrivando, secondo quanto affermato da Onfray, a offendere la sua persona, la sua famiglia e la sua vita privata. Tra di essi, il principale attacco \u00e8 venuto dal filosofo ed editore Bernard-Henri L\u00e9vy, a cui \u00e8 seguita una dura e sarcastica risposta dello stesso Onfray, in cui lo chiama \"Gran Timoniere di Saint-Germain-des-Pr\u00e9s\" e accusa i difensori di Freud di essere la \"Francia ammuffita\" di cui parlava Sollers: Onfray ritiene inoltre che Freud abbia riutilizzato concetti non suoi (per esempio di Nietzsche) senza dirlo, e si sia appropriato della psicoanalisi a partire dal lavoro con Charcot, inoltre che la scienza psicoanalitica si debba in realt\u00e0 al lavoro del contemporaneo Pierre Janet.\nAccanto agli attacchi a Freud, anche quelli ad autori e correnti in qualche modo collegati al padre della psicoanalisi, come de Sade (come nel caso di Freud, viene contestato al filosofo l'uso di dicerie senza fonte o distorsioni storiche per screditare l'autore, e il considerarlo un criminale vero - dando credito alle \"lettres de cachet\" dell'Ancien R\u00e9gime - e non un romanziere dell'orrore, come molti altri, e della sessualit\u00e0 sfrenata e perversa e onirica), al movimento surrealista e a quello strutturalista, hanno provocato accese polemiche contro Onfray.\nLa teoria del genere e la scuola.\nMichel Onfray ritiene che la scuola trascuri l'istruzione (imparare a leggere, scrivere e contare) e la meritocrazia di base, per la conoscenza educativa (codificazioni, riciclaggio dei rifiuti o la non discriminazione di genere).\nIl quotidiano italiano \"Il Foglio\" che lo ha spesso criticato per il suo ateismo, ha invece elogiato le sue posizioni su Islam e teoria del gender: \u00abL'ateista Onfray si fa prendere la mano da una sua idea di cristianesimo molto parziale, che coincide con la visione monastica del corpo e della carne. Ma coglie il centro del problema, quando (...) dimostra che la teoria del gender non \u00e8 che odio dell'eros nascosto da un alibi progressista\u00bb.\nOpere.\nTradotte in italiano.\nSerie \"Controstoria della filosofia\" (\"Contre-histoire de la philosophie\").\nIn pubblicazione:"}
{"id": "420991", "revid": "2039709", "url": "https://it.wikipedia.org/wiki?curid=420991", "title": "Moshe Sharett", "text": "Biografia.\nNato col nome di Moshe Shertok, nel 1908 all'et\u00e0 di quattordici anni emigr\u00f2 nell'allora Palestina ottomana. La sua famiglia fu tra le fondatrici di Tel Aviv. Profondo conoscitore della cultura e della lingua araba \u00e8 stato membro dell'Histadrut, il potente sindacato israeliano e dal 1933 al 1938 guid\u00f2 i negoziati tra il governo britannico, che amministrava la Palestina su mandato della Societ\u00e0 delle Nazioni, e l'Agenzia Ebraica.\nIncoraggi\u00f2 Orde Charles Wingate, alto ufficiale dell'esercito britannico, a fondare un corpo paramilitare ebraico che inizialmente prese il nome di squadra d'azione notturna ed in seguito divenne famosa con il nome di Palmach. In seguito i rapporti tra Sharett e Wingate divennero pi\u00f9 tesi. Nel primo governo sorto dopo la nascita dello Stato di Israele ricopr\u00ec l'incarico di Ministro degli esteri. Nel 1953, quando il premier David Ben-Gurion decise di ritirarsi, divenne primo ministro continuando a mantenere la carica di ministro degli esteri.\nIl suo governo fu ammantato da un alone di provvisoriet\u00e0 che ne min\u00f2 l'autorevolezza e il prestigio, in quanto tutti gli alti dirigenti del Mapai e gli alti ufficiali dell'esercito continuarono a considerare Ben Gurion il loro leader. Quando il 2 novembre del 1955 Ben Gurion torn\u00f2 ad essere primo ministro conferm\u00f2 a Sharett l'incarico di ministro degli Esteri. Tuttavia i rapporti tra i due leader si erano irrimediabilmente deteriorati e pochi mesi dopo durante una riunione del consiglio dei ministri David Ben\u2013Gurion gli disse: \"Sono arrivato alla conclusione che la tua presenza al posto di ministro degli Esteri non \u00e8 pi\u00f9 vantaggiosa per gli interessi dello Stato\".\nTale episodio rappresent\u00f2 la fine della sua carriera politica. Moshe Sharett scrisse inoltre i Diari che grazie a Livia Rokach, un'israeliana ex sionista, figlia di Israel Rokach, ministro dell'Interno di Israele nel governo di Sharett vennero pubblicati ne \"Israel's Sacred Terrorism: A Study Based on Moshe Sharett's Personal Diary and Other Documents\".\nLa linea politica.\nPrima della nascita dello Stato di Israele Sharett fu un protagonista della lotta che port\u00f2 alla sua fondazione. Dopo la guerra di indipendenza egli fu non a torto considerato una \"colomba\" all'interno del suo partito e cerc\u00f2 di frenare l'irruenza e la spregiudicatezza politica dell'allora \"falco\" Ben Gurion per far affermare una politica che tenesse conto delle sensibilit\u00e0 arabe e internazionali.\nPer questo motivo all'epoca si trov\u00f2 in minoranza all'interno della stessa sinistra israeliana. Oggi possiamo dire che gli ideali di Sharett ispirano il movimento pacifista israeliano."}
{"id": "420992", "revid": "1543377", "url": "https://it.wikipedia.org/wiki?curid=420992", "title": "Wetware - Gli uomini robot", "text": "Wetware - Gli uomini robot (\"Wetware\"), tradotto anche come Wetware - Uomini e robot, \u00e8 un romanzo di fantascienza del 1988 di Rudy Rucker, secondo capitolo del ciclo del ware e seguito di \"Software - I nuovi robot\". Come il romanzo che lo precede ha vinto il premio Philip K. Dick.\nTrama.\n2031. Sono passati undici anni dalle vicende di \"Software - I nuovi robot\", da quando cio\u00e8 \u00e8 fallito il tentativo dei grandi bopper di annettere a s\u00e9 le menti umane e dei piccoli bopper: questo grazie a Stan Mooney, detto Sta-Hi. Uccidendo Cobb Anderson, l'inventore dei bopper a cui loro stessi hanno fornito un corpo robot, Sta-Hi ha messo fine alle mire espansionistiche dei bopper.\nOggi Disky, la citt\u00e0 lunare dov'erano confinati i bopper, si chiama Einstein ed \u00e8 abitata esclusivamente da umani. Questi, infatti, hanno ricacciato i bopper nelle profondit\u00e0 del terreno, e quei pochi che ancora vivono in superficie sono malvisti e considerati dei pericolosi traditori. Sulla Terra ormai non esistono pi\u00f9 bopper, ma solo robot asimov, chiamati cos\u00ec in onore del fondatore delle leggi che li asservono all'umanit\u00e0 (citazione dalle famose tre leggi della robotica inventate dallo scienziato e scrittore Isaac Asimov).\nMa la segregazione dei bopper non durer\u00e0 a lungo. Grazie a Mydol Whitey, uno spacciatore sbandato, nelle loro mani finisce il \"merge\", la potentissima droga creata da Max Yukawa: questa droga permette ai bopper di creare uno spermatozoo dalla doppia coda che abbia informazioni sia umane che bopper, in grado di fecondare una donna umana. Viene scelta Della Taze come \"incubatrice\": Della torna sulla Terra, a Louisville, portando con s\u00e9 il primo esemplare di una nuova specie.\nManchile, il meatbop, met\u00e0 uomo met\u00e0 bopper, impiegher\u00e0 9 giorni per nascere invece dei canonici 9 mesi. La famiglia di Della Taze \u00e8 stupefatta di questo essere, che cresce di un anno ogni giorno. Manchile in poche settimane \u00e8 in grado di ingravidare altre donne, spargendo cos\u00ec il suo software.\nIntanto sulla Luna si viene a sapere dell'operazione, e Max Yukawa non ne rimane affatto contento: amava Della Taze, e sapere che i bopper hanno usato la droga inventata da lui per usare la donna come cavia lo fa imbestialire. Cos\u00ec organizza una contromossa. Si rivolge a Stan Mooney, un tempo chiamato Sta-Hi, che dopo aver ucciso per sbaglio la moglie Wendy vive da esiliato sulla Luna, facendosi chiamare Stahn. Con l'inganno inviano Stahn nel Nido, il grande centro sotterraneo dove vivono i bopper: Stahn \u00e8 impregnato di chipmold, una muffa altamente nociva per i corpi dei bopper. La contromossa di Yukawa, infatti, \u00e8 di sterminare tutti i bopper.\nIntanto i bopper hanno riattivato i software di Cobb Anderson, l'inventore dei primi robot liberi, e lo inviano sulla Terra ad aiutare Manchile. Quest'ultimo infatti sta professando il Verbo di Manchile, nuova religione che vede l'eguaglianza dei diritti di umani e robotici. Ma Manchile ed i suoi figli sono sterminati dagli umani, che scoprono le mire espansionistiche dei bopper, cos\u00ec come viene distrutto anche Cobb Anderson.\nSolo uno dei figli di Manchile sopravvive: Bubba. Ma dopo alcuni tentativi di ingravidare delle donne, deve sparire dalla circolazione per non essere ucciso dagli umani.\nI bopper lunari, intanto, sono tutti sterminati dalla muffa portata da Stahn nel Nido. Solo un bopper senza software sopravvive: Wendy, la versione robotica dell'ex moglie di Stahn. Quest'ultimo torna in citt\u00e0 come un eroe. Fa liberare Willy, il nipote di Cobb Anderson, e lo raggiunge sulla Terra. Stahn ama i bopper, malgrado li abbia uccisi, e decide di realizzare il sogno del wetware: la fusione fra software umano bopper."}
{"id": "420993", "revid": "1543377", "url": "https://it.wikipedia.org/wiki?curid=420993", "title": "Romolo (nome)", "text": "Origine e diffusione.\nContinua il nome latino \"Romulus\", dal significato incerto. Secondo alcune fonti significa semplicemente \"di Roma\", ma sarebbe gi\u00e0 anticamente stato reinterpretato associandolo al greco \"rhome\", \"forza\" (da cui altre fonti lo fanno derivare). Altre lo ricollegano invece al nome della \"Gens Romilia\", una \"gens\" stabilitasi sulla sponda etrusca del Tevere, e propongono quindi come significato \"che vive vicino al fiume\". Ulteriori ipotesi su questa stessa linea rimandano al greco \"r\u00e9o\", \"scorro\" (da cui anche il nome Rea), oppure propongono come significato \"fiume\".\nNome di tradizione classica, \u00e8 portato da Romolo, leggendario fondatore della citt\u00e0 di Roma assieme al fratello gemello Remo.\nOnomastico.\nL'onomastico si festeggia solitamente il 6 luglio, in memoria di san Romolo, discepolo di san Pietro e primo vescovo di Fiesole. Altri santi con questi nome sono commemorati alle date seguenti:"}
{"id": "420995", "revid": "1573940", "url": "https://it.wikipedia.org/wiki?curid=420995", "title": "Contea di Kern", "text": "La contea di Kern, in inglese Kern County, \u00e8 una contea dello Stato della California, negli Stati Uniti. La popolazione al censimento del 2000 era di 661.645 abitanti. Il capoluogo di contea \u00e8 Bakersfield.\nGeografia fisica.\nLa contea si trova nella parte meridionale della Central Valley. L'U.S. Census Bureau certifica che l'estensione della contea \u00e8 di 21.138\u00a0km\u00b2, di cui 21.085\u00a0km\u00b2 composti da terra e i rimanenti 53\u00a0km\u00b2 composti di acqua.\nStoria.\nLa contea di Kern venne costituita nel 1866."}
{"id": "420997", "revid": "709565", "url": "https://it.wikipedia.org/wiki?curid=420997", "title": "Romualdo", "text": "Origine e diffusione.\n\u00c8 un nome di origine germanica, di tradizione longobarda. \u00c8 documentato dal VII secolo nelle forme latine medioevali \"Romualdus\", \"Rumualdus\" e \"Romaldus\". \u00c8 composto da \"hr\u00f4m\" (o \"hroma\", \"gloria\", \"fama\") e \"vald\" (\"regnare\", \"comandare\"), quindi pu\u00f2 essere interpretato come \"dominatore glorioso\", \"re glorioso\", \"che domina gloriosamente\".\nOnomastico.\nL'onomastico si festeggia il 19 giugno (precedentemente il 7 febbraio), in memoria di san Romualdo di Camaldoli, monaco benedettino, anacoreta e padre dei monaci camaldolesi. Il 23 ottobre si festeggia anche un beato Romualdo da Fabriano, anch'egli monaco camaldolese. "}
{"id": "420998", "revid": "123923699", "url": "https://it.wikipedia.org/wiki?curid=420998", "title": "Codice napoleonico", "text": "Il Codice napoleonico (in lingua francese \"Code civil des fran\u00e7ais\" o \"Code Napol\u00e9on\") \u00e8 il codice civile attualmente in vigore in Francia e uno dei pi\u00f9 celebri del mondo, cos\u00ec chiamato perch\u00e9 voluto da Napoleone Bonaparte; esso funger\u00e0 da modello per tutti i codici successivi ed eserciter\u00e0 una notevole influenza sulle analoghe raccolte di numerosi paesi al mondo. \nRedatto da una commissione nominata da Napoleone a inizio '800, venne emanato il 21 marzo 1804 ed \u00e8 ricordato ancora oggi per essere stato il primo codice civile moderno, introducendo chiarezza e semplicit\u00e0 delle norme giuridiche e soprattutto riducendo a unit\u00e0 il soggetto giuridico; anche se, sia in Austria sia in Francia, c'erano gi\u00e0 state precedenti codificazioni in materia penale (es: il codice penale francese del 1791).\nScritto in un linguaggio semplice, elegante e conciso, il \"Code Napol\u00e9on\" fu fonte di ispirazione di alcuni scrittori dell\u2019epoca. Stendhal in una lettera a Balzac scrisse che durante la composizione della \"Certosa di Parma\" egli era solito leggere ogni mattina due o tre pagine del Codice civile \u201cper prendere il tono\u201d ed \u201cessere sempre naturale\u201d, Paul Val\u00e9ry dichiar\u00f2 che il Codice era uno dei capolavori della letteratura francese e Jules Romains consigliava scherzosamente di leggerlo la sera prima di addormentarsi.\nStoria.\nLo scopo che si prefiggeva il legislatore era dar vita a un testo che ponesse fine in maniera definitiva alla tradizione giuridica dell'Antico regime, caratterizzata dalla molteplicit\u00e0 giurisprudenziale e dal frantumato particolarismo giuridico che affondava le proprie radici nell'ormai frusto e farraginoso sistema del diritto comune.\nIl codice s'ispira al diritto consuetudinario della tradizione franco-germanica, caratteristico del Settentrione della Francia (dei \"pays de droit coutumier\"), ma prende, come ulteriore modello di riferimento, il diritto romano (\"Corpus iuris civilis\") prevalente nel settore centro-meridionale del paese (nei \"pays de droit \u00e9crit\"), cos\u00ec come interpretato dai giuristi medievali (glossatori e commentatori) della parte meridionale del paese; in questo senso, i primi giuristi positivistici dell'epoca ritennero la codificazione il trionfo della ragione giuridica di stampo illuministico, in grado di trasfondere il diritto naturale e consuetudinario nei codici, plasmando i principi, fumosi e generici, del diritto precedente.\nLa commissione incaricata era composta di quattro grandi giuristi: il presidente della Corte di cassazione Fran\u00e7ois Denis Tronchet; il giudice della medesima corte Jacques Maleville; l'alto funzionario amministrativo (commissario di governo) Jean-\u00c9tienne-Marie Portalis e F\u00e9lix-Julien-Jean Bigot de Pr\u00e9amenau, membro del vecchio Parlamento di Parigi soppresso dalla Rivoluzione. I quattro operavano sotto la direzione di Jean-Jacques R\u00e9gis de Cambac\u00e9r\u00e8s. In soli quattro mesi (dall'agosto al novembre 1800) fu presentata una bozza inviata alla Corte di cassazione con lo scopo di ottenere osservazioni in merito; fu chiesto il parere anche del Consiglio di Stato, presieduto da Napoleone Bonaparte; infine, il testo fu inviato al parlamento per l'approvazione, non prima per\u00f2 della discussione all'interno del Tribunato. Grazie al prestigio personale dell'imperatore si riuscirono a superare gli ostacoli rappresentati dalle Corti e l'ostruzionismo dell'apparato burocratico; le vicende personali di Napoleone influirono su alcuni aspetti specifici, quali divorzio e adozione.\nDescrizione.\nCaratteristiche generali.\nEsso confermava le principali conquiste della Rivoluzione, come l'uguaglianza dei cittadini davanti alla legge o l'abolizione del feudalesimo, ma soprattutto tutelava il diritto di propriet\u00e0, particolarmente importante per i ricchi borghesi. Fu redatto da una commissione incaricata di raccogliere in un unico \"corpus\" giuridico la tradizione giuridica francese; \"corpus\" che port\u00f2, il 21 marzo del 1804, alla promulgazione, da parte di Napoleone Bonaparte, del \"Code civil des Fran\u00e7ais\".\nStruttura.\nIl \"Codice\" \"di Napoleone\", composto di 2.281 articoli, ha la seguente struttura:\nIl \"titolo preliminare\" ha al centro l'art. 4, che impedisce al giudice di ricusare il giudizio e stabilisce l'assoluta impossibilit\u00e0 di eterointegrazione del codice (nascer\u00e0 qui il metodo del cosiddetto combinato disposto: gli strumenti d'interpretazione d'una norma saranno limitati ai lavori preparatori o ad altre norme del codice stesso). In verit\u00e0, nel progetto originario, era presente un \u00abLibro preliminare\u00bb, molto pi\u00f9 esteso, che consentiva il ricorso a fonti interpretative diverse dal \"Codice; e\"sso fu tagliato prima della promulgazione, in un'ottica legalista e di stampo esegetico che segner\u00e0 la scienza giuridica francese dell\"800.\nIl \u00abPrimo libro\u00bb riguarda i diritti della persona e della famiglia; contiene norme su stato civile, matrimonio (per la prima volta venne istituito quello civile), divorzio (conservato da Napoleone, anche se in termini pi\u00f9 restrittivi rispetto al 1792), paternit\u00e0 (con la riduzione dei poteri del \"pater familias\"), filiazione (con la parificazione tra figli legittimi maschi e femmine, e col riconoscimento di qualche diritto ai figli naturali), capacit\u00e0 d'agire (con la preesistenza della soggezione dei figli alla potest\u00e0 genitoriale fino al compimento del ventunesimo anno d'et\u00e0).\nIl \u00abSecondo libro\u00bb aboliva principalmente il feudo e i vincoli che esso comportava sulla propriet\u00e0, caratterizzata da assolutezza, pienezza ed esclusivit\u00e0. Oltre al diritto reale per eccellenza sono presi in esame gli altri diritti reali e con essi il possesso, che non \u00e8 considerato un diritto ma uno stato di fatto.\nNel \u00abTerzo libro\u00bb confluiscono infine la materia successoria (nella quale si statuiscono la completa equiparazione tra maschi e femmine, il rifiuto del fedecommesso e dei privilegi a favore di qualche figlio, nonch\u00e9 l'inviolabilit\u00e0 della volont\u00e0 testamentaria), la materia delle obbligazioni (le convenzioni legalmente formate hanno forza di legge fra le parti), la materia contrattuale (con ampio riconoscimento della volont\u00e0 contrattuale delle parti, di contratti atipici e di clausole non previste dal legislatore, fatte salve la causa lecita, la certezza dell'oggetto, la capacit\u00e0 contrattuale e l'accordo)."}
{"id": "420999", "revid": "228587", "url": "https://it.wikipedia.org/wiki?curid=420999", "title": "Contea di Kings (California)", "text": "La contea di Kings, in inglese Kings County, \u00e8 una contea dello Stato della California, negli Stati Uniti. La popolazione al censimento del 2000 era di 129.461 abitanti. Il capoluogo di contea \u00e8 Hanford.\nGeografia fisica.\nLa contea si trova nella Central Valley a sud-est della Contea di Fresno, in una regione caratterizzata da fiorenti attivit\u00e0 agricole. L'U.S. Census Bureau certifica che l'estensione della contea \u00e8 di 3.604\u00a0km\u00b2, di cui 3.603\u00a0km\u00b2 composti da terra e i rimanenti 1\u00a0km\u00b2 composti di acqua.\nStoria.\nLa contea di Kings venne costituita nel 1893 da parte del territorio della contea di Tulare.\nCitt\u00e0 e paesi.\nNella contea di Kings \u00e8 presente la citt\u00e0 fantasma di Banner."}
{"id": "421000", "revid": "1628025", "url": "https://it.wikipedia.org/wiki?curid=421000", "title": "Rutilio", "text": "Origine e diffusione.\nDeriva dall'antico gentilizio romano, diventato poi nome personale, \"Rutilius\", a sua volta dal soprannome latino \"rutilius\", \"rosso\" e anche \"biondo scuro\", riferito al colore dei capelli.\nIl suo utilizzo, avviatosi a partire dal Rinascimento, \u00e8 di matrice storico-classica, in quanto il nome venne portato da vari personaggi della storia romana. Ad oggi la sua diffusione \u00e8 scarsa, maggiore in Italia centro-settentrionale e specialmente in Toscana.\nOnomastico.\nL'onomastico si pu\u00f2 festeggiare il 2 agosto in memoria di san Rutilio, martire in Africa sotto Decio.\nCuriosit\u00e0.\nRutilia \u00e8 il nome che Geralt di Rivia d\u00e0 ad ogni sua cavalla nella saga Witcher. Si tratta della traduzione dell'originale Roach, che pu\u00f2 riferirsi sia allo scarafaggio - letteralmente - o al gardon (Rutilus rutilus), un pesce d'acqua dolce."}
{"id": "421001", "revid": "461628", "url": "https://it.wikipedia.org/wiki?curid=421001", "title": "Chiesa di San Paolino (Firenze)", "text": "La chiesa della Conversione di San Paolo Apostolo, pi\u00f9 conosciuta come chiesa di San Paolino, \u00e8 un luogo di culto cattolico che si trova nel centro storico di Firenze nell'omonima piazzetta, vicino alla chiesa di Ognissanti.\nStoria.\nSecondo la trascrizione di una lapide gi\u00e0 nei pressi dell'altare maggiore, la chiesa fu fondata nel 335 e consacrata nel 404, ma \u00e8 ricordata per la prima volta nel 1094, in una lista di sacerdoti presenti alla consacrazione di Santa Maria Novella. Nel 1217 fu assegnata ai Domenicani, che vi rimasero fino al 1221, quando si trasferirono in Santa Maria Novella, poi al clero diocesano, con l'elevazione al rango di collegiata dotata di priore e canonici.\nDelle strutture gotiche del XIII secolo, anteriori alla ristrutturazione seicentesca, non resta pressoch\u00e9 niente. A quel tempo la chiesa aveva una navata alta e stretta, con facciata a capanna rivolta sull'attuale via San Paolino.\nGiovanni Boccaccio la cit\u00f2 nel \"Decameron\" come chiesa dove venivano sepolti i poveri (giornata IV novella 7), e anche Giovanni Villani la ricord\u00f2 nella sua \"Cronaca\".\nNel 1477 Angiolo Ambrogini, il Poliziano, fu Priore di questa chiesa, fino al 1486; pi\u00f9 tardi Leone X soppresse la collegiata e assegn\u00f2 San Paolino ai Canonici del Duomo, come ricordano alcuni stemmi in facciata. Cosimo II, nel 1618, la cedette ai Carmelitani scalzi che iniziarono nel 1669 importanti lavori di ristrutturazione diretti da Giovanni Battista Balatri e sovvenzionati dallo stesso Granduca. Nel 1693 i lavori potevano dirsi conclusi.\nDescrizione.\nEsterno.\nL'esterno oggi \u00e8 molto sobrio, con la facciata incompiuta, senza alcun rivestimento. Vi si aprono tre portali, con quello centrale molto pi\u00f9 grande, che conduce all'interno, mentre quelli laterali, oggi in genere chiusi, portano alle cappelle laterali. Sopra il portale centrale si trovano alcuni stemmi, tra i quali uno particolarmente interessante perch\u00e9 in terracotta policroma invetriata con l'arme dei Pandolfini, posto entro una ghirlanda vegetale retta da due cherubini. Gli altri tre stemmi di marmo appartengono invece a papa Leone X (al centro), al cardinale Giulio de' Medici (futuro papa Clemente VII, a sinistra) e ai Canonici del Duomo (a destra).\nInterno.\nL'interno \u00e8 a croce latina a navata unica (50x12 m il corpo, 21 includendo le cappelle laterali), con copertura a volta a botte e cappella laterali dotate di proprie cupolette; ha un breve transetto e un'ampia abside dove si trova il coro, mentre all'incrocio dei bracci si trova la cupola (alta 31 m) che si nota facilmente nel panorama cittadino.\nL'aspetto risale completamente agli interventi seicenteschi (non ci sono tracce visibili delle strutture precedenti), con un singolare stacco fra la parte inferiore, dove si aprono le cappelle e gli altari, ornati con grande profusione di marmi pregiati, dipinti e sculture, e la parte superiore, quasi completamente disadorna, dove spiccano solo alcuni elementi architettonici bianchi sull'intonaco verde chiaro. Poco usuale per Firenze \u00e8 la presenza di un camminamento al primo piano che passa sopra le cappelle laterali e che si affaccia sulla navata e sull'altare centrale per mezzo di terrazzini balaustrati che ricordano palchetti teatrali.\nTra le cappelle, dove si trovano diversi monumenti funerari trasferiti dalla chiesa di San Pier Maggiore, demolita nel 1784, si trovano quattro confessionali in legno intagliato, con altrettanti ovali dipinti con \"Santi Carmelitani\" di Ottaviano Dandini (XVIII secolo).\nLa prima cappella a destra contiene i monumenti di Luca e Gerolamo degli Albizi, di Giovan Battista Foggini e aiuti di bottega, ispirati ai monumenti berniniani a Roma. Risalgono all'inizio del XVIII secolo e ne fu riutilizzato, tagliato a met\u00e0, il sarcofago di Maso degli Albizi, morto nel 1417, con un delicato rilievo di cane, attribuito alla scuola di Lorenzo Ghiberti. Tipici del gusto seicentesco sono invece gli scheletri giacenti, scolpiti con realismo, che sembrano sollevarsi dal sepolcro emergendo da un drappo ricavato nella pietra scura. All'altare si trovava un\"Adorazione dei Magi\" di Gian Domenico Ferretti (oggi spostata su una parete vicina e sostituita da una tela devozionale moderna).\nNella seconda cappella di destra si trova una tavola con l\"Annunciazione e santi\" della cerchia di Giovanni Antonio Sogliani (che il Richa attribu\u00ec erroneamente all'Angelico). In una cappella del lato opposto si trova la \"Vergine col Bambino e santi\" di Corrado Giaquinto.\nMolto decorate sono le due cappelle del transetto. In quella di destra, con lo stemma Rinuccini, si trovano al centro il \"Transito di san Giuseppe\" di Giovanni Domenico Ferretti (1742), a destra il \"Riposo dalla fuga in Egitto\" di Ignazio Hugford e a sinistra lo \"Sposalizio della Vergine\" di Vincenzo Meucci. Nella cappella di sinistra la \"Madonna col Bambino, san Giovanni della Croce e santa Teresa\" di Francesco Curradi (al centro), \"Cristo appare a san Giovanni della Croce\" di Ignazio Hugford (a destra) e la \"Madonna che dona un rosario a santa Teresa\" di Pietro Marchesini (1740 circa).\nL'altare maggiore \u00e8 sfarzoso, ricco di marmi colorati di pregio e sormontato da un crocifisso. Il coro \u00e8 separato da un recinto sempre in marmi pregiati, con due porte monumentali decorate da busti. Alle pareti del coro si trovano alcune opere tra le quali un \"Ratto di san Paolo\" di Francesco Curradi.\nNella navata sinistra si trova anche il \"Martirio di santa Lucia\", opera tarda del Volterrano in cui si riscontrano influenze di Ciro Ferri. Settecenteschi sono i quattro confessionali lignei, abbelliti da ovali con santi carmelitani e volute traforate.\nSulla cantoria in controfacciata, racchiuso entro una cassa decorata con rilievi, si trova l'organo a canne costruito nel 1822 da Filippo Tronci. Un secondo strumento, realizzato dalla ditta Mascioni (\"opus 791\") nel 1959 \u00e8 a pavimento nell'abside, alle spalle dell'altare maggiore.\nSagrestia.\nDal transetto sinistro si accede a un vano che porta alla sagrestia. Questa un'ampia sala (12x7,5 m) coperta da volta conica e pavimentata in cotto dell'Impruneta, con al centro della volta la \"Trasverberazione di santa Teresa di Ges\u00f9\" di Silvestro Pacini, affresco del 1782. Lungo le pareti si trovano sedici lunette di Luigi Bazzoli (\"Vergine del Carmine, Sogno di san Giuseppe, Visione di sant'Elia, Sant'Alberto patriarca di Gerusalemme, San Giovanni della Croce, Sant'Angelo martire, Sant'Alberto di Sicilia\" e altri santi). I tre armadi lignei sono antichi: quello sulla parete di fondo fu fatto costruire col lascito del marchese Giovanni Pecori dopo il 1692, quelli ai lati sono del 1839, in sostituzione di altri ormai fatiscenti.\nSulla parete di fondo si trovano anche un dipinto con la \"Famiglia del Battista\" di Pietro Cecchi (1550 ca.) e una \"Famiglia della giovane Maria Vergine\" di Pietro Marchesini (1736), oltre a un \"San Francesco di Paola\" di ignoto del XVII secolo, proveniente dall'oratorio della confraterniata del santo, gi\u00e0 in via San Paolino.\nIl convento.\nIl convento, dopo le soppressioni del 1810 e del 1866, \u00e8 tornato, in parte, ai Carmelitani scalzi. Vi si conserva un grande chiostro e, nella cappella interna, due ovali e un\"Adorazione\" di Domenico Nanni.\nConfraternite.\nTra le compagnie che si riunirono in San Paolino e nei suoi annessi ci fu quella dei Cuoiai."}
{"id": "421002", "revid": "536103", "url": "https://it.wikipedia.org/wiki?curid=421002", "title": "Cibo", "text": ""}
{"id": "421005", "revid": "115036270", "url": "https://it.wikipedia.org/wiki?curid=421005", "title": "Rosmunda (nome)", "text": "Origine e diffusione.\n\u00c8 composto dagli elementi germanici \"hros\", \"cavallo\" (che compone anche il nome Horst) e \"mund\", \"protezione\", \"difesa\", ma alcune fonti identificano il secondo elemento con \"mund\", \"bocca\". Il nome \u00e8 stato in seguito influenzato dall'espressione latina \"rosa munda\", \"rosa pura\" (processo simile sub\u00ec anche il nome Rosalinda).\nIn Inghilterra venne introdotto dai normanni.\nOnomastico.\nDiverse fonti riportano che l'onomastico viene festeggiato in memoria di santa o beata Rosamunda, madre di sant'Adiutore di Vernon; la data, a seconda delle fonti, \u00e8 fissata al 14 giugno, 14 luglio, 15 luglio o 30 aprile (la stessa del figlio).\nLa donna era effettivamente considerata \"santa\" dai vicini, ma non \u00e8 riportata su alcun martirologio: l'onomastico ricade quindi il 1\u00ba novembre, per la festa di Ognissanti."}
{"id": "421006", "revid": "125342770", "url": "https://it.wikipedia.org/wiki?curid=421006", "title": "Roscigno", "text": "Roscigno \u00e8 un comune italiano di 675 abitanti della provincia di Salerno in Campania.\nRoscigno fa parte della Comunit\u00e0 montana Alburni, del Parco nazionale del Cilento, Vallo di Diano e Alburni e della Diocesi di Teggiano-Policastro.\nIl nome del paese \u00e8 una derivazione dalla dizione dialettale \"russignuolo\", vale a dire usignolo.\nHa una economia agricola: abbondano sul suo territorio numerosi terreni coltivati ad olivi e viti.\nGeografia fisica.\nRoscigno Vecchia.\nIl Comune di Roscigno si divide in due parti: Roscigno Vecchia e Roscigno Nuova. Roscigno Vecchia, il centro storico, \u00e8 una frazione completamente disabitata da tempo a causa della presenza di diverse frane. Il centro storico di Roscigno inizia a svuotarsi intorno all'anno 1902 a causa di due ordinanze del genio civile (la legge speciale n. 301 del 7 luglio 1902 e la legge n. 445 del 9 luglio 1908) che obbligano la popolazione al trasferimento nell'attuale ubicazione del paese, Roscigno nuova.\nIn Roscigno Vecchia attualmente risiede un solo abitante (Giuseppe Spagnuolo) che, dopo la morte di Dorina, unica vera ultima residente, si \u00e8 trasferito in una delle vecchie case, trascorre le giornate per le vie deserte del paese dove, talvolta, giunge qualche turista; il solitario abitante ne approfitta allora per fare da cicerone.\nNel 2000 il centro storico di Roscigno contava 1 abitante.\nStoria.\nIl nome del paese dalla ricostruzione storica deriva da \"Russino\" che compare in alcuni scritti del 1086 (custoditi presso l'Abbazia territoriale della Santissima Trinit\u00e0 di Cava de' Tirreni) quando il signore di \"Corneto\" (Corleto Monforte) don\u00f2 la chiesa di S. Venere all'abbazia di Cava.\nIl piccolo borgo di \"Russigno\" e \"Ruscigni\" si pu\u00f2 trovare menzionato in molti scritti di epoca medievale.\nPrimi insediamenti abitativi.\nI primi insediamenti abitativi, che costituirono uno dei primi nuclei abitati di Roscigno Vecchia, si formarono verso la fine dell'anno mille intorno ad un monastero di Benedettini che fu costruito ad un miglio a sud dalla localit\u00e0 chiamata \"Piano\". La formazione dei primi insediamenti abitativi si ebbe per esigenze logistiche da parte dei pastori, porcari e bovari di Corleto Monforte, che stanchi di percorrere tutti i giorni la distanza (circa 4\u00a0km) tra l'attuale centro abitato di Roscigno Vecchia e l'antico centro medievale di Corleto Monforte decisero di costruire degli insediamenti abitativi vicini al monastero dei Benedettini e la chiesa di Santa Venere.\nCronologia storica.\nNel 1268 Roscigno Vecchia contava con una popolazione di 110 fuochi.\nNel 1303 da un documento di tipo testamentario si certifica e si testimonia la presenza sul territorio di \"Rosinii\", appartenente alla Baronia dei Fasanella, di frati ospedalieri.\nL'anno 1515 \u00e8 un anno fondamentale nella storia della comunit\u00e0 di Roscigno che era feudo dei San Severino.\nIl 1515 \u00e8 l'anno in cui si verifica l'autonomia del comune dalla propriet\u00e0 del comune di Corleto Monforte e la storica e definitiva separazione amministrativa dallo stesso. La piccola comunit\u00e0 di Roscigno passa di mano e raggiunge la sua autonomia completa con l'acquisto da parte del feudatario Michele Soria per la somma di 15.000 ducati dei territori di tipo collinari e montani che andavano dalle \"Difese di Galdo\" e della \"Costa del Monte\", al \"Cellino\" ed alle \"Serricelle\".\nDal 1811 al 1860 ha fatto parte del circondario di Sant'Angelo a Fasanella, appartenente al Distretto di Campagna del Regno delle Due Sicilie.\nNel 1817 iniziarono i lavori per la costruzione del Camposanto in Roscigno Vecchia a seguito dell'applicazione dell'Editto di Saint Cloud.\nDal 1817, quindi, i morti di Roscigno non vengono pi\u00f9 inumati nelle chiese e nelle cappelle dell'antico centro abitato.\nNel 1860 molti cittadini di Roscigno aderirono alla rivolta contro i Borboni e furono contenti per l'annessione al Piemonte ed alcuni di loro fecero parte della colonna organizzata da Lorenzo Curzio che prese parte prima alla repressione dei moti filo-borbonici che erano sorti nell'avellinese e poi alla battaglia del Volturno.\nDal 1860 al 1927, durante il Regno d'Italia ha fatto parte del mandamento di Sant'Angelo a Fasanella, appartenente al Circondario di Campagna.\nBriganti.\nNel 1866 la sera del 7 luglio, verso le ore 21, in piazza Giovanni Nicotera si verific\u00f2 un'invasione di bande di briganti capeggiate da Angelo Croce e Francesco Mazzei, che lasciarono a terra due morti e molteplici feriti.\nRoscigno tra frane e alluvioni.\nL'instabilit\u00e0 del terreno \u00e8 una variabile che gli abitanti di Roscigno hanno sempre tenuto in considerazione nel corso dei secoli.\nRoscigno \u00e8 stato riedificato per tre volte a causa delle frane, prima intorno al 1600, poi intorno al 1700 e, infine, agli inizi del Novecento costringendo gli abitanti di Roscigno Vecchia alla migrazione forzosa dalle zone pi\u00f9 basse del centro storico verso la localit\u00e0 nominata \"Piano\" (in cui oggi \u00e8 situata l'imponente Piazza Giovanni Nicotera). Da questo nasce il mito del \"paese che cammina\", come viene spesso definito Roscigno.\nNel 1776 nella zona chiamata \"Bella Pala\" (vicina alla zona interessata dalla frana in localit\u00e0 \"Molinello\") si \u00e8 formato un piccolo laghetto a seguito di una depressione del terreno. Nell'aprile del 1776 il signore Mazzeo Francesco si tuff\u00f2 nel laghetto di Bella Pala per misurare e vedere il fondo e, purtroppo, se ne persero le tracce per 8 giorni fino a quando non fu rinvenuto il suo cadavere.\nMonumenti e luoghi d'interesse.\nSiti archeologici.\nNel territorio collinare di Roscigno, a quasi due chilometri dal centro abitato, si trova il sito archeologico del Monte Pruno, sede di un vasto insediamento enotrio e lucano, databile tra il VII e il III secolo a.C.\nDi particolare rilevanza una tomba principesca rinvenuta nel 1938, il cui ricco corredo \u00e8 conservato presso il Museo archeologico provinciale di Salerno.\nAltri ritrovamenti sporadici risalgono agli anni venti, mentre ricerche sistematiche si sono svolte a partire dagli anni ottanta ed i ritrovamenti stanno delineando e tracciando una estesissima e ricchissima necropoli.\nCultura.\nCinema.\nI principali film girati a Roscigno Vecchia sono:\nAmministrazione.\nAltre informazioni amministrative.\nIl comune fa parte della comunit\u00e0 montana Alburni.\nLe competenze in materia di difesa del suolo sono delegate dalla Campania all'autorit\u00e0 di bacino interregionale del fiume Sele."}
{"id": "421007", "revid": "287204", "url": "https://it.wikipedia.org/wiki?curid=421007", "title": "Radegonda (nome)", "text": "Origine e diffusione.\nDeriva dal nome germanico \"Radagundis\" che, composto dai termini \"raed\" (o \"raet\", \"consiglio\") e \"gunt\" (o \"gund\", \"battaglia\"), pu\u00f2 essere interpretato come \"consigliera in guerra\", \"consigliera in combattimento\". Altre fonti riconducono invece il primo elemento a \"hrad\" (\"laborioso\", \"celere\", quindi \"infaticabile guerriera\"), tuttavia non sono attestati composti germanici di \"hrad\" e \"gund\".\nIl nome gode di scarsa diffusione.\nOnomastico.\nL'onomastico si pu\u00f2 festeggiare il 13 agosto in memoria di santa Radegonda, regina dei Franchi."}
{"id": "421010", "revid": "1543377", "url": "https://it.wikipedia.org/wiki?curid=421010", "title": "Realware - La materia infinita", "text": "Realware - La materia infinita (\"Realware\") \u00e8 un romanzo di fantascienza del 2000 di Rudy Rucker, seguito di \"Freeware - La nuova carne\" e quarto e ultimo capitolo del ciclo del ware.\nTrama.\n2054. Yoke, figlia di Darla Starr e Whitey Mydol (\"Freeware - La nuova carne\"), vive da artista libera insieme ad un gruppo di amici, fra i quali ci sono le figlie dell'ex senatore Stahn Mooney e Onar Anders, innamorato perso di Yoke. Quest'ultimo, per conquistare la ragazza, organizza una vacanza nell'isola di Tonga, vacanza che per\u00f2 nasconde un segreto.\nInfatti nelle profondit\u00e0 marine adiacenti all'isola, vivono nascosti sei entit\u00e0 aliene, entrate nel corpo di moldie grazie al virus \"Stairway to Heaven\", creato da Willy Taze. Queste entit\u00e0 vogliono comunicare con un terrestre, ed hanno scelto Yoke. I metamarziani le donano un \"alla\", un realware che le consente di modificare la realt\u00e0.\nMa anche i metamarziani nascondono un segreto: in realt\u00e0, infatti, vogliono portare la Terra nella quarta dimensione, cambiandone la realt\u00e0. Lo scopre Phil Gottner, mentre investiga sulla strana scomparsa del padre.\nSar\u00e0 proprio Phil Gottner ad intraprendere un incredibile viaggio nella quarta dimensione per cercare di scongiurare questo pericolo per la Terra.\nRiferimenti ad altre opere.\nLa quarta dimensione del romanzo si rif\u00e0 palesemente al romanzo di \"Alice nel Paese delle Meraviglie\" di Lewis Carroll."}
{"id": "421011", "revid": "287204", "url": "https://it.wikipedia.org/wiki?curid=421011", "title": "Rambaldo", "text": "Origine e diffusione.\nDeriva dall'antico nome germanico \"Ragimbald\", composto da \"ragan\" (o \"ragin\", \"consiglio [divino]\", \"senno\") e \"bald\" (\"audace\", \"coraggioso\"); il significato complessivo pu\u00f2 essere interpretato come \"dall'ardito consiglio\", \"ardito nel consigliare\" o \"audace per volont\u00e0 divina\". \nVenne introdotto in Italia nel tardo Medioevo grazie alle antiche forme francesi \"Rambaud\" e \"Rainbaud\". Gode di scarsissima diffusione; ed attestati principalmente in Italia centrale e settentrionale, in particolare in Toscana, Veneto e, secondariamente, Lombardia.\nOnomastico.\nIn quanto nome adespota, ossia privo di santo patrono, l'onomastico pu\u00f2 essere eventualmente festeggiato il 1\u00ba novembre, giorno di Ognissanti."}
{"id": "421014", "revid": "767487", "url": "https://it.wikipedia.org/wiki?curid=421014", "title": "Mariza Antonietta Bafile", "text": "Figlia di Gaetano Bafile, fondatore del giornale italo-venezuelano \"La Voce d'Italia\", \u00e8 stata vicedirettrice del giornale paterno fino al giorno della sua elezione in Parlamento. Tra i temi trattati come giornalista, quello dei sequestri in Venezuela a danno di emigranti italiani.\nGrazie al suo apporto, la Farnesina ha inviato in forma permanente un esperto antisequestri.\nAmica del giornalista Gian Antonio Stella e del politico venezuelano Teodoro Petkoff, si oppone con moderazione al governo venezuelano di Hugo Ch\u00e1vez, verso cui, una volta eletta in parlamento, ha smorzato i toni.\n\u00c8 sposato con Antonio Romani, attualmente direttore generale della Voce d'Italia. Ha una figlia che studia a Boston.\nLa sua pi\u00f9 grande battaglia in Parlamento riguarda l'attribuzione di un assegno di solidariet\u00e0 agli italiani all'estero, se anziani e indigenti. Devono per\u00f2 esser nati in Italia. La somma totale \u00e8 123 euro al mese.\n\u00c8 esponente di spicco in America Latina del Partito Democratico, dove ha promosso il Comitato per Veltroni. Si ricandida con il Partito Democratico.\nNelle elezioni politiche 2006 viene eletta per L'Ulivo alla Camera dei deputati nel collegio del Sudamerica. Il 4 maggio viene nominata Segretario di presidenza della Camera.\n\u00c8 la prima volta che viene eletto in parlamento un deputato italo-venezuelano. Tra i suoi collaboratori a Caracas Francesco Pellegrino."}
{"id": "421015", "revid": "124145098", "url": "https://it.wikipedia.org/wiki?curid=421015", "title": "Cristiano IX di Danimarca", "text": "Cresciuto come principe di Schleswig-Holstein-Sonderburg-Gl\u00fccksburg, una linea minore della Casa di Oldenburg che reggeva il trono di Danimarca sin dal 1448, Cristiano originariamente non si trovava in successione immediata al trono danese. Ad ogni modo, nel 1852, Cristiano venne scelto quale erede per la Danimarca temendo l'estinzione della casata principale degli Oldenburg. Alla morte di re Federico VII di Danimarca nel 1863, Cristiano ascese al trono come primo monarca danese della Casa di Gl\u00fccksburg.\nCristiano divenne noto come il \"suocero d'Europa\" per le sue ramificate parentele con i principali monarchi d'Europa dell'epoca ed \u00e8 per questo uno degli antenati comuni di tutte le attuali casate regnanti d'Europa.\nBiografia.\nInfanzia ed educazione.\nCristiano nacque l'8 aprile 1818 al Castello di Gottorp come principe di Schleswig-Holstein-Sonderburg-Beck, quarto figlio di Federico Guglielmo, Duca di Schleswig-Holstein-Sonderburg-Gl\u00fccksburg e di sua moglie, la principessa Luisa Carolina. Da parte di madre, Cristiano era pronipote di Federico V di Danimarca, pro-pronipote di Giorgio II di Gran Bretagna e discendente di parecchie altre case regnanti, pur non avendo diritti ad ascendere a nessun trono europeo. Egli ottenne il nome da suo nonno, il principe Cristiano di Danimarca, poi divenuto sovrano col nome di Cristiano VIII, che era stato suo padrino al battesimo.\nIl padre di Cristiano era a capo della casa ducale degli Schleswig-Holstein-Sonderburg-Beck, una branca minore della Casa di Oldenburg. Grazie a suo padre, Cristiano era discendente diretto in linea maschile del re Cristiano III di Danimarca e quindi discendente agnatizio di Elvige di Schauenburg (contessa di Oldenburg), madre di re Cristiano I di Danimarca, la quale era erede semi-salica di suo fratello Adolfo di Schauenburg, ultimo duca di Schleswig e conte di Holstein della casata di Schauenburg. Pertanto, Cristiano era abile a succedere al trono di entrambi i ducati, ma non ne era il primo in successione.\nLa madre di Cristiano era figlia del langravio Carlo d'Assia-Kassel, feldmaresciallo danese e governatore dei ducati di Schlewsig e Holstein, e della moglie di costui, la principessa Luisa di Danimarca, figlia di Federico V di Danimarca. Per parte di madre dunque Cristiano era pronipote di Federico V, discendente di Giorgio II di Gran Bretagna e di molti altri monarchi europei.\nCrebbe in Danimarca e fu istruito all'Accademia Militare di Copenaghen.\nMatrimonio e mire politiche.\nDa giovane, cerc\u00f2 inutilmente di sposare la regina Vittoria del Regno Unito, sua cugina lontana (entrambi erano pro-pro-nipoti del re Giorgio II del Regno Unito). Nel 1842, invece, spos\u00f2 Luisa d'Assia-Kassel, figlia di Guglielmo d'Assia-Kassel e nipote di Cristiano VIII di Danimarca.\nNel 1847 fu scelto, con il benestare di tutte le altre case regnanti europee, come erede al trono danese da Cristiano VIII, perch\u00e9 Federico VII sembrava impossibilitato a dare al mondo un erede maschio. Una giustificazione per questa scelta fu la moglie di Cristiano, Luisa d'Assia-Kassel, in quanto lei stessa era una pro-pro-nipote di Federico V di Danimarca e quindi anche lei possibile erede al trono.\nDi conseguenza, successe a Federico VII al trono il 15 novembre 1863. Cristiano dovette immediatamente fronteggiare una crisi sul possesso e lo status dello Schleswig e dell'Holstein, due province della Danimarca del sud.\nErede al trono.\nIn Danimarca era in vigore la legge salica, ma solo tra i discendenti di Federico III di Danimarca (che era stato il primo monarca ereditario danese - prima di lui la carica di sovrano era ufficialmente elettiva). La discendenza di Federico III si estinse con la morte di Federico VII, e a quel punto, la legge di successione promulgata da Federico III introdusse una successione semi-salica. C'erano comunque molti modi alternativi di interpretare la legge, cio\u00e8 di capire a chi dovesse passare la corona, perch\u00e9 non era chiarissimo se dovesse essere la pi\u00f9 prossima parente donna a ereditare. La questione fu risolta con un'elezione e un'ulteriore legge conferm\u00f2 il nuovo successore.\nLe pi\u00f9 prossime parenti femmine di Federico VII erano le figlie della sua zia paterna, Luisa, che aveva sposato un figlio cadetto dei Langravi d'Assia-Kassel, Carlo d'Assia-Kassel. Comunque, non erano discendenti della famiglia reale, e quindi non potevano succedergli nello Schleswig-Holstein.\nL'erede dinastica femmina, secondo la legge di Federico III era Carolina di Danimarca (1793-1881), la prima figlia (senza figli) del re Federico VI; dopo di lei veniva la sorella, anch'ella senza figli Guglielmina di Danimarca (1808-1891), duchessa di Glucksburg e cognata di Cristiano IX. In linea di successione vi erano poi gli eredi di Luisa Augusta, sorella di Federico VI, che aveva sposato l'allora Duca di Augustenborg. L'erede capo di quella linea di successione era lo stesso Federico VII, ma la sua ascesa al trono sarebbe potuta venire solo dopo la morte delle due principesse.\nIl principe Cristiano era il nipote della coppia reale senza discendenza Federico VI e della consorte regina Maria Sofia. Cristiano fu allevato da danese, avendo vissuto in territori di lingua danese. Anche se ci\u00f2 non significava nulla legalmente, lo rendeva un buon candidato al trono danese. Era infatti in linea di successione (anche se non primo) per ereditare lo Schleswig-Holstein, e, come discendente di Federico III, era in linea di successione (anche se non primo) per il trono di Danimarca.\nCristiano spos\u00f2 poi la principessa Luisa d'Assia-Kassel, la figlia maggiore del primogenito della parente femmina pi\u00f9 vicina a Federico VII. Il padre e i fratelli di Luisa, i Principi d'Assia, rinunciarono ai loro diritti in favore di Luisa e del marito. La moglie del principe Cristiano era ora la pi\u00f9 vicina parente donna di Federico VII.\nLa spinosa questione della successione al trono semi-salica fu risolta con una legge \"ad hoc\", secondo la quale il principe Cristiano di Gl\u00fccksburg (1818-1906) fu scelto nel 1852 per succedere al re Federico VII.\nRe di Danimarca.\nAlla morte di Federico VII il 15 novembre 1863, Cristiano gli succedette al trono come Cristiano IX. La Danimarca si trovava in un periodo di profonda crisi per il mantenimento del possesso dei ducati di Schleswig e Holstein, due province al sud della Danimarca. Nel novembre del 1863 il principe danese Federico di Augustenburg pretese addirittura la successione ai due ducati dopo la morte del re Federico VII e riusc\u00ec ad ottenerne una successione formale appoggiando poi le operazioni della Prussia.\nSotto pressione, Cristiano sigl\u00f2 una nuova costituzione nel novembre di quell'anno, un trattato che pose lo Schleswig come parte integrante della Danimarca. Questo fatto venne visto dal resto delle monarchie europee ed in particolare tedesche come un tentativo di privare la Germania di un suo territorio per un'annessione aggressiva e questo port\u00f2 allo scoppio della Seconda guerra dello Schleswig tra Danimarca e Austria alleata con la Prussia nel 1864. Lo scoppio della guerra non fu certo favorevole alla Danimarca e la Prussia riusc\u00ec ad annettersi lo Schleswig nel 1865, seguito poco dopo dall'Holstein che per\u00f2 port\u00f2 a conflitti interni tra Austria e Prussia per il troppo potere che ora la nazione prussiana stava prendendo nella Confederazione Tedesca.\nLa sconfitta del 1864 pose in ombra il regno di Cristiano IX per diversi anni. Questa poca popolarit\u00e0 venne a peggiorare per colpa anche di una serie di provvedimenti ad opera dello stesso Cristiano preposti a limitare la democrazia in Danimarca, supportando il primo ministro conservatore Estrup, il cui governo dal 1875 al 1894 fu una specie di semi-dittatura. Oltre a questo, Cristiano IX sigl\u00f2 nel 1874 un trattato col quale permise all'Islanda, pur rimanendo possedimento danese, di dotarsi di una propria costituzione indipendente. Nel 1901 chiese, riluttante, a Johan Henrik Deuntzer di formare un governo e questo port\u00f2 alla formazione del gabinetto che prese il suo nome. Il gabinetto era composto di membri del partito riformista Venstre e fu il primo governo danese a non comprendere membri del partito conservatore H\u00f8jre, sebbene questi ultimi avessero di fatto la maggioranza al Folketing (parlamento). \nFu questo l'inizio del parlamentarismo danese che miglior\u00f2 la reputazione di Cristiano IX negli ultimi anni di regno.\nUn'altra riforma si rese necessaria nel 1866, quando la costituzione danese venne rivisitata concedendo maggiori poteri alla camera alta piuttosto che alla camera bassa. Nel 1891 venne introdotto il primo sistema pensionistico e dall'anno successivo anche dei sussidi per i disoccupati e per aiuti famigliari.\nMorte e successione.\nLa regina Luisa mor\u00ec il 29 settembre 1898 al Palazzo di Bernstorff presso Copenaghen. Cristiano mor\u00ec pacificamente all'et\u00e0 di 87 anni nel Palazzo di Amalienborg a Copenaghen e venne sepolto nella Cappella di Cristiano IX della Cattedrale di Roskilde.\nSuo successore fu il figlio primogenito Federico VIII.\nDiscendenza.\nCristiano IX e Luisa d'Assia-Kassel ebbero sei figli:\n\"Suocero d'Europa\".\nLa definizione di Cristiano IX come suocero d'Europa \u00e8 dovuta al fatto che egli rappresenta ancora oggi l'antenato comune delle principali casate regnanti d'Europa e questo fu in particolare dovuto agli ottimi matrimoni contratti dai suoi figli. Quattro di questi, infatti, sedettero sui troni (come monarchi o come consorti) di Danimarca, Regno Unito, Russia e Grecia. Sua figlia Thyra sarebbe divenuta regina di Hanover se il trono di suo marito non fosse stato abolito prima della sua successione al trono. A suo figlio minore, Valdemar, vennero offerte le corone di Bulgaria e Norvegia, ma dovette declinare entrambe le offerte su pressioni internazionali. Il grande successo dinastico dei suoi sei figli era soprattutto dovuto per\u00f2 all'ambizione smisurata della moglie di Cristiano IX, Luisa d'Assia-Kassel. Molti storici hanno comparato le sue capacit\u00e0 politiche a quelle della Regina Vittoria. Uno degli altri fattori che contribuirono a questo successo fu il fatto che la Danimarca non era considerata una grande potenza europea, e molte delle pi\u00f9 influenti casate d'Europa non temevano che un'unione con la casata danese avrebbe potuto scombussolare gli equilibri con altre casate europee.\nAgli inizi del XXI secolo quasi tutti i regnanti europei sono discendenti di Cristiano IX: ovviamente Margherita II di Danimarca e poi Elisabetta II del Regno Unito, Filippo VI di Spagna, Filippo del Belgio, Harald V di Norvegia ed Enrico di Lussemburgo. Sono sempre suoi discendenti l'ultimo zar, Nicola II di Russia, e gli ex re Michele I di Romania e Costantino II di Grecia."}
{"id": "421017", "revid": "729019", "url": "https://it.wikipedia.org/wiki?curid=421017", "title": "Contea di Yolo", "text": "La Yolo County, negli Stati Uniti d'America si trova nella parte settentrionale della California e confina con le contee di Sacramento, Solano, Napa, Lake, Colusa e Sutter. Capoluogo \u00e8 Woodland, tuttavia la citt\u00e0 pi\u00f9 grande ed importante della contea \u00e8 Davis.\nAl censimento del 2014 la Yolo County aveva 207.590 abitanti. Nonostante la presenza del campus di Davis della University of California sul suo territorio e la vicinanza a Sacramento, capitale dello Stato, la contea rimane ancora relativamente agricola. \u00c8 il centro principale della coltivazione californiana del pomodoro, che domina il 90 % del mercato statunitense di conserve.\nLa Yolo County fa parte della Sacramento\u2013Arden-Arcade\u2013Roseville Metropolitan Statistical Area.\nStoria.\nLa Yolo County fu una delle prime contee dello Stato della California, fu creata nel 1850.\nNell'atto originali il nome ufficiale della contea era \"Yola.\" \"Yolo\" \u00e8 un nome in lingua degli Indiani Nativi Americani si pensa possa derivare da \"Yo-loy\" che significa \"luogo che abbonda di giunchi\" o dal nome del capo indiano, \"Yodo\", oppure dal villaggio chiamato Yodoi.\nGoverno.\nLa contea \u00e8 governata da un gruppo di supervisori appartenenti a cinque distretti diversi cos\u00ec come dal governo delle municipalit\u00e0 delle quattro citt\u00e0 principali: Davis, West Sacramento, Winters, e Woodland.\nGeografia fisica.\nSecondo l'U.S. Census Bureau, la contea ha un'area totale di 2.649\u00a0km\u00b2), dei quali 2.624\u00a0km\u00b2 sono costituiti da terreno e 25\u00a0km\u00b2 (0.94%) da acque.\nInfrastrutture e trasporti.\nStrade di contea.\nIl trasporto nella Yolo County \u00e8 basato su un sistema di strade di contea. La numerazione delle strade avviene nel modo seguente: T\nOgni strada di connessione dista circa un miglio dall'altra (1,6\u00a0km), con lettere che indicano strade occasionali che distano meno di un miglio. Le County roads che entrano nelle aree urbane generalmente vengono nominate con altri nome una volta che entrano nei confini della citt\u00e0. Per esempio la County Road 101 a Woodland viene ribattezzata Pioneer Ave e la County Road 102 a Davis diventa la Pole Line Road.\nPolitica.\nLa Yolo \u00e8 una contea fortemente Democratica da come risulta dalle elezioni Presidenziali e congressionali. L'ultimo Repubblicano che ha vinto nella contea fu Dwight Eisenhower nelle 1952.\nLa Yolo county fa parte del 1st e 2nd distretti del congresso, che sono attualmente a carico del Democratico Mike Thompson e del Repubblicano Wally Herger rispettivamente. Nella state legislature, Yolo si trova nel secondo e ottavo Assembly district, che sono guidati dal Repubblicano Jim Nielsen e dal Democratico Mariko Yamada, rispettivamente, e il quinto distretto per il Senato, guidato dal Democratico Lois Wolk.\nNel novembre 2008 Yolo fu una delle tre contee della California che bocciarono la California Proposition 8 che vietava il matrimonio tra coppie dello stesso sesso. Gli elettori della Yolo County hanno bocciato la Proposition 8 con una percentuale di 58,4 % contro 41,6 %. Le altre contee in cui fu bocciata la Proposition 8 furono la Alpine County e la Mono County.\nSociet\u00e0.\nEvoluzione demografica.\nSecondo il censimento del 2000, la popolazione della Yolo County ammontava a 168.660 abitanti, 59.375 nuclei famigliari, di cui 37.465 famiglie effettive risiedenti nella contea. La densit\u00e0 di popolazione era di 64 persone per km\u00b2. C'erano 61.587 unit\u00e0 abitative ad una densit\u00e0 di circa 23\u00a0km\u00b2. La composizione razziale della contea era 67,67% Bianchi, 2,03% Neri o Afro americani, 1,16% Native American, 9,85% Asiatici, 0,30% Pacific Islander, 13,76% di altre razze, e 5,23% appartenenti a due o pi\u00f9 razze. Il 25,91% della popolazione era di origine Ispanica. Il 10,0% erano di origini tedesche, il 6,6% inglesi e il 6,4% irlandesi. Il 68,5% parlavano Inglese, il 19,5% spagnolo, il 2,1% cinese o Mandarino e l'1,8% russo come prima lingua.\nC'erano 59.375 famiglie delle quali il 33,6% aveva bambini al disotto dei 18 anni conviventi, il 47,6% erano coppie sposate conviventi, l'11,1% aveva un capo famiglia femminile senza la presenza del marito, e il 36,9% erano nuclei non famigliari. Il 23,3% erano \"single\" e il 7,3% erano persone sole al di sopra dei 65 anni. La media della composizione dei nuclei famigliari era di 2,71 e la media delle famiglie effettive era di 3,25.\nNella contea la popolazione era cos\u00ec composta 25,2% meno di 18 anni, 18,3% dai 18 ai 24 anni, 28,2% dai 25 ai 44 anni, 18,9% dai 45 ai 64 anni, e 9,4% avevano dai 65 anni in su. L'et\u00e0 media era di 30 anni. Ogni 100 femmine c'erano 95,6 maschi. Ogni 100 femmine al di sopra dei 18 anni, c'erano 92,2 maschi.\nIl reddito medio per ogni nucleo famigliare era di $40.769, e il reddito medio di una famiglia era di $51.623. I maschi avevano un reddito medio di $38.022 contro i $30.687 delle femmine. Il reddito pro capite della contea era di $19.365. Circa il 9,5% delle famiglie ed il 18,4% della popolazione si trovava al di sotto della soglia di povert\u00e0, incluso il 16,0% di coloro al di sotto dei 18 anni ed il 7,4% di coloro al di sopra dei 65 anni.\nEducazione.\nScuole pubbliche.\nLe scuole della contea sono dirette dalla Yolo County Office of Education."}
{"id": "421018", "revid": "1272592", "url": "https://it.wikipedia.org/wiki?curid=421018", "title": "Renzo", "text": "Origine e diffusione.\nSi tratta di un ipocoristico del nome Lorenzo, il cui significato \u00e8 \"[abitante] di Laurentum\". Va notato che la forma olandese \"Rens\" pu\u00f2 anche risultare da un troncamento di \"Emerens\".\nOnomastico.\nL'onomastico ricorre lo stesso giorno di Lorenzo, cio\u00e8 generalmente il 10 agosto in memoria di san Lorenzo."}
{"id": "421019", "revid": "438678", "url": "https://it.wikipedia.org/wiki?curid=421019", "title": "Lita Grey", "text": "Biografia.\nDiscendente da una famiglia di origini spagnole, Lillita fece la conoscenza di Chaplin da bambina, quando lo incontr\u00f2 in un ristorante e le venne presentato dalla madre Lillian, aspirante attrice. Quando Lita era un'adolescente dodicenne, l'intraprendente genitrice ne sollecit\u00f2 l'audizione per il casting de \"Il monello\" (1921), per cui erano richiesti ragazzi e ragazze. Chaplin rimase favorevolmente colpito dalla personalit\u00e0 della bambina gi\u00e0 matura, scritturandola con un contratto annuale e affidandole il ruolo dell'angioletto tentatore nella scena del sogno del vagabondo. Per quel contratto, Lillita apparve anche in \"Charlot e la maschera di ferro\" (1921) insieme con la madre, entrambe nel ruolo di addette alla cura della moglie del protagonista, interpretata da Edna Purviance.\nQualche anno pi\u00f9 tardi, nel 1924, la sedicenne Lillita si present\u00f2 in compagnia dell'amica Merna Kennedy agli studios per le audizioni del cast del nuovo film di Chaplin, \"La febbre dell'oro\", per cui si cercava la protagonista femminile da avvicendare a Edna Purviance, ormai avviata al tramonto professionale. Lillita riusc\u00ec a farsi notare da Chaplin, che ne sub\u00ec il fascino e le affid\u00f2 il ruolo da protagonista, creandole anche il nome d'arte di \"Lita Grey\". Nei mesi successivi, durante la fase di lavorazione del film, la relazione tra i due si approfond\u00ec, e Lita scopr\u00ec di essere in attesa di un figlio. Nonostante la fallimentare esperienza del precedente matrimonio con la giovane Mildred Harris, Chaplin, all'epoca trentacinquenne, nel 1924 spos\u00f2 Lita per evitare un nuovo scandalo, nonch\u00e9 placare le minacciose prese di posizione della famiglia di lei. Il matrimonio fu celebrato pi\u00f9 o meno segretamente in una localit\u00e0 del Messico, e rappresent\u00f2 per Chaplin una nuova e drammatica disavventura sentimentale e, pi\u00f9 tardi, anche economica. A causa della gravidanza, Lita dovette rinunciare al film.\nNonostante la nascita di Charles Jr. (1925) e di Sydney (1926), nell'unione di Lita e Charlie furono pochi i momenti felici, e gi\u00e0 sul finire del 1926 Lita present\u00f2 istanza di divorzio con la richiesta del sequestro dei beni del celebre marito, costringendolo a riparare in un luogo segreto e sicuro con i negativi del film all'epoca in lavorazione, \"Il circo\". Il divorzio divenne definitivo nel 1928 dopo penosi dibattimenti con divulgazione pubblica di particolari intimi della coppia, tendenti a screditare l'immagine di Chaplin. A Lita sar\u00e0 riconosciuto un favoloso risarcimento di quasi $1.000.000. Lo scandalo, l'esborso finanziario, le difficolt\u00e0 e la sfortunata lavorazione in corso de \"Il circo\" provocheranno a Chaplin un collasso nervoso ed un precoce incanutimento.\nLa carriera artistica di Lita prosegu\u00ec con modeste apparizioni nel musical e vaudeville, nelle quali si esib\u00ec come \"Lita Grey Chaplin\". Stabilitasi dal 1929 in Europa per alcuni anni, si ritir\u00f2 dalle scene dopo la discussa partecipazione al film \"The Devil's Sleep\" (1949). Il suo nome e la sua personalit\u00e0 ispirarono in parte Vladimir Nabokov per il suo romanzo \"Lolita\" (1955). In seguito contrasse altri tre matrimoni, e nel 1965 diede alle stampe la propria autobiografia. La sua ultima apparizione televisiva risale al 1982 nell'intervista rilasciata a Kevin Brownlow e David Gill per il loro documentario-tributo \"Chaplin sconosciuto\", nella quale rievoc\u00f2 i suoi tristi giorni quale moglie del gigante della cinematografia. Nel dicembre del 1995 un cancro concluse l'esistenza di Lita Grey Chaplin, ad 87 anni. Riposa presso il \"Pierce Brothers Valhalla Memorial Park\", a Hollywood."}
{"id": "421020", "revid": "729019", "url": "https://it.wikipedia.org/wiki?curid=421020", "title": "Personaggi del ciclo del ware", "text": "Questa voce elenca i personaggi del ciclo del ware di Rudy Rucker.\nI numeri corrispondenti ai personaggi si riferiscono al seguente elenco dei romanzi del ciclo:"}
{"id": "421023", "revid": "57342", "url": "https://it.wikipedia.org/wiki?curid=421023", "title": "Rino Piscitello", "text": "Biografia.\nFiglio del parlamentare nazionale del PCI Antonino Piscitello (1926-1978), si accosta alla politica aderendo prima al Partito di Unit\u00e0 Proletaria e al suo scioglimento, nel 1984, a Democrazia Proletaria, da cui poi si allontana per aderire a La Rete di cui \u00e8 deputato nella XI e XIII Legislatura. Nel 2001 viene eletto alla Camera dei deputati con La Margherita.\nNelle elezioni politiche 2006 viene riconfermato con L'Ulivo nella circoscrizione Sicilia 2. Il 4 maggio viene nominato Segretario di presidenza della Camera.\nInoltre \u00e8 membro della Giunta per le elezioni e delle commissioni Affari esteri e Difesa, oltre che del Comitato per gli affari del personale.\nNella XV Legislatura ha presentato le seguenti proposte di legge (nessuna delle quali ha iniziato l'iter parlamentare):\nTerminato il mandato parlamentare nel 2008, ha aderito al Movimento per l'Autonomia."}
{"id": "421024", "revid": "767487", "url": "https://it.wikipedia.org/wiki?curid=421024", "title": "Restituta", "text": "Origine e diffusione.\nEtimologicamente, deriva dal latino \"restituta\" (al maschile \"restitutus\"), cio\u00e8 \"restituita\", nel senso di \"restituita alla vera fede\" (in riferimento alla salvezza operata dal battesimo) oppure di \"restituita ai genitori\" se nata dopo la morte di una sorella maggiore. Il significato \u00e8 quindi analogo al nome Reparata.\n\u00c8 un nome di scarsa diffusione, attestato quasi solamente nella forma femminile e tipico della Campania e del Lazio; riflette principalmente il culto verso due sante martiri, Restituta d'Africa, patrona di Lacco Ameno (nell'isola d'Ischia) e Restituta, patrona di Sora.\nOnomastico.\nNumerosi santi e sante hanno portato questo nome; l'onomastico si pu\u00f2 festeggiare in memoria di uno qualsiasi di essi, alle date seguenti:"}
{"id": "421025", "revid": "1573940", "url": "https://it.wikipedia.org/wiki?curid=421025", "title": "Contea di Lake (California)", "text": "La contea di Lake, in inglese Lake County, \u00e8 una contea dello Stato della California, negli Stati Uniti. La popolazione al censimento del 2000 era di 58.309 abitanti. Il capoluogo di contea \u00e8 Lakeport. Prende il nome dal Lago Clear, la sua pi\u00f9 importante caratterizzazione geografica.\nGeografia fisica.\nLa contea si trova nella parte settentrionale dello Stato, a nord della San Francisco Bay Area. L'U.S. Census Bureau certifica che l'estensione della contea \u00e8 di 3.443\u00a0km\u00b2, di cui 3.258\u00a0km\u00b2 composti da terra e i rimanenti 185\u00a0km\u00b2 composti di acqua.\nStoria.\nLa contea di Lake venne costituita nel 1861 da parte dei territori delle contee di Napa e Mendocino."}
{"id": "421026", "revid": "466539", "url": "https://it.wikipedia.org/wiki?curid=421026", "title": "Citizen Watches", "text": "La (), nota semplicemente come Citizen, \u00e8 la prima dei quattro prestigiosi produttori di orologi da polso giapponesi (seguono Seiko, Casio ed Orient Watches). Produce orologi da polso di precisione con movimento meccanico automatico, al quarzo, ma soprattutto con un movimento brevettato dalla stessa casa, chiamato \"Eco-drive\".\nStoria.\nLa Citizen Watches \u00e8 stata fondata originariamente con il nome di \"Shokosha Watch Research Institute\" nel 1918 dal gioielliere di Tokyo Kamekichi\nYamazaki. Nel 1924 viene costruito il primo orologio da tasca, che fu battezzato dall'allora sindaco di Tokyo, Got\u014d Shinpei, col nome di \"Citizen\" (cittadino), come auspicio che potesse divenire un oggetto comune per tutte le persone. Nel 1930 l'azienda viene rinominata \"Citizen Watch Co. Ltd.\", e nel 1931 viene prodotto il primo orologio da polso.\nNel 1952 Citizen introduce il primo orologio giapponese dotato di calendario. Nel 1956 arriva \u201cParashock\u201d, il primo Citizen resistente agli urti; l'orologio fu lanciato da un elicottero in volo di fronte alla stazione dei treni di Kyoto sotto lo sguardo di centinaia di persone, per provarne la resistenza. L'esperimento fu poi ripetuto in altre occasioni, e l'orologio resistette in ognuna di esse. Nel 1958 viene prodotto il primo orologio giapponese con sveglia; l'anno successivo nasce il \u201cParawater\u201d, il primo orologio giapponese resistente all'acqua.\nProprio in relazione a quest'ultimo, nel 1963 Citizen organizz\u00f2 un test eclatante: furono ancorati 130 \u201cParawater\u201d ad altrettante boe che vennero lanciate dal ponte di una nave nel Pacifico, per farle navigare fino alle coste degli Stati Uniti d'America. Una volta recuperati tutti gli orologi, dopo un anno di deriva, furono testati e trovati in splendide condizioni di efficienza. Nel 1965 arriva il primo Record Mondiale: Citizen produce l'orologio con datario pi\u00f9 piatto del mondo, realizzandolo in soli 4,48\u00a0mm di spessore.\nGli anni '60 rappresentano una svolta nel campo dell'orologeria mondiale. Bulova, dopo aver stretto un importante accordo di import-export proprio con Citizen, lancia sul mercato \"Accutron\", il primo orologio elettronico al mondo. La reazione di Citizen non si fa attendere, e nel 1966 viene introdotto sul mercato il modello \"X-8\", primo orologio elettronico giapponese, in grado di funzionare per un anno intero senza fermarsi. Nel 1970 lo stesso modello viene prodotto con cassa in titanio, diventando cos\u00ec anche il primo orologio in titanio al mondo.\nNel 1975 viene presentato \"Mega Quartz\", l'orologio al quarzo pi\u00f9 preciso al mondo, in grado di segnare il tempo con uno scarto massimo di tre secondi l'anno. Ancora oggi, tale errore pu\u00f2 considerarsi minimo, se si considera che lo scarto medio del movimento pi\u00f9 preciso sul mercato ai giorni nostri, il Bulova Precisionist, si attesta nell'ordine dei 10 secondi l'anno. L'anno successivo \u00e8 il turno del modello \"Citizen Quartz CrystronAlarm LC\", primo orologio al mondo dotato di display LCD.\n\u00c8 in questo periodo che la Citizen inizia gli studi per la produzione del primo orologio alimentato a celle solari, realizzandone nel 1976 il primo prototipo, il \"Citizen Quartz Crystron Solar Cell\". Non passano neppure due anni che, nel 1978, Citizen infrange una barriera epocale nel campo dell'Orologeria producendo il primo orologio il cui spessore \u00e8 inferiore al millimetro, il \"Citizen Quartz 790\". L'anno precedente, Citizen aveva prodotto il primo orologio giapponese dotato di display LCD, cronometro, datario, allarme e calcolatrice, il \"Citizen Quartz Calculator\". Nel 1980 viene presentato l'orologio con le dimensioni globali pi\u00f9 ridotte al mondo, 9 x 7 x 2\u00a0mm, denominato \"Citizen Quartz 1500\". Nel 1981 viene prodotto il primo orologio al mondo con circuito di compensazione interna della temperatura, mentre l'anno successivo arriva il \"Professional Diver 1300 M\", primatista mondiale nella resistenza alla pressione dell'acqua.\nNel 1985 fa la sua comparsa nel panorama mondiale il primo orologio in assoluto con sensore di profondit\u00e0 elettronico, il modello \"Aqualand\". Seguono a ruota nel 1987 il modello \"Voice Master VX-2\", primo orologio al mondo a comando vocale, nel 1989 il modello \"Altichron\", primo orologio professionale al mondo con altimetro, nel 1992 \"Analog Aqualand\", primo al mondo dotato di profondimetro analogico, e nel 1994 \"HyperAqualand\", primo orologio subacqueo con profondimetro interfacciabile al computer. Nel frattempo Citizen si contraddistingue anche come pioniere nel campo dei primi orologi radiocontrollati, introducendo nel 1993 il primo orologio radiocontrollato multizona della storia.\nIl 1995 \u00e8 l'anno dell'introduzione del fenomeno Eco-Drive, l'orologio a celle solari a carica infinita. Nascono cos\u00ec i primi orologi multifunzione che non necessitano di cambio batteria. Nel 1997 viene lanciato sul mercato \"Exceed Eco-Drive\", primo orologio a celle solari ad infrangere la barriera dei 10 secondi di scarto massimo annuale. Gli anni successivi sono dedicati agli studi per affinare la tecnologia Eco-Drive ed affiancargli un'altra soluzione di produzione di energia pulita in modo da raggiungere un'autonomia infinita.\nRicordiamo nel 1998 quindi \"Eco-Drive Analog Dept\", primo orologio solare al mondo dotato di profondimetro analogico, \"Exceed Ladies' Eco-Drive\", l'orologio solare con il pi\u00f9 piccolo movimento al mondo, \"Eco-Drive Duo\", alimentato sia a celle solari che dall'energia cinetica del movimento del polso, \"Eco-Drive Thermo\", che traeva la sua energia dalla differenza tra la temperatura interna all'orologio e quella esterna. In realt\u00e0 queste due ultime scoperte sono state soffocate dalla grande affidabilit\u00e0 dell'Eco-Drive unita al bassissimo consumo degli orologi Citizen. La durata della carica ormai non costituisce pi\u00f9 un problema e l'efficienza degli accumulatori \u00e8 assoluta.\nNel 2011 la Citizen conquista nuovamente le luci della ribalta a Basilea, presentando quasi a sorpresa il primo orologio satellitare del mondo, il \"Citizen Eco-Drive Satellite Wave\".\nAzienda.\nLa Citizen Holdings Co. possiede, tra gli altri, anche i seguenti marchi:\nCitizen \u00e8 diventata la maggiore azienda produttrice al mondo di orologi e movimenti nel 1986. Nel 1988 infrange la barriera dei 100 milioni di orologi e movimenti prodotti, nel 1993 supera quota 200 milioni. Nel 2001 Citizen raggiunge la ragguardevole cifra di 308 milioni di orologi e movimenti prodotti, ossia un quarto di tutta la produzione mondiale.\nEco-Drive.\nNel 1995 la Citizen ha brevettato e presentato al mercato un sistema di carica chiamato \"Eco-drive\" a energia luminosa. Il sistema sfrutta l'energia solare o una qualsiasi fonte di luce anche artificiale, come ad esempio la luce prodotta da una lampada da comodino e si basa sull'impiego di 4 celle fotovoltaiche e di una batteria ricaricabile, gestite da un circuito elettronico di controllo. Le celle, a spicchio, sono poste sotto il quadrante dell'orologio e ricevono luce indotta da un disco di plexiglas che sporge per un paio di millimetri tra il quadrante dei minuti/ore e quello dei secondi e luce filtrata attraverso il quadrante stesso costruito in modo tale da essere semi trasparente in modo che la luce lo possa attraversare. Questo sistema, garantendo l'erogazione di tensione molto costante nel tempo, (le normali pile a sali d'argento scaricandosi riducono via via la tensione erogata), consente al meccanismo dell'orologio, mosso da un motore elettrico passo passo, una precisione notevole: appena +/- 20 secondi in un anno. Citizen Watches assicura che non sar\u00e0 necessario sostituire la batteria per tutta la vita dell'orologio (circa 20 anni).\nRadio Controllo.\nMolti orologi prodotti dalla Citizen sono dotati di Radio-Controllo, una funzione che consente all'orologio di sincronizzarsi automaticamente sull'ora esatta fornita da un satellite, captando un segnale radio da stazioni ripetitrici poste a terra; in Europa tale segnale \u00e8 fornito dalla stazione DCF77. Questo sistema consente di avere l'orologio sempre sincronizzato al secondo, senza bisogno di effettuare regolazioni manuali.\nOrologio Satellitare.\nNel 2011 Citizen ha prodotto il primo orologio totalmente satellitare, a cui ha dato nome \"Satellite Wave\"; tale orologio riceve direttamente il segnale di sincronizzazione da 24 satelliti che orbitano attorno alla Terra.\nCon questo nuovo prodotto, Citizen \u00e8 in grado di assicurare una sincronizzazione perfetta con l'orologio atomico di riferimento mondiale, e un aggiornamento praticamente costante."}
{"id": "421027", "revid": "1573940", "url": "https://it.wikipedia.org/wiki?curid=421027", "title": "Palazzo Antinori", "text": " \nPalazzo Antinori, considerato tra i pi\u00f9 bei palazzi rinascimentali di Firenze, si trova nell'omonima piazza Antinori 3, a una delle estremit\u00e0 di via de' Tornabuoni. \nStoria.\nFu costruito tra il 1461 e il 1469 forse da Giuliano da Maiano (viste le affinit\u00e0 con il senese palazzo Spannocchi) per Giovanni di Bono Boni (seconda met\u00e0 del XV secolo), su alcune case gi\u00e0 appartenute ai Bordoni. Il palazzo incompleto venne messo in vendita dai Boni per problemi finanziari nel 1475 e pass\u00f2 in seguito ai Martelli, ma pare che vi fosse stato interessato anche Lorenzo il Magnifico. Vi abitarono i due fratelli Carlo e Ugolino Martelli, ma alla morte di Ugolino (1494) Carlo decise di vendere il palazzo, forse per ragioni affettive legate al ricordo del fratello, forse anche per ragioni economiche: in vent'anni il prezzo che riusc\u00ec a spuntare rispetto a quando l'aveva acquistato fu molto pi\u00f9 alto. Cos\u00ec nel 1506 il palazzo pass\u00f2 a Niccol\u00f2 Antinori, gi\u00e0 residente in Oltrarno, il quale fece apportare modifiche e miglioramenti. Probabilmente l'incarico fu affidato a Baccio d'Agnolo, che progett\u00f2 la facciata posteriore e il giardino interno, dando al palazzo le dimensioni attuali. Nel complesso si tende a preferire l'attribuzione a pi\u00f9 mani. \nDa allora la famiglia Antinori vive ancora nel palazzo e possiede terreni in tutta la Toscana dove si producono dei famosi vini e vinsanti, nonch\u00e9 olio ed altri prodotti. La produzione vinicola \u00e8 molto antica, lodata anche da Francesco Redi, e la vendita del vino \u00e8 ancora testimoniata da una piccola finestrella aperta sul vicolo del Trebbio: da questa piccola apertura venivano vendute le bottiglie, come specifica ancora la scritta \"Vino\" sulla cornice (e questo non \u00e8 l'unico palazzo ad avere ancora tali finestrelle in citt\u00e0). Oggi ospita il ristorante della \"Cantinetta\".\nArchitettura.\nLa forma del palazzo, a parallelepipedo con un elegante cortile porticato al centro e il giardino retrostrante, si ispira al Palazzo Medici di via Larga (oggi Palazzo Medici Riccardi), ma ha una forma architettonica pi\u00f9 leggera ed elegante; anche lo sfondamento prospettico portone-cortile-giardino \u00e8 una caratteristica michelozziana gi\u00e0 presente a Palazzo Medici.\nL'elegante cortile presenta un porticato su tre lati, in pieno stile rinascimentale, con arcate a tutto sesto, volte a crociera e colonne in pietra serena con capitelli compositi, scolpiti con particolare perizia. Anche i peducci delle volte presentano decorazioni della stessa fattura. Interessante \u00e8 il grazioso pozzo, indispensabile per l'approvvigionamento \"privato\" di acqua dei residenti del palazzo.\nIl giardino.\nNella famosa pianta di Firenze del Buonsignori del 1584 il palazzo appare gi\u00e0 dotato di giardino, recintato da un muro merlato.\nLa porta che dal palazzo immette nel giardino assomiglia a quella di Palazzo Bartolini-Salimbeni ed \u00e8 uno degli elementi che ha permesso l'attribuzione a Baccio d'Agnolo.\nIl giardino si presenta con alcune aiuole piuttosto semplici, che ricordano un chiostro monastico del Tre-Quattrocento, mentre spicca sulla parete di fondo un notevole ninfeo a muro in stile settecentesco, con rocce spugnose ed una statua di venere entro un'originale nicchia. \nSul lato nord si trova anche una loggetta tamponata."}
{"id": "421028", "revid": "782150", "url": "https://it.wikipedia.org/wiki?curid=421028", "title": "Restauro della basilica superiore di Assisi", "text": "Il restauro della basilica superiore di Assisi si \u00e8 reso necessario per rimediare ai danni cagionati dal terremoto che ha coinvolto l'area nel 1997. \nI danni cagionati dal terremoto.\nIl 26 settembre del 1997, alle 11.42, una forte scossa di terremoto colp\u00ec l'Umbria e le Marche, causando, oltre a danni ingenti alle case e vittime tra la popolazione, il crollo di parte degli affreschi e delle volte della Basilica superiore di San Francesco in Assisi.\nIl crollo provoc\u00f2 quattro vittime, due tecnici della Soprintendenza e due frati e caus\u00f2 inoltre il crollo di parte degli affreschi sulla volta della prima campata: il \"San Girolamo\" (attribuito da alcuni a Giotto giovane), dove erano raffigurati i \"Quattro dottori della Chiesa\"; la figura di \"San Matteo\", sulla volta raffigurante i \"Quattro Evangelisti\" di Cimabue; inoltre, la volta stellata, ridipinta nell'Ottocento. Sull'arco di controfacciata e sul costolone, anch'essi crollati, sono rovinate a terra otto figure di santi e altre decorazioni.\nI primi interventi.\nI primi interventi post-terremoto furono indirizzati soprattutto alla messa in sicurezza dell'edificio sacro e al recupero delle centinaia di migliaia di frammenti sparsi tra le macerie. Una gara di solidariet\u00e0 che ha coinvolto, oltre i tecnici della Soprintendenza e i restauratori dell'Istituto centrale per il restauro di Roma (Icr), anche molti volontari da tutta Italia, soprattutto studenti dei corsi di Conservazione e di Storia dell'arte di Viterbo e Roma.\nGli interventi.\nLa basilica rimase chiusa fino al 28 novembre 1999, per interventi di conservazione e restauro. Due degli otto santi contigui alla controfacciata, i \"Santi Rufino e Vittorino\", furono riposti sulla volta. Vennero raccolti (in condizioni difficilissime a causa delle continue scosse di assestamento) oltre 300.000 frammenti in corrispondenza dell'arcone dei santi e della vicina vela di San Girolamo, come della vela stellata e di quella di San Matteo. A questa prima fase ne \u00e8 seguita una successiva per un lavoro di selezione e di classificazione dei frammenti, in base alle sfumature, al colore, alla tecnica esecutiva. Successivamente si \u00e8 passati al riconoscimento fotografico, seguito da tentativi di individuazione, in base ai punti di frattura, dei possibili punti di attacco. Indispensabile \u00e8 stato l'ausilio delle fotografie a colori scattate prima del sisma e la loro stampa a grandezza naturale, sulle quali si poterono effettuare le prove di rispondenza dei frammenti.\nIl 26 settembre 2001 vennero ricollocati gli otto santi dell'arcone (oltre a Rufino e Vittorino, Benedetto, Antonio di Padova, Francesco, Chiara, Domenico, Pietro martire). Le lacune vennero compensate tramite la tecnica del tratteggio e dell'abbassamento ottico della lacuna stessa. Dopo un anno, il 26 settembre 2002 fu ricollocata anche la vela di san Girolamo: circa 80.000 frammenti su una superficie di 80 metri quadrati. Il 5 aprile 2006 si \u00e8 svolta l'inaugurazione della vela di San Matteo e del cielo stellato.\nNon \u00e8 stato possibile recuperare tutto il materiale: gi\u00e0 prima del crollo le condizioni dell'affresco non erano buone. L'abitudine di Cimabue di usare biacca, mescolata ad altre vernici, ha fatto s\u00ec che il colore, a distanza di tempo, diventasse via via evanescente, quasi monocromatico. Per questo la ricostruzione non \u00e8 stata facile e risulter\u00e0 incompleta.\nDecine i restauratori impegnati nel lavoro di quello che \u00e8 stato chiamato \"Il cantiere dell'utopia\"; 60.000 le ore impiegate, per un costo di 72 miliardi di lire, circa 37 milioni di euro."}
{"id": "421030", "revid": "47767", "url": "https://it.wikipedia.org/wiki?curid=421030", "title": "Romilda", "text": "Origine e diffusione.\nDeriva dal nome germanico \"Romilda\" o \"Ramhilde\", composto da due elementi che vengono generalmente identificati con \"hrom\" (o \"hr\u00f4th\", \"gloria\", \"fama\", da cui anche Romualdo e Romarico) e \"hild\" (\"battaglia\", comunissimo, presente in Matilde, Brunilde, Batilde, Gunilde e Clotilde), con il possibile significato complessivo di \"guerriera gloriosa\" o \"famosa battaglia\". Altre fonti lo considerano invece una variante del nome Reinilde.\nIl nome, di tradizione longobarda, \u00e8 attestato gi\u00e0 nel VII secolo con la figura di Romilda, duchessa del Friuli, dopo la quale per\u00f2 non trova altri riscontri; venne ripescato nel 1654 da Francesco Cavalli per la sua opera \"Il Xerse\", da cui sono derivate la \"Xerse\" di Bononcini e la \"Serse\" di H\u00e4ndel, che a loro volta usano questo nome. Perch\u00e9 venga nuovamente usato come nome di battesimo si dovr\u00e0 attendere, per\u00f2, il XIX secolo. Ad oggi, in Italia, \u00e8 relativamente diffuso, attestandosi principalmente nel Nord (specie in Lombardia e Piemonte) e in Campania, ed il suo uso \u00e8 stato promosso in parte anche dalla figura di Romilda Scicolone, la madre della nota attrice Sophia Loren. Va notato che la forma abbreviata Milda coincide con il nome lituano \"Milda\", di origine differente.\nOnomastico.\nIl nome \u00e8 adespota, non essendovi sante che lo abbiano portato; l'onomastico pu\u00f2 essere eventualmente festeggiato il 1\u00ba novembre, per la festa di Ognissanti."}
{"id": "421032", "revid": "120147647", "url": "https://it.wikipedia.org/wiki?curid=421032", "title": "Agaricus campestris", "text": "Il prataiolo (Agaricus campestris ) \u00e8 un fungo della famiglia delle Agaricaceae variamente apprezzato; in alcuni Paesi \u00e8 ritenuto il migliore fungo, mentre \u00e8 rifiutato altrove. I Romani lo ritenevano ottimo, come ne fanno fede i versi di Orazio \"Pratensibus optima fungis/Natura est; aliis male creditur\" (in italiano: \"il prataiolo \u00e8 il miglior fungo in natura; degli altri non bisogna fidarsi\").\nEtimologia.\nDal latino \"campester\" = campestre, perch\u00e9 cresce nei campi.\nDescrizione della specie.\nCappello.\nGlobuloso con margini uniti al gambo, poi emisferico e infine piano-convesso, 5-20 cm di diametro; margini acuti con residuo di velo; cuticola bianco-gialliccia, bruno a maturit\u00e0, fioccosa-serica e talora squamata.\nLamelle.\nIncurvate verso il margine, libere al gambo; carnicine, poi rosee o rosso-vinoso ed infine bruno-violacee. Non devono essere bianche, nel caso si pu\u00f2 trattare di un \"Leucoagaricus leucothites\" (commestibilit\u00e0 non dimostrata) o di una amanita mortale.\nGambo.\nCilindrico, solido, liscio, di colore bianco, affusolato alla base.\nAnello.\nBianco, sottile, effimero, ripiegato a doppio collare.\nVolva.\nNon presente, in caso contrario l'identificazione \u00e8 errata; potrebbe trattarsi di una amanita mortale.\nCarne.\nQuella del cappello, a medio sviluppo, \u00e8 soda, fragile, bianca o leggermente vinata.\nVira molto lentamente al rosa al taglio.\nSpore.\nOvoidali, brune in massa, 6,5-8 \u00d7 4,5-6 \u00b5m.\nDistribuzione e habitat.\nFruttifica in estate-autunno, comune nei prati, nei campi, nei boschi concimati e pascoli.\nCommestibilit\u00e0.\nOttima."}
{"id": "421033", "revid": "916580", "url": "https://it.wikipedia.org/wiki?curid=421033", "title": "Ausilio", "text": "Origine e diffusione.\nDeriva dal termine latino \"auxilium\", che vuol dire \"aiuto\", \"soccorso\", attestato come \"supernomen\" e poi come nome personale gi\u00e0 in et\u00e0 imperiale; la sua diffusione moderna, oltre che al culto di diversi santi cos\u00ec chiamati, \u00e8 dovuta anche alla venera zione verso la Beata Vergine Ausiliatrice (o \"del Buon Ausilio\"), un titolo con cui \u00e8 venerata la Madonna.\nIn Italia \u00e8 diffuso al Nord, al Centro e in Sardegna; trattandosi di un nome devozionale mariano, \u00e8 maggiormente utilizzato al femminile (con 4000 occorrenze contro 700, secondo dati raccolti negli anni Settanta).\nOnomastico.\nL'onomastico si pu\u00f2 festeggiare in una delle date seguenti:"}
{"id": "421040", "revid": "124808", "url": "https://it.wikipedia.org/wiki?curid=421040", "title": "Assunta (nome)", "text": "Origine e diffusione.\nRiflette la devozione per l'Assunzione di Maria Vergine anima e corpo in cielo: trae origine dal latino \"assumpta\", ovvero \"assunta [in cielo]\", \"presa su\". Viene talvolta ricollegato al nome spagnolo \"Asunci\u00f3n\" che per\u00f2, pur avendo un'origine etimologica comune, ha significato differente.\n\u00c8 particolarmente diffuso nel Sud Italia.\nOnomastico.\nL'onomastico si festeggia il 15 agosto, quando si ricorda l'Assunzione di Maria al cielo. Si ricorda inoltre con questo nome la beata Maria Assunta Pallotta, francescana, commemorata il 7 aprile, e la beata Assunta Marchetti, cofondatrice delle scalabriniane, commemorata il 1\u00ba luglio."}
{"id": "421041", "revid": "767487", "url": "https://it.wikipedia.org/wiki?curid=421041", "title": "L'appartamento spagnolo", "text": "L'appartamento spagnolo (\"L'auberge espagnole\") \u00e8 un film del 2002 scritto e diretto da C\u00e9dric Klapisch, in coproduzione franco-spagnola. Il film racconta di alcuni studenti Erasmus e ha avuto due seguiti: \"Bambole russe\" (2005) e \"Rompicapo a New York\" (2013). Il film presenta una colonna sonora che comprende diversi generi (vi \u00e8 anche il \"Te Deum\" di Charpentier, che segnala le trasmissioni in Eurovisione).\nTrama.\nXavier sogna di diventare scrittore, ma grazie alle conoscenze del padre potr\u00e0 ottenere un posto al Ministero delle Finanze, a condizione di vivere un anno in Spagna per acquisire una particolare specializzazione. \nXavier decide quindi di fare un anno di studi a Barcellona, partendo con il programma Erasmus. Lontano dalla fidanzata Martine, si trova a dividere l'appartamento con altri studenti europei (una belga, un tedesco, una inglese, un danese, un italiano e una spagnola), con i quali affronta problemi linguistici e sentimentali.\nTitolo.\nIl titolo originale, \"L'auberge espagnole\", \u00e8 un'espressione in lingua francese che indica qualcosa da cui si pu\u00f2 tirar fuori ci\u00f2 che si \u00e8 messo dentro prima; talvolta indica anche un luogo disordinato e caotico.\nDoppiaggio.\nLa quasi maggioranza dei dialoghi del film si svolge nella lingua di Xavier (dovutovi soprattutto al fatto che la pellicola segue unicamente il punto di vista del personaggio, facendone spesso mettere in scena i suoi pensieri od adoperandolo come voce narrante per svariate scene), che nella versione originale \u00e8 il francese, ma spesso i personaggi si parlano anche in spagnolo, catalano, inglese, danese, tedesco e, sempre nella versione originale, in italiano.\nL'edizione italiana, tradotta e adattata da Gianni Galassi, che ne ha diretto anche il doppiaggio, ha fatto doppiare in italiano anche la stramaggior parte dei dialoghi stranieri, facendo cos\u00ec venir meno la particolarit\u00e0 del film. Permane qualche dialogo in inglese, in spagnolo e in catalano, ma il pi\u00f9 delle volte vengono interpretati dagli stessi doppiatori italiani, rimuovendo quindi le voci originali.\nRiconoscimenti.\nL'attrice C\u00e9cile de France ha vinto un Premio C\u00e9sar come migliore promessa femminile. Oltre a questo, il film ha ottenuto quattro nomination al Premio C\u00e9sar come:"}
{"id": "421043", "revid": "181699", "url": "https://it.wikipedia.org/wiki?curid=421043", "title": "Regioni tradizionali della Slovacchia", "text": "Queste regioni tradizionali della Slovacchia corrispondono principalmente agli antichi comitati del Regno d'Ungheria, ma anche di altre regioni. \nLa Slovacchia fece parte del regno d'Ungheria dall'XI-XIV secolo fino al 1918. \nComitati.\nC'erano venti (successivamente ventuno) comitati del Regno d'Ungheria situati completamente o parzialmente nell'attuale Slovacchia. \nDopo la creazione della Cecoslovacchia, hanno continuato ad esistere e funzionare fino al 1922. \nLa maggior parte di loro sono ancora usati senza formalit\u00e0 per il territorio corrispondente.\nAltre regioni tradizionali.\nCi sono altre regioni in Slovacchia, che non corrispondono ai comitati storici:"}
{"id": "421045", "revid": "1305772", "url": "https://it.wikipedia.org/wiki?curid=421045", "title": "On the Night", "text": " \nOn the Night \u00e8 il secondo album live del gruppo Dire Straits pubblicato il 10 maggio 1993.\nIl disco.\nSi tratta di uno degli ultimi concerti del gruppo prima dello scioglimento nel 1995. Il disco \u00e8 uscito in due versioni, CD singolo e DVD, quest'ultimo contiene la versione del concerto integrale; alcune tracce del DVD vennero escluse dal CD per motivi di spazio. Le canzoni escluse dal CD sono le seguenti: \"The Bug\", \"Solid Rock\" e \"Local Hero - Wild Theme\", quest'ultima inserita nella futura raccolta \"\" (1998), insieme al brano \"Your Latest Trick\"; i 3 brani omessi dal video in DVD trovarono posto nell'EP \"Encores\".\nL'album \u00e8 arrivato in prima posizione in Austria (per 2 settimane) ed in Francia, in seconda nei Paesi Bassi, in quarta nella Official Albums Chart, in quinta in Svizzera, Norvegia ed Australia, in settima in Germania ed in decima in Nuova Zelanda.\nTour.\nI brani presenti nel CD e nel DVD sono presi dai due concerti tenuti dal gruppo nel maggio 1992 alla Arena di N\u00eemes in Francia e allo Stadion Feijenoord nei Paesi Bassi, durante il tour mondiale di supporto all'album \"On Every Street\", ultimo album in studio dei Dire Straits pubblicato nel 1991.\nTracce.\nDurata totale: 75:30\nDurata totale: 94:00"}
{"id": "421050", "revid": "767487", "url": "https://it.wikipedia.org/wiki?curid=421050", "title": "Eliodoro (nome)", "text": "Origine e diffusione.\nDeriva dal nome greco \u1f29\u03bb\u03b9\u03cc\u03b4\u03c9\u03c1\u03bf\u03c2 (\"Heliodoros\") che, composto dal nome di Elio, il dio greco del sole (in greco \u1f2d\u03bb\u03b9\u03bf\u03c2, \"H\u00e9lios\", cio\u00e8 appunto \"sole\", da cui anche il nome Elio) combinato con \u03b4\u1ff6\u03c1\u03bf\u03bd (\"d\u00f4ron\", \"dono\", presente anche in Isidoro, Teodoro e Apollodoro); si tratta quindi di un nome teoforico, dal significato di \"dono di Elio\" o \"dono del Sole\".\nIn Italia il nome \u00e8 attestato un po' in tutto il territorio, sostenuto dal culto di alcuni santi cos\u00ec chiamati, seppure con diffusione modesta; le forme in \"Ali-\" sono tipiche della Toscana. Il nome \u00e8 presente anche nella Bibbia, in 2Macc, dove \u00e8 citato un ministro di Seleuco IV cos\u00ec chiamato.\nOnomastico.\nL'onomastico si pu\u00f2 festeggiare in memoria di diversi santi, alle date seguenti:"}
{"id": "421057", "revid": "21583", "url": "https://it.wikipedia.org/wiki?curid=421057", "title": "Emidio", "text": "Origine e diffusione.\nNome dall'origine assai dubbia, attestato in tardo latino nelle forme \"Emygdius\" o \"Aemygdius\"; secondo alcune fonti, potrebbe essere un adattamento latino di qualche ignoto nome gallico, mentre altre ipotesi lo riconducono al greco \u1f00\u03bc\u03c5\u03b3\u03b4\u03ac\u03bb\u03b7 (\"amygdale\", \"mandorla\"); alcune fonti, infine, gli danno il significato di \"semidio\" o di \"semi Giove\".\nIl nome \u00e8 particolarmente diffuso nella provincia di Teramo e soprattutto in quella di Ascoli Piceno, di cui \u00e8 patrono sant'Emidio, ma la sua fortuna sembra in declino.\nOnomastico.\nL'onomastico viene festeggiato il 5 agosto in memoria di sant'Emidio, primo vescovo di Ascoli e patrono della citt\u00e0, martire sotto Diocleziano."}
{"id": "421060", "revid": "212348", "url": "https://it.wikipedia.org/wiki?curid=421060", "title": "E.P.", "text": ""}
{"id": "421062", "revid": "35804", "url": "https://it.wikipedia.org/wiki?curid=421062", "title": "Ska-core", "text": ""}
{"id": "421066", "revid": "1652635", "url": "https://it.wikipedia.org/wiki?curid=421066", "title": "We Shall Overcome", "text": "We Shall Overcome (letteralmente \"vinceremo\" oppure \"(lo) supereremo\") \u00e8 una canzone di protesta pacifista che divenne un inno del movimento per i diritti civili negli Stati Uniti d'America.\nStoria.\nLa canzone deriva forse da una canzone gospel, probabilmente del 1903, del Rev. Charles Tindley di Philadelphia, che conteneva il verso ripetuto pi\u00f9 volte \"I'll overcome some day\", ma pi\u00f9 verosimilmente da una canzone gospel successiva che conteneva i versi \"Deep in my heart, I do believe / I'll overcome some day.\". A Charleston (Carolina del Sud) nel 1946, i dipendenti dell'American Tobacco Company in sciopero, per lo pi\u00f9 donne afro-americane, stavano cantando degli inni durante un cordone per un picchetto. Una donna di nome \"Lucille Simmons\" cant\u00f2 una versione della canzone cambiando il testo in \"We'll Overcome\". Zilphia Horton, una donna bianca e moglie del cofondatore della Highlander Folk School (successivamente chiamato Highlander Research and Education Center) la impar\u00f2 da lei. L'anno dopo la insegn\u00f2 a Pete Seeger.\nSeeger (o qualcun altro, lui stesso ha dichiarato che potrebbe essere stata Septima Clark) sostitu\u00ec \"We will overcome\" con \"We shall overcome\"; Seeger aggiunse alcuni versi (\"We'll walk hand in hand\", \"The whole wide world around\") e lo insegn\u00f2 al cantante californiano Frank Hamilton, che a sua volta la insegn\u00f2 a Guy Carawan, che la reintrodusse all'Highlander nel 1959. Da l\u00ec fu diffusa oralmente e divenne un inno dei sindacati afro-americani nel sud degli Stati Uniti e dell'attivismo per i diritti civili.\nDal 1963, la canzone fu legata a Joan Baez che la registr\u00f2 e la cant\u00f2 in numerose marce per i diritti civili.\nI lavoratori agricoli negli Stati Uniti cantarono la canzone in spagnolo durante gli scioperi e i boicottaggi della vendemmia alla fine degli anni '60. La versione galiziana \"Venceremos n\u00f3s\" \u00e8 stata l'inno del movimento studentesco contro la dittatura all'Universit\u00e0 di Santiago di Compostela negli anni 1967-68. La canzone fu poi utilizzata anche in Sudafrica durante gli ultimi anni del movimento anti-apartheid. In India, la traduzione letterale in hindi \"Hum Honge Kaamyab / Ek Din\" divenne una canzone patriottica negli anni '80 e cantata ancora oggi.\nBruce Springsteen ha reinterpretato recentemente la canzone. La sua versione \u00e8 stata inclusa nel tributo ', e nel suo album del 2006 '.\nLa musica \u00e8 di Richard Strauss (5 pezzi per pianoforte)\nCover in italiano.\nNel 1968 \u00e8 stata incisa dal complesso beat torinese The Phantom's, insieme all'attore d'avanguardia Eligio Irato, tradotta in italiano con il titolo \"Noi trionferemo\", scritta da Luigi Nagliero.\nCopyright e diritti.\nIl copyright della canzone \u00e8 detenuto da Seeger, Carawan e Hamilton. Seeger spieg\u00f2 che registr\u00f2 un copyright consigliato dal suo editore per evitare che qualcun altro lo facesse. \"All'epoca non sapevamo il nome di Lucille Simmons\" [Seeger, 1993, 33]. I diritti della canzone vanno tutti al fondo \"We Shall Overcome\" usato per favorire espressioni culturali che coinvolgano afro-americani nel sud degli Stati Uniti (\"Highlander Reports\")"}
{"id": "421073", "revid": "2163579", "url": "https://it.wikipedia.org/wiki?curid=421073", "title": "S\u0142upsk", "text": "S\u0142upsk (in casciubo \"St\u00f4\u0142psk\", in tedesco \"Stolp\") \u00e8 una citt\u00e0 polacca del voivodato della Pomerania.Ricopre una superficie di 43,15 km\u00b2 e nel giugno 2007 contava 98.770 abitanti.\nSi tratta della terza citt\u00e0 pi\u00f9 grande nella regione storica della Pomerania Occidentale (dopo Stettino e Koszalin).\nStoria.\nNel 1310 divenne citt\u00e0 libera, applicando il cosiddetto diritto di Lubecca. Dal 1368 al 1478 fu la capitale del Ducato di S\u0142upsk, soggetta al Regno di Polonia come feudo.\nDal 1975 al 1998 \u00e8 stata capitale del voivodato di S\u0142upsk (voivodato che ha preceduto l'istituzione del voivodato della Pomerania).\nAmministrazione.\nGemellaggi.\nS\u0142upsk \u00e8 gemellata con le seguenti citt\u00e0:"}
{"id": "421074", "revid": "1305772", "url": "https://it.wikipedia.org/wiki?curid=421074", "title": "Communiqu\u00e9", "text": "Communiqu\u00e9 \u00e8 il secondo album della band inglese Dire Straits. Dall'album \u00e8 stato estratto il singolo \"Lady Writer\", che ha raggiunto la 45\u00aa posizione nella Billboard Hot 100.\nIl disco.\n\"Communiqu\u00e9\" \u00e8 stato registrato tra il 28 novembre ed il 12 dicembre del 1978 presso i Compass Point Studios di Nassau e prodotto da Jerry Wexler e Barry Beckett. L'album \u00e8 stato il primo nella storia a raggiungere il numero uno della classifica tedesca nella sua prima settimana di uscita, nel mentre il loro album d'esordio \"Dire Straits\" occupava il terzo posto della stessa classifica. \nLa seconda fatica della band inglese ha riscosso notevole successo anche in Nuova Zelanda (per due settimane) e Svezia (per sei settimane), paesi in cui ha raggiunto il primo posto in classifica, oltre che negli USA (undicesimo posto e disco d'oro), in Francia (doppio disco di platino), nello stesso Regno Unito (quinto posto e disco di platino) ed in Austria (settimo posto). \nComplessivamente, \"Communiqu\u00e9\" ha venduto circa 8 milioni di copie in tutto il mondo, di cui 3,6 milioni nella sola Europa.\nNonostante il buon riscontro di vendite, il disco ha ottenuto un'accoglienza critica pi\u00f9 fredda rispetto al debutto. William Ruhlmann di AllMusic ha scritto che il secondo album \u00absembrava poco pi\u00f9 che una copia carbone del suo predecessore con materiale meno convincente\u00bb. Il critico ha comunque elogiato \"Lady Writer\" per la sua somiglianza con \"Sultans of Swing\".\nCopertina.\nLa copertina dell'album \u00e8 stata realizzata da un'agenzia di pubblicit\u00e0 che lavorava per la Phonogram, la Grant UK Advertising. L'idea di base si rivel\u00f2 essenziale e vincente: la copertina di \"Communiqu\u00e9 \"\u00e8 stata considerata la migliore dell'anno agli NME Awards del 1979.\nI brani.\n\"Once Upon a Time in the West\".\nLa prima traccia dell'album, particolarmente ricca di fraseggi chitarristici, \u00e8 anche uno dei brani pi\u00f9 rappresentativi del disco. \"Once Upon a Time in the West\" si \u00e8 affermata inoltre come uno dei \"cavalli di battaglia\" del gruppo in concerto: impreziosita da nuovi arrangiamenti e da lunghi passaggi strumentali, la canzone apriva gli spettacoli dell\" e della tourn\u00e9e \"Dire Straits 1982/3\", documentata nell'album dal vivo '. Tra le righe del testo si legge una critica ironica alla violenza e alla degenerazione morale della societ\u00e0 moderna.\n\"News\".\nIl protagonista della canzone \u00e8 un uomo indipendente e carismatico, che conduce un'esistenza spregiudicata fino a rimanere ucciso in un incidente stradale. Dopo l'omicidio di John Lennon, il pezzo \u00e8 stato dedicato all'ex componente dei Beatles. Anche \"News\" \u00e8 stata una presenza fissa nei concerti della band fino al 1981: la sua coda strumentale \u2013 evolvendosi nel tempo \u2013 \u00e8 diventata poi il nucleo di un altro celebre brano dei Dire Straits, \"Private Investigations\".\n\"Communiqu\u00e9\".\n\u00c8 la title-track dell'album.\n\"Lady Writer\".\nFu l'unico singolo estratto dall'album. Il brano \u00e8 un rock di media velocit\u00e0, in cui ricorrono tutte le peculiarit\u00e0 tipiche delle sonorit\u00e0 dei primi Dire Straits. La canzone \u00e8 incentrata su un monologo interiore dell'io-lirico che, dopo aver notato la somiglianza fisica tra un'affascinante scrittrice intervistata alla televisione e una ex compagna, effettua un parallelo fra le due donne, richiamando cos\u00ec alla memoria gli aspetti deludenti della personalit\u00e0 dell'ex partner.\n\"Single Handed Sailor\".\n\"Single Handed Sailor\" \u00e8 un brano denso di fraseggi chitarristici e caratterizzato da un testo estremamente evocativo, nel quale viene citato il Cutty Sark.\n\"Follow Me Home\".\nIl disco si conclude con \"Follow Me Home\", un pezzo blues rock dall'andamento disteso, nello stile di J.J. Cale; la vicenda narrata \u00e8 ambientata nella giornata di Ferragosto."}
{"id": "421078", "revid": "1948457", "url": "https://it.wikipedia.org/wiki?curid=421078", "title": "Hiram Abif", "text": "Hiram Abif \u00e8 un personaggio immaginario, ideato sull'interpretazione da figure tratte dalla Bibbia.\nNella pseudostoria \u00e8 collocato negli anni di costruzione del Tempio di Salomone, inoltre ricorre spesso come figura allegorica nel rituale massonico, nella cui convenzione \u00e8 indicato come l'architetto capo della costruzione del Tempio di Salomone, edificato attorno all'anno 988 a.C. Secondo la massoneria il concetto di \"Hiram risorto\" sta a identificare il raggiungimento dell'Illuminazione.\nStoria.\nDue figure tratte dalle fonti bibliche possono essere state usate come modello per la figura massonica di Hiram Abif: Hiram il Re di Tiro, oppure Hiram, capomastro di altissima competenza proveniente da Tiro, ruolo pi\u00f9 vicino a quello di architetto capo dello Hiram del rituale massonico.\nHiram I, Re di Tiro, \u00e8 citato in Samuele II, 5:11 per aver inviato materiali di costruzione e uomini per l'edificazione della prima versione del Tempio di Gerusalemme.\nNella Bibbia, Cronache II, 2:13, si racconta di una richiesta formale fatta da Re Salomone di Gerusalemme al Re Hiram I di Tiro, per maestranze e materiali per costruire un nuovo tempio; il Re Hiram risponde: \"\"Io ti sto inviando Huram-Abi, un uomo di grande abilit\u00e0, discendente di parte materna dalla trib\u00f9 di Dan e con padre nativo di Tiro. \u00c8 molto capace nel lavorare con oro e argento, bronzo e ferro, pietra e legno e nell'utilizzo di lino fine tinto di porpora, blu e rosso cremisi. \u00c8 un esperto in vari tipi di bassorilievo e incisione e pu\u00f2 eseguire qualsiasi disegno gli sia proposto. Lavorer\u00e0 con i tuoi mastri e con quelli del mio signore, David tuo padre\".\"\nNel Primo Libro dei Re, 7:13-14, Hiram \u00e8 descritto come il figlio di una vedova di Tiro, assunto da Salomone per eseguire gli ornamenti bronzei del nuovo tempio. Rifacendosi a questo passo biblico, i massoni spesso si riferiscono a Hiram Abif come al \"figlio della vedova\". Hiram viveva o comunque lavor\u00f2 almeno temporaneamente sul terreno argilloso (1 Re 7:46-47) lungo il fiume Jabbok, sulla riva est del fiume Giordano, vicino alla confluenza fra i due fiumi.\nC'\u00e8 una certa allusione al dio egizio Horus, anch'esso figlio di una vedova, ossia Iside, a cui era morto il marito Osiride ucciso da Set. Anche questo mito comprende una resurrezione.\nIl mistero della parola perduta.\nNella versione che ci \u00e8 stata tramandata Hiram Abif aveva diviso i suoi operai in tre livelli e assegnato a ogni livello una parola segreta (per farsi identificare nel momento della riscossione della paga). Ancora secondo la tradizione massonica pi\u00f9 conosciuta, Hiram fu ucciso da tre lavoratori, impegnati nella costruzione del Tempio, che volevano sapere la parola segreta per passare a un grado successivo. Ma quali che fossero queste informazioni o segreti, Hiram non rivel\u00f2 nulla. Fu colpito tre volte alla testa, ogni volta da uno dei tre operai ognuno con uno strumento, usciti da una porta del Tempio da est, da sud e da ovest percorrendo il corso del Sole nel cielo. Le sue spoglie furono sepolte, per essere recuperate in seguito sotto un albero di acacia. Il Re rinvenne lo scheletro, che fu scosso smuovendo la polvere che vol\u00f2 per aria, e gli assicur\u00f2 un'appropriata e degna sepoltura.\nQuesta parola segreta \u00e8 detta in massoneria Parola perduta e nella Cabbala il Nome ineffabile; anche nei misteri antichi essa era rivelata con conseguente uccisione simbolica del maestro.\nLa corrispondenza con varie personalit\u00e0.\nGli storici revisionisti e massoni, Christopher Knight e Robert Lomas, dibattono nel loro libro \"La chiave di Hiram\" l'ipotesi che Hiram Abif fosse in realt\u00e0 il faraone di Tebe, Ta'o il Coraggioso. Abif testimonia una leggenda della societ\u00e0 massonica.\nSecondo una tesi esposta nel libro del giornalista Sergio Frau, \"Le colonne d'Ercole: un'inchiesta\", vi sarebbe stata stretta relazione tra gli shardana (\"sher-dan\"), i principi della trib\u00f9 ebraica di Dan, e la perduta trib\u00f9 che accompagnava Mos\u00e8 nell'Esodo, trib\u00f9 alla quale Hiram sarebbe appartenuto."}
{"id": "421081", "revid": "118477166", "url": "https://it.wikipedia.org/wiki?curid=421081", "title": "Microclima (album)", "text": "Microclima \u00e8 il secondo album da solista di Mario Venuti, pubblicato nel 1996 dalla Cyclope Records (etichetta del talent scout catanese Francesco Virlinzi) e distribuito dalla Polydor.\nIl disco.\nNei dieci brani, tutti scritti dal cantautore siciliano, il Mediterraneo incontra i Tropici, atmosfere africane si mescolano al pop britannico e tutto il background musicale di Mario Venuti, da Caetano Veloso ai Beatles, trova finalmente lo spazio dove esprimersi.\nMicroclima \u00e8 un viaggio, un viaggio che parte da un'isola tropicale (\"Microclima\") dove il \"poeta fingitore\" vuole fermarsi a riflettere, che attraversa le strade di Palermo ricoperte di lenzuola bianche (\"Ballata per una citt\u00e0\"), simbolo di una Sicilia che reagisce all'omicidio di Giovanni Falcone e si ribella alla mafia, che ci fa sognare paesaggi siciliani (\"Racconto d'estate\"), per approdare sulle rive dello stretto (\"Punta del faro\"), ritorno a casa, ma anche metaforico ritorno alle origini, alle proprie radici.\nUn album ricco di suggestioni e che contiene veri e propri classici del repertorio di Mario Venuti, brani che ancora oggi, a distanza di un decennio, vengono immancabilmente riproposti durante i concerti, che fanno saltellare il pubblico (\"Ni\u0148a Morena\"), che si riscoprono (come accade a \"Vivimi\" nel GrandImprese Tour), che rinnovano la loro carica emotiva (\"Racconto d'estate\" e \"Le maniglie dell'amore\") o che trovano un nuovo, inaspettato e sorprendente, vestito (\"A ciascuno il suo\" nella versione del Magneti Tour).\nNon \u00e8 un caso, quindi, che proprio Microclima (che simboleggia un luogo-non-luogo, un ambiente creato perch\u00e9 persone e culture diverse si incontrassero e facessero ricchezza delle loro diversit\u00e0) sia il nome del primo, anche se non ufficiale, fan club dedicato a Mario Venuti nato nel 2003 e che Punta del faro, brano che chiude l'album, abbia ispirato la nascita, nel 2004, di un secondo gruppo dedicato all'artista siciliano."}
{"id": "421083", "revid": "123063586", "url": "https://it.wikipedia.org/wiki?curid=421083", "title": "Crust punk", "text": "Il crust punk (detto anche crustcore o crust) \u00e8 un sottogenere dell'hardcore punk contaminato dal metal estremo. Questo genere, nato in Inghilterra nei primi anni ottanta, presenta spesso testi pessimisti e concentrati su temi sociali e politici.\nIl crust punk \u00e8 influenzato in ugual modo dall'anarcho punk di Crass e Discharge e dal metal estremo dei Celtic Frost e, nei suoi filoni pi\u00f9 dissonanti, dal post-punk dei Killing Joke. Capostipiti del genere sono Doom, Amebix, Nausea, Antisect e Hellbastard.\nCaratteristiche musicali.\nI tempi sono molto rapidi e per quanto riguarda il ritmo di batteria a volte \u00e8 utilizzato il D-beat.\nSpesso la voce \u00e8 in scream, e a volte \u00e8 condivisa da due o pi\u00f9 cantanti. Frequentemente i testi trattano di guerra nucleare, militarismo, animalismo e antifascismo. Gli Amebix erano anche interessati da varie forme di misticismo e gnosticismo.\nStoria.\nL'ispirazione per la primissima scena crust venne dall'anarcho punk dei Crass e dallo street punk dei Discharge. Altre influenze erano gruppi D-beat svedesi come Anti Cimex e Mob 47 e i finlandesi Rattus. Gli Amebix erano anche ispirati da molti gruppi post-punk come Public Image Ltd., Bauhaus, Joy Division, e soprattutto i gi\u00e0 citati Killing Joke.\nAnni ottanta.\nIl genere venne creato da Amebix e Antisect, nel 1985, con il LP \"Arise!\" e il singolo \"Out from the Void\". Il termine \"crust\" fu coniato dagli Hellbastard nel loro demo del 1986 \"Ripper Crust\". Tra i primi gruppi ad aderire a questa nuova tendenza musicale si distinsero Doom, Excrement of War, Electro Hippies e Extreme Noise Terror. In seguito gli Extreme Noise Terror si sposteranno verso il grindcore.\nIl crust statunitense ebbe origine a New York, attorno al 1985, grazie all'attivit\u00e0 dei Nausea. Il gruppo aveva le sue radici nel Lower East Side e nel New York hardcore, vivendo con Roger Miret degli Agnostic Front. Anche la prima fase artistica dei Neurosis di San Francisco era mutuata dagli Amebix e diede le basi per il crust punk della West Coast. Altri gruppi statunitensi significativi furono Disrupt (Boston), Antischism (South Carolina) e Destroy (Minneapolis).\nAnni novanta.\nUn gruppo importante della scena crust statunitense degli anni novanta furono gli Aus-Rotten di Pittsburgh. Il crust punk si diffuse anche a Minneapolis, grazie all'etichetta Profane Existence. In questo periodo l'etica del genere divenne pi\u00f9 precisa, con molti gruppi che parlavano esplicitamente di vegetarianismo, femminismo e talvolta di straight edge. La scena power violence associata con la Slap-a-Ham Records aveva molti punti di contatto con il crust, in particolare nel caso di Man Is the Bastard e Dropdead. Un'altra zona fertile per lo sviluppo del genere furono gli Stati Uniti del sud, dove operavano le etichette Prank Records e CrimethInc., e che aveva come gruppo pi\u00f9 rappresentativo gli His Hero Is Gone. Una scena si form\u00f2 anche in Svezia, dove erano attivi gruppi come Driller Killer, Totalit\u00e4r, Skitsystem, Wolfbrigade e Disfear, che operavano in parallelo con la scena melodic death metal svedese.\n2000.\nTra i gruppi pi\u00f9 importanti del nuovo millennio si sono distinti Iskra, Behind Enemy Lines e Tragedy.\nFusioni con altri generi.\nIndustrial.\nDal momento che Amebix erano fortemente influenzati dai Killing Joke, annoverati tra i fondatori dell'industrial rock, il crust punk \u00e8 da sempre in qualche modo collegato a questo genere. Tra gli altri, anche i Nausea hanno aggiunto elementi industrial al proprio stile.\nGrindcore.\nIl crust ha avuto un'influenza fondamentale sul grindcore. La prima ondata grindcore, capitanata da Napalm Death e Extreme Noise Terror, si form\u00f2 a partire dalla scena crust punk. Questo stile \u00e8 denominato \"crustgrind\". Anche il power violence \u00e8 collegato al crust, soprattutto per quanto riguarda Man Is the Bastard e Dropdead.\nBlack metal.\nGruppi crust come gli Amebix erano influenzati anche dal primo black metal di Venom e Celtic Frost. Allo stesso modo i Bathory inizialmente si ispiravano tanto al metal tanto al crust punk. L'influenza black metal crebbe negli anni novanta e alcune band, tra cui gli Iskra, enfatizzarono i propri elementi black. Tra le altre band che seguirono questo filone le giapponesi Gallhammer. Inoltre il gruppo black metal norvegese Darkthrone ha incorporato, negli ultimi album, elementi di chiara derivazione crust punk.\nCome ha dichiarato Daniel Ekeroth nel 2008:"}
{"id": "421085", "revid": "287204", "url": "https://it.wikipedia.org/wiki?curid=421085", "title": "Battaglia di Crug Mawr", "text": "La battaglia di Crug Mawr fu combattuta nel settembre o ottobre del 1136 nel corso della lotta per il controllo del Ceredigion, che era stato occupato dai normanni.\nUna rivolta contro la dominazione normanna scoppi\u00f2 nel Galles meridionale, dove il 1\u00ba gennaio del 1136 i gallesi sconfissero le forze normanni locali tra Loughor e Swansea, uccidendo circa 500 nemici. Riccardo Fitz Gilbert de Clare, il lord normanno di Ceredigion, in quel momento si trovava lontano dalla sua signoria. Tornato nel suo territorio, ignor\u00f2 gli avvertimenti sul pericolo che correva e, varcati i confini con una piccola forza militare, cadde in un'imboscata e fu ucciso dagli uomini di Iorwerth ab Owain, nipote di Caradog ap Gruffydd (l'ultimo principe del Gwent).\nLa notizia della morte di Riccardo, provoc\u00f2 un'invasione da parte delle truppe del Gwynedd, comandate da Owain Gwynedd e Cadwaladr ap Gruffydd, figli di re Gruffydd ap Cynan. Prima di rientrare nel loro territorio per spartire il bottino, espugnarono alcuni castelli nel nord del Ceredigion. Attorno al periodo della festa dei santi Michele, Gabriele e Raffaele, invasero di nuovo il Ceredigion e strinsero un'alleanza con Gruffydd ap Rhys del Deheubarth. Le forze congiunte di questi due regni si diressero a Cardigan: l'esercito avrebbe compreso anche centinaia di cavalieri pesanti (mutuati dalla tattica bellica normanna).\nLa battaglia.\nA Crug Mawr, due miglia da Cardigan, si verifico lo scontro tra i gallesi e i normanni (guidati da Roberto fitzMartin, lord di Cemais, Stefano, che era a capo del castello di Cardigan, Guglielmo e Maurizio fitzGerald, zii di Geraldo di Windsor).\nDopo duri scontri, le forze normanne furono messe in fuga e spinte verso il fiume Teifi. Molti dei fuggitivi tentarono di attraversare il ponte, che per\u00f2 si ruppe sotto il loro peso. Molti annegarono, mentre altri si rifugiarono a Cardigan, che fu per\u00f2 presa e bruciata dai gallesi.\nConseguenze.\nCeredigion, che prima della conquista normanna aveva fatto parte del Deheubarth, fu ora annesso dal Gwynedd, il pi\u00f9 potente membro della coalizione gallese. Sarebbe stato riconuistato alcuni anni dopo da Rhys ap Gruffydd del Deheubarth.\nLa battaglia segn\u00f2 una battuta d'arresto dell'espansione normanna nel Galles. Owain Gwynedd divenne sovrano del Gwynedd alla morte del padre l'anno successivo e poi espanse ulteriormente i confini del regno. Nel Deheubarth, Gruffydd ap Rhys mor\u00ec nel 1137 in circostanze poco chiare e ci\u00f2 permise ai normanni di riconquistare posizioni nel Galles meridionale."}
{"id": "421108", "revid": "110157", "url": "https://it.wikipedia.org/wiki?curid=421108", "title": "Coinsins", "text": "Coinsins (toponimo francese) \u00e8 un comune svizzero di 491 abitanti del Canton Vaud, nel distretto di Nyon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "421110", "revid": "27723", "url": "https://it.wikipedia.org/wiki?curid=421110", "title": "Le Mille e una Notte", "text": ""}
{"id": "421115", "revid": "1543377", "url": "https://it.wikipedia.org/wiki?curid=421115", "title": "Giro d'Italia 1956", "text": "Il Giro d'Italia 1956, trentanovesima edizione della \"Corsa Rosa\", si svolse in 23 tappe dal 19 maggio al 10 giugno 1956, su un percorso totale di 3\u00a0523,45 km, e fu vinto dal lussemburghese Charly Gaul.\nIl trentanovesimo Giro d'Italia prese il via da Milano dopo il consueto raduno in Piazza del Duomo. I ciclisti al via erano 105, in rappresentanza di diciassette squadre. Nessuno di essi era indicato come unico o principale favorito alla vittoria finale: nel novero dei \"papabili\" venivano comunque inclusi Pasquale Fornara (reduce dalla vittoria al Tour de Romandie), Agostino Coletto, Bruno Monti e Nello Lauredi, oltre a Gastone Nencini, Nino Defilippis, Aldo Moser, Jean Brankart e Charly Gaul; anche Carlo Clerici e Fiorenzo Magni erano considerati tra i favoriti. Il gi\u00e0 cinque volte vincitore della corsa, il \"Campionissimo\" Fausto Coppi, ormai trentaseienne e rientrante dalla convalescenza dopo aver contratto il tifo ad inizio anno, cadde durante la sesta tappa e fu costretto al ritiro.\nGaul conquist\u00f2 la maglia rosa l'8 giugno, al termine della ventunesima tappa, 242 chilometri con quattro passi da scalare, Costalunga (1753\u00a0m\u00a0s.l.m.), Rolle (1970\u00a0m), Gobbera (988\u00a0m) e Brocon (1616\u00a0m), sterrato, e arrivo in quota ai 1300\u00a0m\u00a0s.l.m. del Monte Bondone. Alla partenza a Merano pioveva e spirava un vento gelido, poi, con l'ingresso dei ciclisti nella Val d'Ega, le precipitazioni aumentarono di intensit\u00e0: gi\u00e0 sulla prima salita arrivarono i primi ritiri, tra cui quelli di Carlo Clerici, Raoul R\u00e9my e Giancarlo Astrua. Primi a transitare sul Costalunga furono Gaul, Bahamontes e Dotto, seguiti dalla maglia rosa Fornara a circa 40\"; si form\u00f2 comunque un gruppo di trenta atleti ai piedi della seconda ascesa, quella verso il Passo Rolle. Qui primo a scollinare fu ancora Gaul, questa volta in solitaria, poi a due minuti e mezzi Bruno Monti e a tre Bahamontes. Monti per\u00f2 raggiunse e super\u00f2 Gaul in discesa, quindi approcci\u00f2 tutto solo il Gobbera, scollinando con tre minuti su Maule, Defilippis e Bahamontes.\nIntanto la pioggia e il vento continuavano a sferzare i ciclisti. Sul Brocon Gaul torn\u00f2 all'attacco, sorpass\u00f2 tutti gli avversari e transit\u00f2 per primo in vetta con un minuto di margine su Padovan e Defilippis, e con ben 5 minuti e mezzo su Maule e su Fornara. Defilippis, in quel momento maglia rosa virtuale, era per\u00f2 stremato, e poco prima del transito a Strigno sal\u00ec su una vettura e si ritir\u00f2. Gaul si involava verso l'ultima salita, aumentando progressivamente il vantaggio, Fornara invece abbandon\u00f2 la corsa in vista di Trento. Sul Bondone la pioggia divenne neve, Gaul riusc\u00ec comunque a proseguire la sua azione, vincendo la tappa dopo 9 ore, 7 minuti e 28 secondi in sella. Appena tagliata la linea dell'arrivo (la temperatura era di 4 \u00b0C sotto lo zero) il lussemburghese, semiassiderato, venne preso di peso e tirato gi\u00f9 di sella, e, sorretto dal suo meccanico e da un poliziotto, condotto fino in albergo; qui venne aiutato a riprendersi con tuta, coperte e bagno in una vasca d'acqua calda, e pot\u00e9 apprendere i dettagli dell'impresa di cui era stato protagonista.\nIl secondo classificato di giornata, Alessandro Fantini, arriv\u00f2 al traguardo con 7 minuti e 44 secondi di ritardo da Gaul; a 12 primi e 15 secondi arriv\u00f2 invece il terzo, Fiorenzo Magni, che avendo una spalla fratturata reggeva il manubrio con un tubolare stretto fra i denti. Dopo di loro Agostino Coletto e Pierino Baffi. Oltre ai ciclisti gi\u00e0 citati, si ritirarono tra gli altri anche Miguel Poblet, Federico Bahamontes, Gastone Nencini e Giuseppe Buratti, nonch\u00e9 tutti i compagni di squadra di Gaul. In totale ben 45 degli 86 ciclisti partiti al mattino dovettero abbandonare la corsa (43 ritiri, 2 fuori tempo massimo), mentre 41 furono i \"superstiti\". Gaul risal\u00ec cos\u00ec in un sol giorno dal ventiquattresimo posto in classifica, che occupava alla partenza della tappa (aveva 17 minuti di ritardo da Fornara), al primo, con 3 minuti e 27 secondi su Magni e 6 minuti e 53 secondi su Coletto. Nelle ultime due tappe i distacchi rimasero immutati, e Gaul pot\u00e9 cos\u00ec festeggiare la vittoria del Giro.\nSquadre e corridori partecipanti.\nPartecipano alla corsa quindici squadre composte da sette ciclisti ciascuna, per un totale di 105 ciclisti al via. Oltre alla Nazionale francese, tre formazioni (Eldorado-Elv\u00e9, Italcover e Girardengo-ICEP) gareggiano in rappresentanza rispettivamente di Belgio, Paesi Bassi e Spagna."}
{"id": "421116", "revid": "2022988", "url": "https://it.wikipedia.org/wiki?curid=421116", "title": "Genolier", "text": "Genolier (toponimo francese) \u00e8 un comune svizzero di 1\u00a0930 abitanti del Canton Vaud, nel distretto di Nyon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nGenolier \u00e8 servito dall'omonima stazione sulla ferrovia Nyon-Saint-Cergue.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "421117", "revid": "123163182", "url": "https://it.wikipedia.org/wiki?curid=421117", "title": "Lago di Fondi", "text": "Il lago di Fondi \u00e8 un lago costiero, situato nel territorio dell'omonimo comune. Ha una forma falciforme, con gli apici rivolti verso il mare, da cui dista qualche chilometro. Ha una profondit\u00e0 media di 9,1\u00a0m, con punte di oltre 21\u00a0m.\nArea protetta.\nDal 2006 fa parte del Monumento Naturale del Lago di Fondi istituito dalla Regione Lazio.\nAmbienti.\nLa superficie del lago \u00e8 di 380,9 ettari, ed \u00e8 uno dei pi\u00f9 grandi laghi del Lazio meridionale. Precedentemente all\u2019opera di bonifica, in situazioni particolarmente piovose, essendo caratterizzato il lago da un fondo fangoso, diveniva un ambiente prettamente paludoso raggiungendo i 2000 ettari.\nIl lago \u00e8 circa 30 cm al di sopra del livello del mare e durante le maree l\u2019acqua marina scorre verso il lago attribuendogli una scarsa salinit\u00e0. La flora prevalente \u00e8 quindi quella caratteristica dei laghi di acqua dolce, si trovano per esempio cannucce ad una profondit\u00e0 di 2 m e ninfee galleggianti.\nImportante \u00e8 anche la presenza di specie di pesci di acqua dolce come la carpa, l\u2019anguilla, il latterino e lo spinarello. Molte tra le specie viventi nel lago si trovano anche nelle acque marine fondane come la spigola e il cefalo calamita. Quest\u2019ultimo, in modo pi\u00f9 preciso classificato come Liza ramada, ha sempre vissuto nelle acque del Lago di Fondi, facendo parte della tradizione gastronomica della zona ed \u00e8 per questo molto conosciuto dai pescatori locali i quali sanno bene come trattare la pesca di questa specie tutelando allo stesso tempo la sua presenza nel lago.\nIntorno al lago si incontrano le zone umide e i canneti, tipici luoghi di svernamento dell'avifauna italiana.\nIn particolare per quanto riguarda la vegetazione circostante , sono state riscontrate circa 80 specie di piante cresciute spontaneamente. \u00c8 possibile trovare sulle rive orientali frassini e ontani, olmi allo stadio arbustivo, pruni selvatici e sanguinelle. Da citare \u00e8 l\u2019Osmunda Regalis, una felce diventata rara nel Lazio, l\u2019ibisco litorale e di palude, il Finocchio acquatico e la Carice Tagliente. L\u2019istituzione della riserva naturale \u00e8 dovuta al fatto che molte tra le piante presenti sono rare, legate a determinate condizioni ambientali o in via di estinzione nella zona del Lazio meridionale, sono per questo molte le azioni volte al mantenimento di questa vegetazione tipica lacustre.\nAgrumi e ortaggi sono coltivati attorno alla zona del lago e sono tra i prodotti pi\u00f9 venduti nel mercato ortofrutticolo locale.\nL\u2019ambiente naturale in virt\u00f9 della sua diversit\u00e0 (lago, canneti, bosco, prato) \u00e8 propizio alla presenza dell\u2019avifauna sia nidificante che migratoria. Una specie molto comune nella zona sono gli Aironi Cenerini, il Germano, il Cormorano e di particolare menzione i Moriglioni che si rifugiano nei periodi invernali nelle anse del lago. Accidentale la presenza dell\u2019Oca selvatica e dell\u2019Airone bianco maggiore. Rapaci comuni sono il Falco di palude e la Poiana.\nNon mancano anfibi e rettili, come la Raganella, la Testuggine d\u2019acqua e il Tritone crestato e punteggiato.\nSono segnalati circa 17 mammiferi quali il tasso e l\u2019istrice. \nPer quanto riguarda lo stato di salute dell\u2019ambiente del lago, a seguito della crescita esponenziale del fenomeno dell\u2019eutrofizzazione, dovuta all\u2019azione negativa dell\u2019uomo, come la presenza nell\u2019ambiente circostante di scarichi urbani o pesticidi, sono molte ultimamente le azioni di recupero di depurazione del lago che stanno ottenendo risultati molto positivi, questo dovuto anche all\u2019istituzione dell\u2019area protetta, per garantire un proficuo mantenimento delle condizioni dell\u2019ambiente lacustre floristico e faunistico.\nAttivit\u00e0.\nNel monumento naturale si svolgono varie attivit\u00e0 anche sportive. Nel 2008 al Lago di Fondi si \u00e8 svolta la tappa di chiusura del 6\u00b0 trofeo mountain bike dei Parchi naturali del Centro-Suditalia."}
{"id": "421118", "revid": "14214", "url": "https://it.wikipedia.org/wiki?curid=421118", "title": "Edoard Manet", "text": ""}
{"id": "421121", "revid": "123440244", "url": "https://it.wikipedia.org/wiki?curid=421121", "title": "Fedone", "text": "Il Fedone () \u00e8 uno dei pi\u00f9 celebri dialoghi di Platone. Ultimo dialogo della prima tetralogia di Trasillo, sembrerebbe un dialogo giovanile del filosofo, anche in considerazione del contesto in cui si svolge (la morte di Socrate). Lo studio stilistico dell'opera, tuttavia, pi\u00f9 narrativa che dialogica, motiva alcuni studiosi ad assegnare l'opera al periodo della maturit\u00e0.\nL'accordo sulla datazione (386-385 a.C.) dipenderebbe principalmente da due elementi: il forte condizionamento pitagorico della discussione, che fa pensare a una composizione prossima al primo viaggio siciliano e ai contatti con la comunit\u00e0 pitagorica di Arch\u00ecta, ma anche l'assenza di esplicite intenzioni pedagogiche, che spinge a ritenere il dialogo precedente alla fondazione dell'Accademia.\nMa gi\u00e0 Diogene Laerzio cita un aneddoto (inventato ma significativo) secondo cui, durante la prima lettura del Fedone, l'uditorio composto da concittadini ateniesi, abituati ai \"dialoghi socratici\" (), genere letterario sorto dopo la morte di Socrate a opera dei tanti discepoli) avrebbe abbandonato il luogo della lettura (non riconoscendo il personaggio), e ad ascoltare sino alla fine non sarebbe rimasto che un meteco: Aristotele.\nArgomento centrale \u00e8 l'immortalit\u00e0 dell'anima, in sostegno della quale Platone porta quattro diverse argomentazioni: la palingenesi, la dottrina della reminiscenza (maggiormente approfondita nel \"Menone\"), la differenza sostanziale fra l'anima e il corpo e l'osservazione che l'idea della morte non pu\u00f2 risiedere nell'anima, che \u00e8 partecipe invece dell'idea della vita.\nPlatone, durante la discussione circa l'immortalit\u00e0 dell'anima, attribuisce a Socrate una frase che contraddice le teorie del suo maestro: Socrate, infatti, secondo la maggior parte delle fonti, attribuisce alla ragione-parola (il \"logos\") la capacit\u00e0 di raggiungere ogni verit\u00e0; nel dialogo invece egli ammette che la ragione abbia dei limiti nel caso proprio della certezza dell'immortalit\u00e0 dell'anima, annullando cos\u00ec di fatto tutte le sue precedenti concezioni filosofiche:\nCeleberrimo \u00e8 il finale, dove Socrate, morente per aver ingerito un \"ph\u00e0rmakon\" (secondo una discussa tradizione, la cicuta) e circondato dai suoi allievi piangenti, chiede al suo fidato amico Critone di ricordarsi di offrire un gallo ad Asclepio (il dio della medicina), in ringraziamento, come sostengono alcuni studiosi, per la liberazione dalla vita. In realt\u00e0 son forse possibili interpretazioni pi\u00f9 convincenti, dal momento che tutto il pensiero socratico mal si concilia con un'immagine per cos\u00ec dire buddista di Socrate. Georges Dum\u00e9zil, per esempio, suggerisce quest'interpretazione: Critone e Socrate erano scampati a una malattia della mente, avendo tutt'e due carezzato l'idea della fuga; ma erano presto rinsaviti e non si erano sottratti alle leggi: questo sarebbe il debito che Socrate e Critone (ecco il perch\u00e9 di quel \"noi\" nelle parole del filosofo) hanno nei confronti di Asclepio.\nPersonaggi.\nI personaggi principali del dialogo sono:\nAltri personaggi presenti al momento della morte di Socrate: Apollodoro, Critob\u00f9lo (figlio di Critone), Erm\u00f2gene, Epigene, Eschine, Antistene, Ctesippo di Peania, Men\u00e8sseno, Fedonda di Tebe, Euclide e Terpsione di Megara. Platone \u00e8 invece stranamente assente, forse malato (59b): in realt\u00e0, nessun'altra fonte antica parla per quell'epoca di una malattia del filosofo, tanto grave da impedirgli di assistere il maestro nelle ultime ore. Con la sua assenza, Platone forse vuole affermare che il dialogo non sar\u00e0 una cronaca puntuale della morte di Socrate, quanto piuttosto, come afferma Centrone, una sua ricostruzione letteraria in linea con lo spirito dialogico del maestro. Pi\u00f9 precisamente Giovanni Reale, nella raccolta da lui curata dell\"Opera Omnia\" platonica, evidenzia: \u00abLa spiegazione pi\u00f9 probabile del fatto che Platone si citi qui come malato sarebbe questa: egli vuole rendere il lettore avvertito del fatto che quanto far\u00e0 dire a Socrate non \u00e8 la pura verit\u00e0 storica\u00bb. E alcune pagine oltre prosegue: \u00abPlatone non presenta in questi dialoghi un documento storico, ma mette in bocca a Socrate le proprie convinzioni metafisiche e fornisce la grandiosa dimostrazione del mondo intelligibile delle Idee e dell'essere metasensibile\u00bb.\nCornice del dialogo.\nEchecrate, membro della scuola pitagorica di Fliunte, chiede a Fedone di narrare a lui e ai suoi allievi le ultime ore di Socrate, poich\u00e9 le notizie giunte da Atene al riguardo sono poche e vaghe. Fedone, presente al momento dell'esecuzione, al contrario di Platone che si dichiara assente al momento narrato (espediente letterario), accetta di buon grado, e inizia a narrare ci\u00f2 che accadde quel giorno, riportando i discorsi intrattenuti da Socrate con i due filosofi tebani Simmia e Ceb\u00e8te. Il dialogo si svolge, per l'appunto, a Fliunte, presumibilmente nella famosa scuola pitagorica della citt\u00e0.\nDopo un mese di prigionia, \u00e8 infine giunto per Socrate il giorno dell'esecuzione, momento per lungo tempo rimandato, poich\u00e9 dovevano far ritorno le navi che ogni anno venivano mandate a Delo in onore di Apollo, per ringraziarlo di aver aiutato Teseo a liberare Atene dal pericolo del Minotauro (58b).\nIl dialogo di Platone \u00e8 l'unica fonte che riporta notizie circa questa leggenda attraverso le parole di Fedone: gli ateniesi avevano fatto voto ad Apollo, di mandare ogni anno a Delo una ambasceria sacra se le sette coppie di ragazzi e fanciulle, portati a Creta da Teseo per liberarla dal Minotauro, si fossero salvati; da allora tutti gli anni adempivano a quel rito e avevano istituito una legge secondo la quale dall'inizio della cerimonia (il momento in cui il sacerdote cinge di corone la poppa della nave) la citt\u00e0 si sarebbe dovuta conservare pura, bandendo le esecuzioni capitali e le guerre fino alla fine della cerimonia (ritorno della nave dal viaggio verso Delo). Solitamente il viaggio aveva la durata di un mese, ed \u00e8 per questo che Socrate dovette attendere un mese prima che la condanna venisse eseguita.\nAppresa la notizia dal messo degli Undici, Critone, Fedone e gli altri allievi della cerchia socratica si riuniscono attorno al maestro in carcere, per passare insieme a lui le ultime ore. Scena emblematica a cui si trovano di fronte \u00e8 la tranquillit\u00e0 d'animo del filosofo, il quale - dietro invito di Apollo, apparsogli in sogno - ha iniziato a comporre poesie, mettendo in musica i propri insegnamenti (60d-61c). In questo senso, Platone ci informa che il \"Fedone\" sar\u00e0 il \u00abcanto del cigno\u00bb di Socrate, come Socrate stesso ammetter\u00e0 in 85a.\nAnima e corpo.\nSocrate inizia a discutere della propria condizione di condannato a morte con quelli che saranno i suoi interlocutori nel dialogo: i tebani Simmia e Ceb\u00e8te, allievi del pitagorico Filolao (61d). Socrate afferma infatti che la sua condizione non \u00e8 affatto da compiangere, poich\u00e9 qualsiasi filosofo, in quanto tale, desidera morire; ci\u00f2 non significa, per\u00f2, che la morte debba essere ricercata attraverso il suicidio, perch\u00e9 sarebbe un atto empio. L'apparente contraddizione che si viene a creare si scioglie nel momento in cui Socrate prende in esame il fatto che, come affermano certi misteri, il corpo \u00e8 come un carcere, da cui non possiamo liberarci di nostra iniziativa: gli uomini sono infatti propriet\u00e0 degli d\u00e8i, e sarebbe un gesto oltremodo empio togliersi la vita senza che essi lo abbiano ordinato apertamente (62a-c). Ceb\u00e8te tuttavia obietta a Socrate che, se gli uomini si trovano veramente nelle mani di padroni cos\u00ec buoni e savi come sono gli d\u00e8i, non vi sarebbe alcun motivo di desiderare la morte. A tali parole, Socrate risponde enunciando quello che sar\u00e0 il fine del dialogo: il filosofo, quasi tenesse una seconda apologia, tenter\u00e0 di dimostrare che nulla di male pu\u00f2 accadere all'uomo buono n\u00e9 in vita n\u00e9 in morte, e che anzi, anche dopo la morte l'anima continuer\u00e0 ad esistere, sempre protetta da divinit\u00e0 benevole (63b-c).\nContinuando nella risoluzione del precedente paradosso, la morte \u00e8 intesa come separazione dell'anima dal corpo. Il filosofo non si cura del corpo e dei suoi piaceri, ma ambisce al perfetto sapere, che appartiene solo all'anima. La morte, dunque, in quanto liberazione dal corpo, \u00e8 una purificazione per l'anima; la vita del filosofo sar\u00e0 allora un continuo esercizio di preparazione alla morte (64a-68b). In questo senso solo i filosofi sono coraggiosi e temperanti, mentre gli altri uomini, paradossalmente, lo sono per paura e intemperanza: la virt\u00f9 infatti necessita la vera conoscenza e la purificazione da ogni altra passione, il che \u00e8 prerogativa del filosofo, non dell'uomo comune (68b-69e).\nCon questa prima dimostrazione generale si conclude la prima parte del dialogo.\nL'immortalit\u00e0 dell'anima.\nCome suggerito dal sottotitolo \u03a0\u03b5\u03c1\u03af \u03c8\u03c5\u03c7\u03ae\u03c2 (\"Sull'anima\"), l'argomento su cui Socrate ragioner\u00e0 insieme agli allievi nelle sue ultime ore (nella seconda e terza parte del dialogo) sar\u00e0 la sua certezza nell'immortalit\u00e0 dell'anima. La dimostrazione di tale tesi \u00e8 portata avanti con molta attenzione dal filosofo, cos\u00ec da persuadere completamente i suoi due interlocutori. Il timore di Socrate, il vero lutto da scongiurare, non \u00e8 infatti la propria morte, bens\u00ec la \u00abmorte del \"logos\"\u00bb: come afferma parlando con il giovane Fedone, bisogna impegnarsi con tutte le forze per giungere, attraverso la maieutica, a un risultato positivo per la propria indagine. In caso contrario, il rischio \u00e8 quello che il ragionamento muoia e, di conseguenza, si cada nella \"misologia\" - ovvero si inizi a diffidare del \"logos\" come strumento di indagine (89b-c).\nLe tre prove dell'immortalit\u00e0 dell'anima.\nIl discorso di Socrate sulla morte come distacco dell'anima dal corpo viene accettato di buon grado dai due tebani. Tuttavia, ci\u00f2 che ancora non li convince \u00e8 l'effettiva immortalit\u00e0 dell'anima una volta uscita dal corpo. Come afferma infatti Ceb\u00e8te, gli uomini \u00abtemono che, nell'atto medesimo in cui ella si distacca dal corpo e ne esce, subito come soffio o fumo si dissipi e voli via\u00bb. Inoltre, la persistenza dell'anima dopo la morte non basta per affermare che essa sia immortale: essa deve conservare anche \u00abpotere e intelligenza\u00bb, cio\u00e8 mantenere la propria coscienza individuale (70b).\nSocrate inizia ad argomentare la propria tesi, proponendo tre prove.\nDopo queste tre dimostrazioni Socrate passa a descrivere il destino che le anime avranno dopo la morte. Lasciato il corpo, l'anima buona (cio\u00e8 di chi ha praticato la filosofia e si \u00e8 astenuto dalla stoltezza del corpo), di natura invisibile, va verso un luogo altrettanto invisibile (l'Ade, nel suo significato etimologico); le anime di quanti, invece, si sono dedicati solo a ci\u00f2 che \u00e8 corporeo, risulteranno appesantite da tutte le impurit\u00e0 accolte e potranno solo vagare come fantasmi per tombe e sepolcri (81d). La seconda parte del dialogo termina poi con un ulteriore discorso di Socrate circa la virt\u00f9 dell'anima e l'importanza della filosofia.\nLa dottrina dell'anima-armonia.\nLa terza parte del dialogo inizia con un momento di stallo. Socrate e gli allievi rimangono in silenzio a riflettere su quanto appena detto, mentre Simmia e Ceb\u00e8te restano discosti a parlare tra di loro. Interrogati da Socrate, i due tebani affermano di non essere ancora del tutto persuasi e di avere altri dubbi circa l'effettiva immortalit\u00e0 delle anime. Per tale motivo, propongono a Socrate altre due obiezioni. Simmia afferma che il ragionamento proposto in precedenza si adatta anche all'idea che l'anima sia simile a un accordo musicale: come l'accordo \u00e8 prodotto da uno strumento e non gli sopravvive una volta che lo strumento \u00e8 rotto, allo stesso modo l'anima potrebbe essere un prodotto del corpo e dissolversi con esso. Ceb\u00e8te invece propone un'analogia con un tessitore di mantelli il quale, dopo aver fabbricato e usurato vari mantelli nel corso della propria vita, alla fine muore prima di aver consumato anche l'ultimo: non pu\u00f2 essere allora che anche l'anima, dopo aver vissuto varie vite, alla fine si dissolva e muoia come il tessitore?\nSocrate accetta queste due ultime obiezioni, ribadendo che dovr\u00e0 rispondervi subito, poich\u00e9 in futuro non ne avr\u00e0 pi\u00f9 l'opportunit\u00e0. Anzitutto, si sofferma su quanto detto da Simmia. Il filosofo tebano ha riproposto una teoria di probabile origine pitagorica, la dottrina dell\"anima-armonia\": poich\u00e9 infatti, dice Simmia, il corpo \u00e8 l'unione ben temperata di caldo e freddo, umido e secco, e via dicendo, \u00e8 possibile pensare che l'anima sia l'accordo che armonizza questi elementi - e che quindi, come qualsiasi armonia, essa scompaia con la scomparsa del corpo (85e-86d).\nDopo aver richiamato l'attenzione su alcuni punti condivisi delle precedenti dimostrazioni, Socrate obbietta a Simmia che l'anima non pu\u00f2 essere paragonata ad un accordo poich\u00e9, mentre l'anima governa il corpo e ne regola le passioni, l'armonia di uno strumento non pu\u00f2 governare lo strumento stesso; al contrario, subisce delle modificazioni a seconda di quelle cui va incontro lo strumento (92e4-93a7). Il tebano, accettando allora la dottrina della reminiscenza, deve rifiutare quella dell\"anima-armonia\" (94b-e). Inoltre, se tutte le anime fossero armonie, dovrebbero essere tutte uguali - mentre sono diverse - e dovrebbero sottostare ai desideri dei corpi, in quanto loro prodotti - mentre si \u00e8 detto che avviene l'esatto contrario (93a-95a).\nLa \u00abseconda navigazione\u00bb e la ricerca delle cause prime.\nPersuaso Simmia, Socrate deve ora rispondere a Ceb\u00e8te. Il tebano infatti, ben pi\u00f9 sottile dell'amico e concittadino, ha proposto un'obiezione tutt'altro che ingenua, la cui risposta richiede di cercare \u00abla causa (\"ait\u00eda\") della generazione e della corruzione delle cose\u00bb (96a). Pertanto, prima di rispondervi, il filosofo decide di richiamare l'attenzione sul metodo che si deve adoperare nelle indagini filosofiche.\nSocrate racconta di essersi dedicato in giovent\u00f9 allo studio della natura, e di aver indagato le cause di tutte le cose senza per\u00f2 riuscire a rintracciare una causa prima. Sconfortato da risultati cos\u00ec deludenti, che per di pi\u00f9 lo avevano confuso su quanto gi\u00e0 sapeva, Socrate racconta di aver pensato di abbandonare quel genere di studi, finch\u00e9 un giorno non sent\u00ec leggere \u00abda un tale\u00bb (forse da Archelao, suo maestro) alcuni passi del libro di Anassagora, in cui veniva addotta come causa di tutte le cose una mente ordinatrice (\"nous\"). Entusiasta, il giovane Socrate si era affrettato a leggere l'opera di Anassagora, ma la delusione fu grande quando si accorse che il filosofo riduceva tutto a cause materiali, come l'aria, l'etere, l'acqua (98c). Secondo simili tesi, commenta Socrate, sarebbe come cercare di spiegare la sua presenza in carcere adducendo a cause i suoi nervi e la conformazione dei suoi muscoli, invece che la sua scelta di accettare la decisione del tribunale.\nFu cos\u00ec che, non trovando n\u00e9 maestri n\u00e9 soluzioni, Socrate decise di mutare \u00abmodo di navigazione\u00bb, ricorrendo qui alla nota metafora della \"seconda navigazione\" (99d; ad essa sembra far riferimento anche Simmia in 85d). Non vi \u00e8 tra gli studiosi un'interpretazione condivisa di questa metafora, ma sembra comunque chiaro che Socrate abbia deciso di abbandonare lo studio degli enti (gli oggetti sensibili) per dedicarsi a quello delle cause prime, ben pi\u00f9 difficoltoso. Come appare infatti dalla metafora dell'acqua in 99d5-6, non \u00e8 possibile guardare direttamente le cose senza finire accecati: \u00e8 dunque necessario ricorrere ad un filtro, ovvero ai discorsi (\"logoi\"). Rivolgendosi ai \"logoi\" \u00e8 per\u00f2 facile perdersi. Per porre rimedio a questo pericolo, afferma Socrate, \u00e8 necessario procedere con cautela: partendo da una regola generale, riconosciuta ben solida, se ne trarranno le conseguenze, le quali andranno messe in relazione con l'ipotesi di partenza, cos\u00ec da valutare se sono d'accordo oppure no, e quindi se sono accettabili o meno. Nel caso, poi, si dovesse dar ragione dell'ipotesi di partenza, bisogner\u00e0 procedere allo stesso modo, ponendo via via altre ipotesi di valore sempre pi\u00f9 universale, fino a raggiungere l'universalit\u00e0 massima (101c-e). In questo modo \u00e8 possibile scoprire le cause prime (cio\u00e8 le cose in s\u00e9, le idee) e quindi, per esempio, affermare che, se di due uomini uno \u00e8 pi\u00f9 alto dell'altro, il primo non supera il secondo per la testa, ma perch\u00e9 partecipa dell'idea della grandezza.\nL'ultimo argomento.\nFatte queste premesse, Socrate pu\u00f2 ora occuparsi dell'obiezione di Ceb\u00e8te. Nel precedente ragionamento si \u00e8 detto che le cause prime sono le idee, di cui partecipano gli oggetti sensibili (100a). Ora, le realt\u00e0 in s\u00e9 hanno la caratteristica di non accettare in s\u00e9 il proprio contrario - senza con ci\u00f2 negare la legge secondo cui il contrario nasce dal contrario, poich\u00e9 se il piccolo nasce dal grande, non per questo partecipa dell'idea del grande. Anche tra le cose, accade lo stesso: alcuni oggetti partecipano di uno solo dei contrari (per esempio, la neve del freddo, il due del pari), e quando ad essi si avvicina qualcosa che partecipa dell'idea contraria, essi o periscono o vanno via. Per esempio, la neve, che per essenza \u00e8 fredda, se avvicinata al caldo si scioglie, e lo stesso i numeri pari, se sommati a quelli dispari diventano dispari (103c-105b).\nQuesto ragionamento viene applicato all'obiezione in campo: anche l'anima infatti partecipa essenzialmente di un'idea, quella della vita, e per questo motivo essa non potr\u00e0 morire, poich\u00e9 altrimenti l'idea della vita non sarebbe pi\u00f9 vita; perci\u00f2, quando l'anima entra in contatto con la morte, non potendo accogliere su se stessa tale idea, essa se ne andr\u00e0 via salva e incorrotta (106e). Socrate ha cos\u00ec dimostrato una volta per tutte che l'anima \u00e8 per essenza immortale e incorruttibile. A Simmia e Ceb\u00e8te non resta che concordare con lui che bisogna prendersi cura della propria anima, e mantenerla sana attraverso l'esercizio della virt\u00f9.\nIl mito escatologico.\nMa Simmia, nonostante non possa confutare gli argomenti di Socrate, non riesce ancora ad essere completamente persuaso (107a-b). Socrate allora racconta, come conclusione del dialogo, un mito escatologico/geografico, il quale descriver\u00e0 quello che - ragionevolmente - dovrebbe essere il destino delle anime dopo la morte (108c-115a).\nLa Terra, afferma Socrate, \u00e8 una sfera posta al centro dell'universo, ma quella che noi uomini conosciamo e abitiamo non \u00e8 che una sua parte. Essa \u00e8 infatti come una grotta sovrastata dall'aria, di cui noi abitiamo la parte interna - situazione paragonabile a quella degli organismi marini, i quali, vivendo sott'acqua, pensano che il limite del mondo sia il cielo. Ora, sulla terra, a sua volta, esistono altre cavit\u00e0 e altre voragini, la principale delle quali \u00e8 quella che Omero e i poeti chiamano Tartaro, in cui confluiscono tutte le acque dei fiumi e dei mari e da cui poi escono di nuovo. In questo luogo, inoltre, vi sono vari fiumi che non mescolano mai le proprie acque, tra i quali i quattro principali sono l'Oceano, l'Acheronte (che, attraversando luoghi deserti, alla fine giunge all'Acherusiade, dove sono convogliate le anime dei morti prima della loro \"palingenesi\"), il Piriflegetonte (in cui scorrono i lapilli e la lava che poi eruttano dai vulcani) e lo Stige (che nasce dalla palude Stigia).\nPer quanto riguarda il destino delle anime nell'Oltretomba, esse dovranno dapprima essere sottoposte a giudizio, in modo da distinguere quelle buone da quelle cattive: le buone ricevono un premio, le cattive vengono relegate per sempre nel Tartaro - o in altro luogo, secondo la colpa -, mentre quelle la cui vita non \u00e8 stata n\u00e9 buona n\u00e9 cattiva vengono raccolte nella palude dell'Acherusia, dove dovranno purificarsi in vista dei premi futuri.\nLa morte di Socrate (e della tragedia).\nDopo tanti discorsi, viene per\u00f2 il momento per Socrate di abbandonare questa vita. La scena descritta da Platone, tuttavia, non \u00e8 tragica: l'intero dialogo ha infatti dimostrato che all'uomo buono, che ha esercitato la filosofia per tutta la vita, non pu\u00f2 succedere nulla di male n\u00e9 in vita n\u00e9 in punto di morte. Si viene cos\u00ec delineando l'immagine di Socrate come anti-eroe tragico, e il \"Fedone\" risulta in questo modo l'anti-tragedia per eccellenza. \nSi consuma in questo modo quella che Nietzsche ne \"La nascita della tragedia\" definisce la morte del tragico e dell'elemento dionisiaco in esso contenuto, ad opera dell'apollineo Socrate. Socrate, con la propria morte, dimostra nella pratica ci\u00f2 che era andato spiegando durante la propria vita: non pu\u00f2 succedere che il saggio soffra senza colpa a causa del proprio destino, ma anzi, gli d\u00e8i non gli imputeranno dolore e sofferenza. Questo \u00e8 il pi\u00f9 puro insegnamento che il \"logos\" socratico ci ha lasciato, la certezza, secondo ragione, che chi vive una vita morigerata, dedita alla filosofia e alla cura della propria anima, non deve temere alcun male.\nGiunta l'ora, Socrate abbandona i propri allievi per congedarsi dai parenti, quindi si lava e, date le ultime raccomandazioni ai suoi cari, ribadisce a Critone che gli sta appresso di non preoccuparsi per la propria sepoltura, poich\u00e9 la sua anima verr\u00e0 liberata dal carcere in cui \u00e8 stata rinchiusa per tanto tempo. Dopodich\u00e9, preso il \"pharmakon\" (la tradizione vuole fosse cicuta, ma i sintomi descritti hanno indotto alcuni interpreti a metter in dubbio tale notizia), trangugiatolo tutto d'un fiato - non prima di aver chiesto se fosse possibile offrirne in libagione agli d\u00e8i - Socrate muore.\nSi riporta di seguito la celeberrima conclusione del dialogo (118a), nella \u00abclassica\u00bb versione di Manara Valgimigli:"}
{"id": "421123", "revid": "119631306", "url": "https://it.wikipedia.org/wiki?curid=421123", "title": "Senoverso", "text": "In matematica, il senoverso (dal latino \"sinus versus\"), \u00e8 una funzione goniometrica definita come:\nQuesta funzione e quella del seno si trovano per la prima volta nel trattato indiano \"Surya Siddhanta\" di astronomia, e immediatamente dopo negli scritti di Aryabhata, matematico indiano, che compil\u00f2 una tavola di dette funzioni. La funzione seno era denominata \"Jua\"; quando ruotata di 90\u00b0, ed ancora limitata dall'arco, divenne \"utkramajya\" o \"utramadjia\" (versed sine/seno ruotato/senoverso).\nEsistono altre funzioni correlate, tra cui:\nStoria ed applicazioni.\nStoricamente, il senoverso era considerato una delle pi\u00f9 importanti funzioni goniometriche, ma ha perso popolarit\u00e0 in tempi moderni a causa della disponibilit\u00e0 di computer e calcolatrici scientifiche. Quando formula_9 tende a zero, formula_10 \u00e8 la differenza tra due valori quasi uguali, per cui un utilizzatore di una tavola trigonometrica contenente solo i valori del coseno necessiterebbe una grandissima accuratezza, rendendo conveniente delle tavole separate con i valori stessi del senoverso. Persino con l'uso del computer, l'errore di arrotondamento rende consigliabile per piccoli valori di formula_9 l'uso della formula formula_12 al posto di formula_13. Un ulteriore vantaggio storico del senoverso \u00e8 che \u00e8 sempre non negativo, cosicch\u00e9 il suo logaritmo \u00e8 definito ovunque eccetto per i singoli valori dove \u00e8 zero. Pertanto si possono usare le tavole dei logaritmi per le moltiplicazioni nelle formule che implicano dei senoversi.\nDi fatto, la pi\u00f9 antica tavola dei valori delle funzioni goniometriche sopravvivente, del IV-V secolo \"siddhantas\" dall'India, era solamente una tavola di valori per il seno ed il senoverso (con incrementi di 3,75\u00b0 da 0\u00b0 a 90\u00b0). Ci\u00f2, forse, \u00e8 meno sorprendente considerando anche che il senoverso compariva come passo intermedio nella applicazione della formula di bisezione formula_14, derivata da Tolomeo, e che fu utilizzata per produrre tali tavole.\nL'emisenoverso, inoltre, era importante nella navigazione in quanto appare nella formula dell'emisenoverso, che viene impiegata per calcolare accuratamente le distanze su una sfera date le posizioni angolari (per esempio longitudine e latitudine). Si potrebbe usare direttamente il senoverso, ma l'avere una tavola dell'emisenoverso . Il termine emisenoverso apparentemente venne coniato nei testi di navigazione per appunto per tale applicazione (vedasi riferimenti).\nPer quanto concerne il seno, l'etimologia risale ad una errata traduzione del XII secolo dal sanscrito jiva tramite l'arabo. Per contrapporlo al senoverso (sinus versus), la funzione goniometrica seno, ordinaria, storicamente veniva talvolta chiamata seno verticale (sinus rectus). Il significato di questi termini risulta evidente se per le loro definizioni si guarda alle funzioni nel contesto originale, un cerchio unitario, mostrata alla destra. Per una corda verticale formula_15 del cerchio di raggio unitario, il seno dell'angolo formula_9 (met\u00e0 dell'angolo sotteso all'arco formula_17) \u00e8 il segmento formula_18 (la semicorda). Per contro, il senoverso di formula_9 \u00e8 il segmento formula_20 dal centro della corda al centro dell'arco. (pertanto la somma di formula_21 e formula_22 \u00e8 il raggio formula_23 Rappresentati in questo modo, il seno \u00e8 verticale (rectus) mentre il senoverso \u00e8 rovesciato sul suo lato (versus); entrambi sono segmenti da formula_24 al cerchio. Questa figura illustra pure la ragione per cui la funzione senoverso venne talvolta chiamata sagitta, latino per freccia, dall'uso arabico di \"sahen\" di uguale significato. Se l'arco formula_17 viene visto come un arco e la coda formula_15 come la sua corda, allora la funzione senoverso formula_20 \u00e8 chiaramente l'asticciola della freccia.\nUlteriormente, proseguendo nella interpretazione del seno come \"verticale\" e del senoverso come \"orizzontale\", sagitta \u00e8 pure un sinonimo obsoleto di ascissa.\nUn periodo formula_28 di una forma d'onda del senoverso, o pi\u00f9 comunemente dell'emisenoverso, viene comunemente impiegato nella teoria di elaborazione dei dati e dei controlli come forma di impulso o finestra, perch\u00e9, considerando il l'emisenoverso, passa dolcemente da zero ad uno (continua nei valori e pendenza) e ritorna a zero. Per queste applicazioni gli viene attribuito il nome di filtro a coseno sopraelevato.\nSenoverso di curve e corde arbitrarie.\nIl termine senoverso \u00e8 pure talvolta utilizzato per descrivere le deviazioni dalla dirittura di curve piane arbitrarie di cui il cerchio ne \u00e8 un caso particolare. Data una corda tesa da due punti di una curva, la misura della distanza formula_29, sull'asse della corda, tra la corda e la curva \u00e8 denominata misura di senoverso. Per una linea retta il senoverso di qualsiasi corda \u00e8 zero, quindi questa misura caratterizza la dirittura di una curva. Al limite, come la lunghezza formula_30 della corda tende a zero, il rapporto formula_31 tende alla curvatura istantanea.\nQuesta utilizzazione \u00e8 comune particolarmente nel trasporto ferroviario, dove descrive la misura di dirittura dei binari."}
{"id": "421127", "revid": "38120", "url": "https://it.wikipedia.org/wiki?curid=421127", "title": "On The Night", "text": ""}
{"id": "421128", "revid": "110157", "url": "https://it.wikipedia.org/wiki?curid=421128", "title": "Le Vaud", "text": "Le Vaud (toponimo francese) \u00e8 un comune svizzero di 1\u00a0265 abitanti del Canton Vaud, nel distretto di Nyon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "421130", "revid": "8911", "url": "https://it.wikipedia.org/wiki?curid=421130", "title": "Fedone (dialogo)", "text": ""}
{"id": "421136", "revid": "32658", "url": "https://it.wikipedia.org/wiki?curid=421136", "title": "Arcidiocesi metropolitana di Reggio Calabria-Bova", "text": ""}
{"id": "421138", "revid": "110157", "url": "https://it.wikipedia.org/wiki?curid=421138", "title": "Vich", "text": "Vich (toponimo francese) \u00e8 un comune svizzero di 980 abitanti del Canton Vaud, nel distretto di Nyon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "421140", "revid": "287204", "url": "https://it.wikipedia.org/wiki?curid=421140", "title": "Leke Dukagjini", "text": ""}
{"id": "421141", "revid": "38120", "url": "https://it.wikipedia.org/wiki?curid=421141", "title": "Alchemy- Dire Straits Live", "text": ""}
{"id": "421142", "revid": "116624861", "url": "https://it.wikipedia.org/wiki?curid=421142", "title": "Sesto tomo dell'io", "text": "Il Sesto tomo dell'io (1799-1800 o 1800-1801) \u00e8 un abbozzo di romanzo autobiografico di Ugo Foscolo rimasto incompiuto nella forma di silloge di brani. Pu\u00f2 essere considerato come il tentativo fino ad allora pi\u00f9 ardito di riforma del romanzo italiano ed \u00e8 un \"luogo\" privilegiato della produzione foscoliana in cui \u00e8 possibile cogliere l'influenza di Sterne, e in particolare del \"Tristram Shandy\".\nIn questi brani l'autore fa riferimento a se stesso con il nome di Lorenzo: abbastanza scontati i riferimenti al personaggio dell'Ortis e al nome di battesimo di Sterne, ovvero Laurence. Nelle intenzioni di Foscolo il \"Sesto tomo\" doveva raccontare il ventitreesimo anno di vita dell'autore-protagonista ed essere parte di un pi\u00f9 vasto progetto (l\"'Io\" appunto) che ne raccontasse tutta l'esistenza.\nNell'\"Avvertimento\", Foscolo afferma:\nQuello che possiamo leggere oggi \u00e8 solo un insieme di brani slegati, ma in questi \u00e8 possibile individuare in modo piuttosto evidente la lezione sterniana, che si palesa nel ricorso alla scrittura ironica e dissacrante, nel punto di vista autoironico, nelle frequenti digressioni e riflessioni metanarrative.\nNonostante l'autore scriva in prima persona, e nonostante il 4 maggio rappresenti una data per vari versi significativa nella sua esperienza personale e letteraria, la scontata equazione secondo cui egli dovrebbe coincidere con il protagonista \u00e8 messa in discussione da diversi elementi. L'anno in cui Foscolo probabilmente scrive il \"Sesto tomo\", infatti, \u00e8 il ventiduesimo della sua vita, alcuni dati biografici sono deliberatamente alterati e le regole del genere romanzesco sono sovvertite in un singolare esperimento narrativo.\nMancano anche l'accordo sul titolo esatto dell'opera - a patto che dovesse esserci - e sulla data di composizione, per quanto gli appunti debbano essere collocati \u00ab con ogni probabilit\u00e0, all'inverno 1799-1800, quando il Foscolo era fuori d'Italia, a Nizza \u00bb. \u00c8 inoltre possibile che i libri precedenti e seguenti al \"Sesto tomo\" non fossero stati nemmeno progettati dall'autore, il quale avrebbe in tal modo aggiunto un ulteriore elemento al suo tentativo di abbattimento delle convenzioni romanzesche. Il proposito sperimentale, pertanto, potrebbe essere preminente rispetto alle esigenze autobiografiche.\nIl primo editore di queste carte, Giuseppe Chiarini, gli diede nel 1890 il titolo di \"Frammenti di un romanzo autobiografico\". Il ritrovamento di altri fogli condusse alle edizioni di Severo Peri (1910), Vittorio Cian (1913, all'interno delle \"Prose\") e Mario Fubini (Tra le \"Prose d'arte\", nel quinto volume della lemonierriana \"Edizione Nazionale delle Opere\", 1951).\nPi\u00f9 recentemente il \"Sesto tomo dell'io\" \u00e8 stato pubblicato, a cura di Maria Serena Sapegno, per i tipi delle Edizioni Croce (marzo 2019), nella collana Participio Passato ISBN 9788864023281."}
{"id": "421143", "revid": "15756", "url": "https://it.wikipedia.org/wiki?curid=421143", "title": "Chiesa di Santo Stefano al Ponte", "text": "La chiesa di Santo Stefano al Ponte \u00e8 un luogo di culto cattolico situato a Firenze nei pressi del Ponte Vecchio, cui deve il suo nome. Si trova nella piccola omonima piazza Santo Stefano. La chiesa \u00e8 il risultato di pi\u00f9 interventi nel corso dei secoli. Tra questi spicca quello seicentesco che rimodell\u00f2 l'interno, creando un'originalissima architettura di linee spezzate, priva di qualsiasi curva.\nStoria.\nDal Medioevo al XVIII secolo.\nSanto Stefano al Ponte Vecchio \u00e8 documentata gi\u00e0 nel 1116, nel primo elenco di chiese fiorentine conosciuto, anche se probabilmente venne fondata molto tempo prima. Le leggende cittadine tramandate dal Basso Medioevo in poi, la vogliono esistente ai tempi di Carlo Magno, tanto che sull'antico portale delle chiesa era inchiodato un ferro di mula che si diceva perso dall'imperatore mentre si receva a Roma per l'incoronazione dell'anno 800. Oltre che Santo Stefano \"ad pontemm\", la chiesa era detta anche \"ad portam ferream\", con riferimento ai battenti ricoperti di metallo della vicina Porta Santa Maria, e anche \"dei Lamberti\", da una delle prime famiglie che la patronava.\nAltre famiglie che vi tennero tombe e cappelle furono i Gherardini di Montagliari (sepoltura di Lotteringo Gherardini, morto nel 1303), i Girolami, i Riccomanni, i Baldovinetti, i Bertoldi, i Bellandi, i Ragaletti, i Gucci e i Bartolommei, tutte residenti nella sua parrocchia.\nFra XIII e XIV secolo essa assunse l'aspetto attuale con tre monofore nella parte superiore ed un portale al centro in marmo bianco e verde (1233 circa): venne creata la navata unica, pi\u00f9 lunga e pi\u00f9 larga, vennero aggiunte le tre cappelle del coro e rifatto il tetto con capriate a vista, probabilmente dipinte. Qui si riunirono temporaneamente alcune Arti di Firenze tra XIII e XIV secolo, come l'Arte dei Fabbri, dei Chiavaioli o quella dei Legnaioli.\nLa chiesa doveva godere di una certa reputazione se in occasione dell'elezione dei capi della citt\u00e0 era riservato al priore di Santo Stefano l'onore di celebrare la messa. Nel XV secolo venne creato il chiostro, che presenta delle bifore in pietra serena dal taglio brunelleschiano.\nPassata agli Agostiniani della Congregazione di Lecceto nel 1585, la chiesa venne unita dal 1591 alla demolita San Pier Scheraggio e a partire da quel periodo fu oggetto di radicali ristrutturazioni specialmente nel Seicento. Gli Agostiniani acquistarono nel 1515 anche l'edificio limitrofo, detto \"Torre degli Importuni\". I primi interventi nella chiesa riguardarono la creazione di nuovi altari laterali, secondo i dettami del Concilio di Trento. Tra il 1631 e il 1641 l'interno venne completamente rimodellato, su progetto di un architetto ignoto (forse Andrea Arrighetti o Ferdinando Tacca) e probabilmente con un consistente apporto creativo anche del committente stesso, Anton Maria Bartolommei; i lavori vennero portati a compimento dagli eredi del marchese nel 1655. Furono riadattati anche il coro e la cripta.\nNel 1783 Santo Stefano ottenne anche il titolo della scomparsa chiesa di Santa Cecilia, ricevendone molti arredi e venendo riconsacrata dall'arcivescovo Antonio Martini come prioria dei Santi Stefano e Cecilia il 14 ottobre 1787. Dal 1790, per qualche anno, vi si riun\u00ec la Compagnia di Sant'Anna dei Palafrenieri.\nAttribuzione e modelli.\nMolto discussa \u00e8 l'attribuzione dell'architettura di Santo Stefano nella redazione seicentesca. In base ai documenti d'archivio si sono trovati i nomi di Andrea Arringhetti, che per\u00f2 \u00e8 noto solo come ingegnere idraulico, e di Ferdinando Tacca, che per\u00f2 viene pagato solo per le opere di scultura. Alcuni hanno fatto il nome di Pietro Tacca (Paatz e altri), ma ci\u00f2 \u00e8 dovuto a un errore di interpretazione dei documenti originali, dove il grande scultore \u00e8 citato solo come padre di Ferdinando.\nUn'ipotesi tra le pi\u00f9 accreditate \u00e8 quella che vuole attivo nel processo creativo lo stesso committente, il marchese Anton Maria Bartolommei, che vi \"operava a suo capriccio\". L'originale uso delle linee spezzate al posto delle curve non ha una spiegazione certa, ma un'ipotesi lo collega alle teorie di Galileo Galilei, del quale il Bartolommei fu estimatore, secondo le quali la scienza riconduceva il divino e l'incomprensibile a forme intelligibili tramite esperimenti: analogamente per arrivare a calcolare con una certa esattezza il cerchio (simbolo del divino) si doveva procedere a successive approssimazioni sulle spezzate dei poliedri.\nL'uso sistematico del dodecaedro e delle volte sfaccettate in architettura sembrano essere senza precedenti, fatti unici come altre opere fiorentine di estrema originalit\u00e0 (come il prospetto sul cortile di Palazzo Pitti dell'Ammannati o il Palazzo Zuccari). Il modello pi\u00f9 vicino per lo schema generale della disposizione architettonica \u00e8 rintracciabile nella Cappella dei Principi di San Lorenzo o in opere michelangiolesche come le absidi esterne di San Pietro in Vaticano o ancora in opere a base ottagonale come la tribuna degli Uffizi del Buontalenti o la fontana del Carciofo dell'Ammannati. Questi modelli per\u00f2 non sono sufficienti a spiegare l'interno di Santo Stefano, con l'arcone cos\u00ec alto, con gli inserti in pietra serena sfaccettata, che sembrano simili piuttosto alle fantastiche costruzioni degli stipi in legno e pietre dure.\nXIX e XX secolo.\nDurante le ristrutturazioni del centro cittadino tra la fine del XIX e l'inizio del XX secolo, a Santo Stefano pervenne la grandiosa scalinata con balaustra, capolavoro manierista di Bernardo Buontalenti, dalla basilica di Santa Trinita (che era stata ristrutturata riportandola alle forme gotiche) e altri arredi tra cui l'altare di Giambologna. Anche Santo Stefano venne quindi radicalmente restaurata, ritrovando le bifore romaniche sulla facciata e la nicchia gotica all'interno, mentre la cripta veniva travolta con la costruzione di muri di sostegno per tenere la scalinata di Santa Trinit\u00e0.\nLa chiesa \u00e8 stata duramente colpita nell'ultima guerra mondiale e dall'alluvione del 1966. In particolare il 4 agosto 1944 le truppe tedesche in ritirata, con l'obiettivo di coprire di macerie tutti gli accessi al ponte Vecchio, distrussero tutti gli edifici a ridosso di via Por Santa Maria, sfollando preventivamente la popolazione. Particolarmente tragica fu la vicenda per parroco di Santo Stefano, Pietro Veneziani che, essendo priore e quindi reponsabile a vita della sua chiesa, a 92 anni si rifiut\u00f2 di abbandonare l'edificio, tanto che pur mobilitato l'arcivescovo, si riusc\u00ec solo a farlo andare nell'androne di palazzo Bartolommei, collegato alla chiesa stessa, dove venne ritrovato morto dopo le esplosioni.\nIl 31 ottobre 1981 venne riaperta al culto, al termine di una mostra intitolata \"Firenze e la Toscana religiosa nel Cinquecento\" (16 marzo - 15 giugno 1980), con un nuovo parroco. Venne all'epoca pubblicato un libretto di \"Cenni storico-artistici\". Nel 1986 venne di nuovo soppressa per la riduzione delle parrocchie nel centro storico cittadino a causa dello spopolamento. In quell'occasione l'arcidiocesi cancell\u00f2 ben 180 parrocchie. A Santo Stefano, in particolare nella sagrestia, nella Cappella degli Orafi e in altri vani attigui alla chiesa, confluirono opere d'arte provenienti dalle chiese non pi\u00f9 officiate che andarono a costituire il nucleo iniziale del Museo diocesano.\nDa allora la chiesa, per alcuni anni, divenne l\"auditorium\" dell'Orchestra regionale toscana.\nIn occasione dell'attentato di via dei Georgofili del 27 maggio 1993 sub\u00ec gravi danni, ma venne presto restaurata. In quell'occasione venne anche riscoperto un affresco quattrocentesco di scuola botticelliana raffigurante \"Tobia e l'arcangelo Raffaele\", in un vano presso l'altare di Santo Stefano inglobato nel Palazzo Bartolommei, che un tempo dava direttamente sull'antico tracciato di via Lambertesca.\nA partire dal 2015, Santo Stefano al Ponte ospita le mostre interattive di Crossmedia Group, che per quanto suggestive sotto certi aspetti, impediscono con le loro proiezioni a 360\u00b0 di poter ammirare l'unicit\u00e0 dell'architettura interna, facendone di fatto un ostaggio di mostre commerciali che niente hanno a che fare con la lunghissima storia dell'edificio.\nDescrizione.\nLe fasi costruttive di Santo Stefano al Ponte sono essenzialmente tre: una romanica, della quale resta solo la parte inferiore della facciata, una gotica e una del barocco fiorentino.\nFacciata.\nLa facciata conserva tracce dell'assetto romanico nella parte inferiore. Al centro si apre un portale sormontato da lunetta a tutto sesto (con un oculo) e incorniciato da un ricco paramento bicromo in marmo bianco e marmo verde di Prato. Le due porte laterali sono di struttura simile ma pi\u00f9 piccole e prive di incrostazioni marmoree: la loro presenza rivela come anticamente la chiesa dovesse essere a tre navate. Nelle lunette laterali si trovano due rosoncini a forma di ruota e sopra di esse si aprono due bifore con colonnina e archivolto incrostato di marmi bicolore. La parte superiore della facciata ha un paramento a bozze pi\u00f9 lisce e regolari che tradisce una datazione pi\u00f9 moderna, fatta tra il XIII secolo e gli inizi del XIV. Vi si aprono tre finestre ad arco e una nicchia centrale con colonnine su peducci. Il coronamento a capanna \u00e8 decorato da archetti pensili.\nInterno.\nLa parte pi\u00f9 antica, di epoca gotica, \u00e8 quella fino al terzo altare laterale; la parte finale della navata \u00e8 successiva, con il tetto pi\u00f9 alto di circa due metri e finestre lucifere nel muro di collegamento.\nI grandi altari cinquecenteschi ai lati riprendono il modello di quelli vasariani in Santa Croce, con timpano spezzato con medaglioni al centro, che in questo caso portano il monogramma di San Bernardino da Siena, forse in visita alla chiesa nel 1424. Si ha anche notizia di una pala del Beato Angelico commissionata dai Gherardini nel 1418 per adornare la propria Cappella ed oggi perduta.\nIl complesso delle decorazioni seicentesche volute dal marchese Bartolommei \u00e8 imponente e ricco, ma non sovraccarico, secondo l'attenta misura del barocco fiorentino. La tribuna si apre con un grande fondale scenografico alla navata, che fa correre lo sguardo dell'osservatore in altezza e in profondit\u00e0. Le membrature architettoniche sono tutte in pietra serena, che, secondo il pi\u00f9 classico stile fiorentino-brunelleschiano, spiccano sull'intonaco bianco delle pareti. Il gioco di luci e ombre creato dai minuti elementi geometrici (i rilievi a scacchi, le spezzate, le sfaccettature, i dentelli) crea un effetto di \"brulichio ordinato\", che non d\u00e0 all'occhio un attimo di posa. Ogni elemento curvilineo \u00e8 accuratamente evitato: al posto del cerchio si trova il dodecaedro, al posto dell'arco una spezzata di sette lati (semi-dodecaedro), al posto della base curva nicchie e cupola a spicchi.\nIl presbiterio \u00e8 diviso in tre partizioni: la tribuna-cappella centrale e due cappelle laterali (delle quali per\u00f2 quella di sinistra \u00e8 finta). La cappella centrale \u00e8 inquadrata da un grande pseudo-arco (in realt\u00e0 \u00e8 un semi-dodecaedro) poggiante su poderosi pilastri con capitelli corinzi. Le facce centrali dei pilastri sono lisce, mentre quelle angolari contengono una decorazione a scacchiera con gigli, evidente richiamo allo stemma araldico dei Bartolommei. Oltre la trabeazione si trova un secondo ordine con lesene, finestre timpanate e balaustra in pietra serena, dove si apre anche la cantoria con l'organo. Sopra si imposta la cupola a spicchi, con tamburo e oculi, in omaggio a Santa Maria del Fiore.\nIn alto, nella navata, le capriate sono impostate su un cornicione sporgente retto da mensole a volute d'acanto. Il fregio sottostante \u00e8 composto da oculi pseudo-ovali (anche qui tornano le linee spezzate) intervallate da rilievi di cherubini.\nAssai suggestiva \u00e8 la scalinata con balaustra marmorea, capolavoro del Buontalenti (1574), proveniente da Santa Trinita. I gradini assomigliano alle valve di una conchiglia a spira o alle ali di un pipistrello, che interrompono lo schema di linee rette della balaustrata.\nControfacciata.\nSulla controfacciata si trovano la lastra tombale di Ferdinando Bartolommei (1870), col medaglione col profilo opera di Pio Fedi, e un'acquasantiera in marmo di Carrara, databile al XVI secolo ma legata a stilemi ancora quattrocenteschi, vicini allo stile di Benedetto da Rovezzano (l'acquasantiera faceva parte di una coppia, ma quella di destra venne distrutta nel 1944).\nParete destra.\nLe pale di altare sono attualmente in restauro e riordino, per cui se ne d\u00e0 un elenco in una sezione a parte, poich\u00e9 la collocazione sugli altari non \u00e8 certa (alcune si trovano nel museo, altre in deposito).\nIl primo altare che si incontra sulla parete destra ha un portale in pietra serena con timpano spezzato e due paraste con capitelli corinzi; una lapide riporta l'epitaffio di Francesco Zannoni, morto nel 1815, mentre sull'architrave si trova la scritta \"Societas Sancti Lucae\", che indica il passaggio verso la cappella della Compagnia di San Luca (post 1630). La pala d'altare era una \"Crocifissione\" di maestro anonimo.\nIl secondo altare aveva una tela di Matteo Rosselli. Il terzo \u00e8 detto \"di San Nicola di Tolentino\" ed era patrocinato dai Tebaldi: vi si trovava una teca neogotica con una scultura in cera policroma del XVIII secolo, raffigurante l\"Ecce Homo\", oggi in deposito. Il quarto altare \u00e8 dedicato a Santa Cecilia e, come testimonia la scritta in alto, era stato usato in precedenza dalla Compagnia di San Luca. Il quinto altare \u00e8 detto \"del Crocifisso\", per il \"Crocifisso\" in legno policromo del 1576, circondato da un affresco di Niccol\u00f2 Lapi con \"Maria, San Giovanni e altre due figure\" (fine XVII-inizio XVIII secolo); in altro si trova l'organo seicentesco di fattura toscana. Prima della zona del presbiterio si incontra la sepoltura del sacerdote Giovanni Nardi.\nParete sinistra.\nIl prima altare di sinistra \u00e8 intitolato a santa Caterina d'Alessandria e patrocinato un tempo dai Botticini: accanto all'altare si trova un epitaffio a Giovanni Battista Zannoni, del 1832 e poco pi\u00f9 avanti la lastra tombale di Michele Baldini (1821. Il portale in pietra serena fa coppia con quello sul lato opposto, con lo stemma Bartolommei e un medaglione in alto con affresco di un busto di prelato. Il secondo altare era della famiglia Gucci-Tolomei e nel medioevo doveva essere una vera e propria cappella, con affreschi di Giottino, con una tavola di Mariotto di Nardo del 1412; l'altare era intitolato a San Paolo e nel 1765 divenne l'altare del Sacramento.\nIl terzo altare \u00e8 in realt\u00e0 un grande nicchia gotica, simile alle cappelle minori di Santa Maria del Fiore; conserva l'altare in marmo e pietre dure del 1836 che un tempo era l'altare maggiore di Santo Stefano e che venne qui spostato nel 1894-1895. Qui si trova l'opera forse pi\u00f9 significativa realizzata appositamente per Santo Stefano al Ponte, il paliotto bronzeo col bassorilievo del \"Martirio di Santo Stefano\", di Ferdinando Tacca del 1656. Sul muro di fondo si trova un tabernacolo in pietra serena che ospita il rilievo marmoreo di una \"Madonna col Bambino\", attribuita al Maestro delle Madonne di marmo, vicino a Mino da Fiesole e Desiderio da Settignano.\nIl quarto altare, dedicato a san Zanobi, era patrocinato dai Giardini-Girolami, poi dai Covoni; risale al 1451 e venne ricostruito nel 1745. Il quinto era dei Bartolommei e dedicato alla Madonna della Cintola\nCappella Bellandi.\nLa cappella laterale del presbiterio era anticamente dei Bellandi e qui nel XIV secolo esisteva una tavola dipinta di Taddeo Gaddi. Oggi sull'altare si trova una \"Vergine\" di autore ignoto del XVIII secolo, un tempo molto venerata. Memoria delle sepolture Bellandi si trova in un marmo della facciata, a sinistra del portale.\nAltare maggiore e coro.\nAnche l'altare maggiore, come la scalinata, non \u00e8 originale di Santo Stefano e proviene da Santa Maria Nuova. \u00c8 opera del Giambologna del 1594, costituita da un bancone in marmo bianco con specchiature in marmi rosa e rossi e un piano con il monogramma di San Bernardino inciso. L'edicola slanciata (priva delle linee spezzate tipiche di santo Stefano per questo riconoscibile come frutto di interpolazione) \u00e8 decorata da due colonnine e assomiglia all'altro altare di Giambologna per la Cappella Salviati in San Marco. Al centro dell'edicola, tra due candelabri marmorei, stava un \"Crocifisso\" quattrocentesco.\nIl coro \u00e8 un vasto ambiente a pianta quadrata posto dietro l'altare e rifatto interamente in epoca barocca a spese dei Bartolommei. Leggermente pi\u00f9 tardo \u00e8 il ricchissimo soffitto intagliato e dipinto di bianco a imitazione dello stucco, con motivi vegetali e stemmi Bartolommei; probabilmente il progetto originario prevedeva anche la dorature, come tipica dell'epoca.\nIl coro ligneo in noce intagliato presenta un doppio ordine di scranni, con i braccioli che presentano testine d'angelo e volute barocche. Fu opera di un \"team\" di intagliatori fiorentini diretti da Jacopo Sani verso il 1650. Anche il badalone, al centro del coro, risale allo stesso periodo ed \u00e8 decorato da teste di putti simili a quelle degli scranni. Nella nicchia centrale si trova un \"Santo Stefano\" in stucco dipinto (170x50) attribuito dalle fonti a Giovanni Gonnelli (1650 circa), allievo di Ferdinando Tacca.\nFinta cappella di sinistra.\nA sinistra si trova una finta cappella, tamponata per ricavare un ambiente di servizio. Vi \u00e8 appoggiato un altare con il \"Battesimo di Cristo\" di Jacopo Confortini, firmato e datato 1667.\nLa cripta.\nLa cripta \u00e8 oggi accessibile da un varco che si apre al centro della navata; si tratta di una soluzione provvisoria di compromesso, creata nei restauri degli anni novanta, che facilita l'accesso e valorizza la cripta (dove sono stati creati i servizi igienici per l'uso come sede di concerti), nascondendo tuttavia alla vista la scenografica scalinata barocca.\nNella cripta si ritrovano gli stessi elementi architettonici con le linee spezzate: i pilastri al posto delle colonne e le membrature decorative del soffitto. Curiosi sono i capitelli, composti esclusivamente da modanature. Le basse volte riecheggiano la cappella dei Principi in San Lorenzo.\nCortile e annessi.\nIl cortile quattrocentesco, adiacente alla cripta, presenta delle bifore in pietra serena dal taglio brunelleschiano e al centro ospita un pozzo circolare e un capitello frammentario. In fondo al cortile, a destra della chiesa, si accede alla cappella degli Orafi, decorata da due pale del 1816 con l\"Apparizione della Madonna a Sant'Eligio\" e una \"Crocifissione\". Da qui si accede alla sala di riunione della Compagnia degli Orafi, forse l'antico refettorio della canonica, col soffitto decorato a \"grisaille\" e un riquadro centrale con \"San Luca in gloria\" (la compagnia di intitolava anticamente a San Luca). Gli arredi lignei sono del XVII secolo, mentre il \"Crocifisso\" in legno policromo \u00e8 del XV secolo e presenta una croce scolpita come rami d'albero.\nIl portico ha un impianto medievale, con numerose lastre tombali e iscrizioni funebri provenienti dalla chiesa (le pi\u00f9 antiche sono trecentesche). La fontana con mascherone sulla destra \u00e8 del 1639, mentre il pozzo in pietra \u00e8 dei XVII secolo.\nIl Museo diocesano.\nNei locali attigui alla chiesa \u00e8 ospitato un Museo Diocesano di arte sacra, che espone varie opere fra le quali spicca una tavola di Giotto raffigurante la \"Madonna col Bambino\".\nPiazza e vicolo di Santo Stefano.\nLa chiesa si affaccia sull'omonima piazza di Santo Stefano, collegata a via Por Santa Maria dal vicolo di santo Stefano, a via Lambertesca da una volta senza nome e verso il ponte Vecchio dal vicolo Marzio.\nGli edifici sulla piazza, fata eccezione per la chiesa, vennero completamente ricostruiti nel Dopoguerra per le gravissime distruzioni compiute dai tedeschi in ritirata nell'agosto del 1944. In quell'occasione venne creata anche la volta, che avrebbe dovuto creare una direttrice pedonale alternativa tra piazza della Signoria e il ponte Vecchio, ma che alla fine venne interrotta dalla mancata apertura di un collegamento tra il chiasso Cozza e la piazza de' Salterelli. Alcuni sostengono che questa direttrice fosse quella che in epoca romana portava all'antenato del ponte Vecchio, costruito nei pressi di piazza del Pesce\nSulla facciata della chiesa si trova una lapide con una bando dei Signori Otto, quasi illeggibile, ma fortunatamente nota da trascrizioni:\nLa trascrizione in italiano corrente \u00e8: \u00abIl giorno 13 luglio 1617 gli spettabili Signori Otto di (guardia e) balia della citt\u00e0 di Firenze hanno proibito che dalla fogna di Santo Stefano del Ponte Vecchio sino alla porta della chiesa e per il chiasso dalla porta del convento (il vicolo Marzio) sino alle volte dei Girolami non si giochi a palla n\u00e9 ad altri giochi n\u00e9 si faccia sporcizia di alcun tipo (sorte), sotto pena di due scudi e due tratti di fune secondo l'arbitrio dello spettabile magistrato, oltre alla cattura. Partito 470.\u00bb\nDietro l'angolo, lato del vicolo Marzio, un'altra lapide dei Signori Otto di cui resta solo la forma della pietra serena riportava:\nConfraternite.\nNella chiesa e nei suoi annessi si riunirono nel tempo alcune confraternite, tra cui la Compagnia di Sant'Eligio degli Orefici."}
{"id": "421145", "revid": "32658", "url": "https://it.wikipedia.org/wiki?curid=421145", "title": "Arcidiocesi Metropolitana di Reggio Calabria-Bova", "text": ""}
{"id": "421146", "revid": "1318658", "url": "https://it.wikipedia.org/wiki?curid=421146", "title": "Buzzer beater", "text": "Un buzzer beater (\"battisirena\") \u00e8 il termine che nella pallacanestro definisce un canestro realizzato sul suono della sirena. Per essere considerato valido, il pallone deve essere rilasciato dalla mano del tiratore prima che la sirena di fine tempo suoni e che si accendano le luci rosse poste sul tabellone e sul tavolo degli ufficiali di gara.\nSebbene la definizione sia valida per qualsiasi canestro realizzato sulla sirena (di fine periodo di gioco o al termine dei 24 secondi di tempo per il tiro) il termine viene utilizzato generalmente solo per i canestri realizzati allo scadere e che si rivelano decisivi per l'assegnazione della vittoria.\nTalvolta, in NBA, NCAA ed Eurolega, si utilizza l\"'instant replay\" per consentire agli arbitri di verificare se il tiro sia stato effettivamente scagliato prima del suono della sirena. In Italia, tale sistema \u00e8 stato introdotto a partire dal 2005, e proprio al termine della stagione ha permesso di verificare la validit\u00e0 del tiro da tre punti effettuato da Rub\u00e9n Douglas nella quarta partita di finale tra Fortitudo Bologna e Olimpia Milano, decretando la vittoria della squadra bolognese."}
{"id": "421150", "revid": "1305772", "url": "https://it.wikipedia.org/wiki?curid=421150", "title": "Dire Straits (album)", "text": "Dire Straits \u00e8 il primo album in studio dell'omonimo gruppo musicale inglese.\nIl suo immediato successo di critica e di vendite (12 milioni di copie vendute) sanc\u00ec l'inizio della fortunata carriera del gruppo e soprattutto del suo leader Mark Knopfler.\nIl disco.\nL'album venne registrato nel mese di febbraio 1978 ai Basing St. Studios di Londra; il tecnico del suono \u00e8 Rhett Davies.\nQuasi tutto il materiale \u00e8 tratto da quanto i Dire Straits avevano fino ad allora proposto nelle loro esibizioni in piccoli locali e club londinesi.\nLe sonorit\u00e0 un po' \"d\u00e9j\u00e0 vu\" ma sempre molto fresche e le liriche moderne, pur non rispecchiando la temperie punk all'epoca imperante, resero l'album piacevole e facilmente fruibile in particolar modo al pubblico radiofonico che ne decret\u00f2 subito il successo. L'album arriva in prima posizione in Australia per tre settimane ed in Francia, in seconda nella Billboard 200 ed in Nuova Zelanda, in terza in Germania e Paesi Bassi, in sesta in Svezia ed in decima in Norvegia. Paradossalmente il disco fatic\u00f2 a imporsi in un primo momento in patria, dove raggiunger\u00e0 la quinta posizione della Official Albums Chart solo dopo aver prima ottenuto successo nelle altre principali nazioni mondiali. La copertina dell'album raffigura un quadro di Chuck Loyola.\nIl disco \u00e8 stato rimasterizzato e pubblicato con l'intero catalogo dei Dire Straits nel 1996 per il mercato mondiale esclusi gli USA, per cui fu successivamente commercializzato a partire dal 19 settembre 2000.\nI brani.\n\"Water of Love\".\nIl brano fu prescelto per il primo demo della band insieme a \"Sultans of Swing\", \"Down to the Waterline\", \"Wild West End\" e \"Sacred Loving\", una canzone di David Knopfler successivamente accantonata. Il testo di \"Water of Love\" \u00e8 costruito sul monologo di un uomo tormentato dalla solitudine, che paragona il suo bisogno di essere amato alla necessit\u00e0 vitale di un elemento indispensabile come l'acqua. Un'esecuzione dal vivo della canzone \u00e8 stata inserita nell'album \"Live at the BBC\". Il pezzo \u00e8 stato suonato anche dai Notting Hillbillies.\n\"Setting Me Up\".\nSi tratta di un brano dalle sonorit\u00e0 country rock, connotato da una marcata spontaneit\u00e0 espressiva; il testo mette a tema una relazione sentimentale travagliata. \"Setting Me Up\" \u00e8 stata la prima canzone dei Dire Straits ad essere interpretata da altri artisti (Albert Lee ed Eric Clapton) ed \u00e8 entrata anche nel repertorio dei Notting Hillbillies.\n\"Six Blade Knife\".\nVicino a \"Setting Me Up\" per tematiche, ma caratterizzato da un andamento musicale pi\u00f9 tranquillo, il brano \"Six Blade Knife\" ha costituito una presenza fissa nelle scalette delle prime due tourn\u00e9e del gruppo; \u00e8 contenuto anche nell'album \"Live at the BBC\". Il titolo della canzone viene richiamato nel testo di \"Tunnel of Love\" e in alcune versioni dal vivo di \"Walk of Life\".\n\"Southbound Again\".\n\"Southbound Again\" \u00e8 un brano contraddistinto da un tono introspettivo e da una forte impronta autobiografica: il protagonista della canzone \u00e8 costretto a trasferirsi pi\u00f9 volte verso sud esattamente come Mark Knopfler, spostatosi dapprima da Glasgow a Blyth quando era bambino, poi a Leeds per studiare e lavorare, ed infine a Londra per coltivare le proprie aspirazioni di musicista.\n\"In the Gallery\".\nLa canzone \u00e8 incentrata sulla figura dello scultore Harry Phillips, padre del musicista Steve con il quale Mark Knopfler aveva formato un duo chiamato The Duolian String Pickers. Il testo critica l'ipocrisia di alcuni mercanti d'arte, che per proprio tornaconto personale disprezzavano l'opera di Phillips per poi rivalutarlo soltanto dopo la sua morte.\n\"Wild West End\".\nIl brano racconta con dovizia di particolari alcune vicissitudini quotidiane ambientate nel West End di Londra. Una versione dal vivo del pezzo \u00e8 stata inclusa nell'album \"Live at the BBC\".\n\"Lions\".\n\"Lions\" \u00e8 una delle canzoni pi\u00f9 rappresentative dell'approccio stilistico dei primi Dire Straits: regolarmente suonata dal vivo fino al 1981, \u00e8 presente anche nell'album \"Live at the BBC\".\nAccoglienza critica.\nNella recensione retrospettiva per AllMusic, Stephen Thomas Erlewine ha dato all'album un giudizio di quattro stelle su cinque, definendolo \u00abstraordinariamente raffinato per un debutto\u00bb. Il critico ha elogiato le \u00ablinee di chitarra sobrie e di buon gusto di Knopfler\u00bb e la sua \u00abinclinazione verso l'immaginario dylaniano, che esalta l'atmosfera fumosa e delicata dell'album\u00bb.\nNella sua recensione per la rivista \"Rolling Stone\", Ken Tucker scrisse che la band \u00absuona un mix serrato di musica rock, folk e country con uno spirito sereno e ironia arguta\u00bb. Tucker elogi\u00f2 \"Sultans of Swing\" per il suo \u00abriff irresistibile\u00bb e \u00abringhiosa linea vocale stile Bob Dylan\u00bb. Egli indic\u00f2 inoltre \"Setting Me Up\" come \u00abpezzo celestiale, divertente e amaro\u00bb.\nIl portale Ondarock ha scritto riguardo all'album: \u00abZero distorsori, un sussurro di voce, una tecnica strabiliante, canzoni strutturalmente complesse ma efficaci: i Dire Straits riuscirono nell'impresa di imporsi senza nulla concedere alle logiche di mercato e ai dettami della moda\u00bb."}
{"id": "421151", "revid": "327773", "url": "https://it.wikipedia.org/wiki?curid=421151", "title": "Kuehneromyces mutabilis", "text": "Kuehneromyces mutabilis , 1946 \u00e8 fungo della famiglia Strophariaceae, commestibile dal buon sapore.\nEtimologia.\nDal latino \"mutabilis\" = mutevole, per la sua propriet\u00e0 igrofana, che gli fa cambiare il colore al variare dell'umidit\u00e0.\nDescrizione della specie.\nCappello.\nConvesso, poi espanso e solitamente umbonato, liscio, igrofano; color bruno-giallastro, pallido con l'et\u00e0 e il secco; margine sottile e sinuoso.\nLamelle.\nAnnesse, fitte, ocraceo chiaro, poi bruno-giallastro.\nGambo.\nSodo e tenace, biancastro all'apice, bruno-giallastro in basso, coperto da squamette sotto l'anello.\nAnello.\nMembranoso, fugace, concolore al gambo.\nCarne.\nBiancastra, sfumata di bruno.\nCaratteri microscopici.\nOvoidali o leggermente a mandorla, ocra-scuro in massa.\nDistribuzione e habitat.\nCresce in densi cespi su vecchi tronchi e ceppaie di latifoglie, primavera-inverno.\nCommestibilit\u00e0.\nRitenuto ottimo commestibile, ma deve essere raccolto con estrema cautela, data la confusione con la mortale Galerina marginata.\nTassonomia.\nSpecie simili.\nNotare la forte somiglianza fra \"K. mutabilis\" e la pericolosissima \"G. marginata\"."}
{"id": "421154", "revid": "10652", "url": "https://it.wikipedia.org/wiki?curid=421154", "title": "Pholiota mutabilis", "text": ""}
{"id": "421155", "revid": "121604", "url": "https://it.wikipedia.org/wiki?curid=421155", "title": "Societ\u00e0 Sportiva Pennarossa", "text": "La Societ\u00e0 Sportiva Pennarossa, meglio nota come Pennarossa, \u00e8 una societ\u00e0 calcistica sammarinese del castello di Chiesanuova.\nStoria.\nLe origini.\nLa societ\u00e0 \u00e8 stata fondata nel 1969 grazie ad alcuni volonterosi cittadini, tra cui Antonio Bartolini, che fu il primo presidente. Lo stemma sociale e il nome sono presi dal simbolo del Castello, una penna rossa appunto. I colori sociali sono di conseguenza il rosso e il bianco che rappresenta la purezza.\nLa societ\u00e0 entr\u00f2 in un momento di crisi negli anni '80 e riusc\u00ec ad evitare lo scioglimento nel 1987 grazie all'intervento di Alfiero Vagnini. Dopo alcuni anni in cui la squadra fu gestita da ragazzi di Borgo Maggiore, nel 1994 la squadra torna a Chiesanuova, grazie alla volont\u00e0 e determinazione di Massimo Barbieri e Sergio Conti, tuttora alla dirigenza della Societ\u00e0.\nLa risalita.\nInizi\u00f2 invece negli ultimi anni del XX secolo un'inversione di tendenza che port\u00f2 il Pennarossa nelle zone alte della classifica.\nNella stagione 2001-2002 la squadra centr\u00f2 per la prima volta i play-off del campionato, mentre la stagione successiva perde campionato e Coppa Titano in finale, battuta dal F.C. Domagnano.\nLo scudetto e l'entrata in Europa.\nIl 2003-2004 fu una stagione magica per il Pennarossa. I giocatori portano a casa prima il Trofeo Federale grazie ad una vittoria per 3-1 sulla S.S. Virtus e poi giungono in finale nel campionato.\nDopo 120 minuti e i calci di rigore, il Pennarossa riusc\u00ec a sconfiggere i rivali del F.C. Domagnano e pot\u00e9 festeggiare la vittoria del primo campionato.\nLa vittoria in campionato garant\u00ec alla squadra l'accesso ai preliminari di Coppa UEFA nella stagione successiva, contro il Fudbalski Klub \u017deljezni\u010dar di Sarajevo.\nIl Palmar\u00e8s della formazione biancorossa si riempie poi di due Coppe Titano, la prima vinta nel 2004 (3-0 al F.C. Domagnano), la seconda nel 2005 (3-1 alla S.P. Tre Penne).\nStagione 2006-2007.\nNella stagione 2005-2006 il Pennarossa arriv\u00f2 secondo nel Girone B del campionato, garantendosi l'accesso ai play-off.\nAgli spareggi, dopo aver perso ai rigori contro il Tre Penne, la squadra vinse tre partite consecutive che regalarono l'accesso alla finalissima.\nL'11 maggio allo Stadio Olimpico di Serravalle per\u00f2 i biancorossi sono sconfitti 1-0 dal Murata grazie alla rete di Alex Gasperoni.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2019-2020.\nOrganico.\nRosa.\n\"Rosa aggiornata al 19 giugno 2018\"."}
{"id": "421156", "revid": "599013", "url": "https://it.wikipedia.org/wiki?curid=421156", "title": "Cristiano Doni", "text": "\u00c8 il miglior marcatore nella storia dell'Atalanta con 112 reti, 103 delle quali segnate nei campionati di A e B. A livello di presenze, risulta invece il quarto giocatore con pi\u00f9 apparizioni nel club. Dopo ogni gol segnato, era solito esultare apponendo la mano sotto il mento.\nBiografia.\nNato nella capitale ma di origini venete (veronesi) e toscane, il 4 dicembre 2008 \u00e8 divenuto cittadino benemerito di Bergamo: \u00e8 stato il primo calciatore ad ottenere tale riconoscimento. Nell'estate 2012, ha aperto un locale sulla spiaggia a Palma di Maiorca.\nCarriera.\nClub.\nGli esordi.\nCresce nelle giovanili del Crazy Colombo, societ\u00e0 amatoriale di Verona, per poi passare alla formazione Primavera del . L'esordio da professionista avviene nel 1992, tra le file del Rimini con cui sfiora la promozione in C1. Dopo una stagione alla Pistoiese, firma per il Bologna conquistando con i felsinei due promozioni consecutive (dalla C1 alla A).\nNel 1996 si trasferisce al Brescia, dove ottiene un'ulteriore promozione in massima serie. Il debutto nella categoria risale al 31 agosto 1997, nella partita persa contro l'Inter (2-1). Il 29 marzo 1998, segna la sua prima rete nel pareggio con il (1-1).\nLa prima esperienza all'Atalanta.\nNel 1998 diviene un giocatore dell'Atalanta, squadra con cui (nella stagione 1999-00) conquista una nuova promozione in A. Doni, schierato come esterno sinistro da Vavassori nel 4-4-2, contribuisce all'obiettivo con 14 gol in 35 presenze.\nDurante l'autunno 2000, il centrocampista ed alcuni compagni di squadra vengono accusati di aver pilotato il risultato della gara di Coppa Italia con la Pistoiese. Le accuse furono per\u00f2 ritenute prive di fondamento ed alle persone coinvolte venne riconosciuta l'assoluzione. Soltanto 12 anni pi\u00f9 tardi, Doni ammise che la partita fu effettivamente pilotata. La stagione 2001-02 risult\u00f2 la migliore per lui in A, con 16 realizzazioni all'attivo. Il 23 settembre 2001, una rete su punizione valse la vittoria contro l'Hellas Verona permettendo ai nerazzurri di muovere la classifica (dopo 3 sconfitte consecutive). Due mesi pi\u00f9 tardi, il 25 novembre, mise invece a referto una decisiva doppietta contro il Piacenza.\nSampdoria e Maiorca.\nDopo la retrocessione degli orobici al termine del campionato 2002-03, passa alla Sampdoria rimanendovi per un biennio caratterizzato da vari infortuni. Trascorre poi la stagione 2005-06 in Spagna, con la maglia del Maiorca.\nIl ritorno all'Atalanta.\nNell'estate 2006 fa ritorno a Bergamo, con la squadra che ha appena riconquistato la Serie A. In campionato \u00e8 costretto a saltare diverse gare per infortunio, ma riesce comunque a segnare 13 gol. Il 4 maggio 2008, segnando una rete al Livorno, supera Bassetto divenendo il marcatore pi\u00f9 prolifico della \"Dea\" in massima categoria. Nel campionato 2008-09 realizza 9 gol, 4 dei quali contro i campioni d'Italia dell'Inter. Il 17 gennaio 2010, con la doppietta alla Lazio, taglia il traguardo delle 100 reti in maglia atalantina.\nMalgrado un'ulteriore retrocessione, difende i colori nerazzurri anche nel campionato cadetto 2010-11 conseguendo altri importanti primati; il 5 novembre 2010 festeggia le 300 presenze professionistiche con un gol decisivo alla Triestina, mentre il 19 marzo 2011 una doppietta al Piacenza gli permette di raggiungere i 100 gol con gli orobici nei campionati. Contribuisce quindi all'immediata risalita (facendo registrare, al contempo, la quarta promozione personale in A) ma nell'agosto 2011, in seguito al coinvolgimento nello scandalo delle scommesse, riceve una squalifica di 3 anni e mezzo per illecito sportivo. La sanzione ne determina, di fatto, l'addio al calcio giocato.\nNazionale.\nConta 7 presenze ed un gol in Nazionale, realizzato nella partita di esordio (un'amichevole con il Giappone). Il commissario tecnico Trapattoni lo convoca per la fase finale dei Mondiali 2002, con il centrocampista che disputa le prime due gare del girone.\nCalcioscommesse.\nIl 1\u00ba giugno 2011 viene indagato nell'ambito dell'Operazione Last Bet, un'inchiesta su scommesse illegali nel calcio. Il 26 luglio il giocatore viene deferito dalla FIGC: l'accusa \u00e8 di illecito sportivo. Il 3 agosto il procuratore federale Stefano Palazzi chiede per Doni una squalifica di tre anni e sei mesi relativa all'illecito sportivo compiuto nell'ambito dello scandalo italiano del calcioscommesse del 2011 Il 9 agosto la richiesta viene accolta dalla Commissione disciplinare della FIGC e quindi al giocatore viene confermata la squalifica.\nUn secondo filone dell'indagine della procura di Cremona porta, il 19 dicembre 2011, all'arresto di Cristiano Doni e di altre sedici persone.\nIl 31 maggio 2012, ai tre anni e sei mesi, ne vengono aggiunti ulteriori due in seguito al patteggiamento riferito al per un totale di cinque anni e sei mesi di squalifica.\nIl 9 febbraio 2015 la Procura di Cremona termina le indagini e formula per lui l'accusa di associazione a delinquere.\nIl 7 luglio seguente la Procura di Cremona chiede il rinvio a giudizio per Doni e altri centotr\u00e9 indagati.\nIl 22 dicembre 2016 Doni, Nicola Santoni, Gianfranco Parlato e l'Atalanta vengono assolti dalla Sezione Disciplinare del Tribunale Nazionale Federale per mancanza di prove in relazione a Crotone-Atalanta del 22 aprile 2011.\nNel luglio 2019 il tribunale di Bologna con la dichiarazione di prescrizione, viene estinta l'accusa di partecipazione ad associazione a delinquere per Doni e per altri 25 imputati."}
{"id": "421158", "revid": "123379762", "url": "https://it.wikipedia.org/wiki?curid=421158", "title": "Piona", "text": "Piona \u00e8 una localit\u00e0 del comune di Colico.\nLa localit\u00e0 viene comunemente integrata a quella di Laghetto, dal momento che quest'ultima \u00e8 l'unione di diverse frazioni poste a ovest di Colico. \nContrariamente a quanto si possa pensare, non corrisponde al luogo in cui sita l'Abbazia di Piona, trovandosi questa nella frazione di Olgiasca.\nCaratteristiche.\nLa localit\u00e0 corrisponde alla sponda del lago immediatamente antecedente al comune di Dorio. In essa si trovano diversi camping e ristoranti, essendo una delle zone di Colico pi\u00f9 vive per quanto concerne il turismo, in particolare estivo.\nInfrastrutture e trasporti.\nLa Stazione di Piona, stazione ferroviaria sulla linea Lecco\u2013Colico, serve il centro abitato. Vi fermano tutti i treni di tipo Regionale della tratta Lecco-Sondrio.\nOltre alla stazione troviamo un piccolo imbarcadero della NLC (Navigazione Lago di Como) che offre un buon servizio tra una sponda all'altra."}
{"id": "421159", "revid": "116217132", "url": "https://it.wikipedia.org/wiki?curid=421159", "title": "Anfesibena", "text": "L'anfesibena o anfisbena \u00e8 un mitico serpente dotato di due teste, una ad ogni estremit\u00e0 del corpo, e di occhi che brillano come lampade. Secondo il mito greco, l'anfisbena fu generata dal sangue gocciolato dalla testa della gorgone Medusa quando Perseo vol\u00f2, stringendola in pugno, sopra il deserto libico.\nL'anfesibena come creatura mitologica e leggendaria \u00e8 stata citata da Marco Anneo Lucano e Plinio il Vecchio. Viene citata, inoltre, da Dante nel canto 24 dell'Inferno, da Borges nei suoi \"Manuale di zoologia fantastica\" e \"Il libro di sabbia\" e da Giorgio Manganelli in \"Centuria\" e in \"Dall'inferno\". \u00c8 stata citata anche da Francesco Guccini nel suo ultimo album L'ultima Thule.\nIl nome deriva dal lat. amphisbaena, gr. \u1f00\u03bc\u03d5\u03af\u03c3\u03b2\u03b1\u03b9\u03bd\u03b1, composto di \u1f00\u03bc\u03d5\u03b9- \u00abanfi-\u00bb e \u03b2\u03b1\u03af\u03bd\u03c9 \u00abandare\u00bb, quindi che significa \"che va in due direzioni\".\nAraldica.\nLa rappresentazione araldica ordinaria dell'anfesibena, detta pi\u00f9 correntemente \"anfisbena\", \u00e8 quella di un serpente disposto a forma di 5 o di S, inanellato e con una seconda testa al termine della coda. Le due teste gli permettono di procedere sia in avanti che all'indietro senza differenza. Quando una testa dorme, l'altra resta sveglia in guardia.\nLe due teste sono abitualmente di smalto oro o argento, quella superiore, e nero, quella inferiore. Questa rappresentazione simboleggia la vittoria del Bene sul Male. Nella sua forma pi\u00f9 completa l'anfisbena mostra la parte luminosa alata e quella oscura membrata, cio\u00e8 con un paio di zampe scagliose. Quando \u00e8 rappresentata con le due teste unite, queste non sono differenziate e, dunque, lo smalto non ha rilevanza.\nL'anfisbena pu\u00f2 essere blasonata sia con gli attributi dei carnivori sia con quelli degli uccelli."}
{"id": "421163", "revid": "110157", "url": "https://it.wikipedia.org/wiki?curid=421163", "title": "Chavannes-des-Bois", "text": "Chavannes-des-Bois (toponimo francese) \u00e8 un comune svizzero di 938 abitanti del Canton Vaud, nel distretto di Nyon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "421164", "revid": "466539", "url": "https://it.wikipedia.org/wiki?curid=421164", "title": "Agnello vegetale della Tartaria", "text": "LAgnello Vegetale della Tartaria (Latino: \u201cAgnus scythicus\u201d o \u201cPlanta Tartarica Barometz\u201d) \u00e8 una creatura leggendaria originaria dell'Asia centrale che combina caratteristiche animali e vegetali. Questa pianta mitologica si riteneva fosse in grado di produrre come frutti delle pecore. Tali prodigiosi frutti ovini erano, secondo la leggenda, collegati alla pianta tramite un cordone ombelicale che permetteva alla pecora di brucare l'erba intorno entro un certo raggio dalle proprie radici: quando tutto il nutrimento della pecora si esauriva, sia la pianta sia la pecora si seccavano, morendo.\nNonostante il mito sia nato come modo per spiegare l'esistenza del cotone secondo il pensiero medioevale, la leggenda si basa su una pianta realmente esistente, la \"Cibotium barometz\", o \"Polypodium borametz,\" una felce del genere \"Cibotium\", lanuginosa e con radici a fittone, solitamente in numero di quattro o cinque. L'agnello vegetale della Tartaria \u00e8 noto con molti altri nomi, fra i quali \"Agnello della Scizia\", \"Barometz\", \"Borometz\" o \"Borametz\", questi ultimi essendo diverse traslitterazioni della parola tartara che indica l'agnello. Nell'antichit\u00e0 era d'uso produrre delle \u201cprove\u201d dell'esistenza della miracolosa pianta, rimuovendo le foglie dalla parte terminale del rizoma dall'apparenza lanuginosa della felce: capovolgendo il tutto, il rizoma filamentoso poteva facilmente rassomigliare ad un agnello con tanto di lana, con le gambe formate dalle basi recise dei piccioli. Il \"Tradescant Museum of Garden History\" conserva un esemplare di \"Barometz\" sotto vetro.\nCaratteristiche.\nNel suo libro, \"The Vegetable Lamb of Tartary\" (1887), il naturalista Henry Lee descrive il leggendario agnello come ritenuto essere dai cronisti medievali contemporaneamente un animale vero e proprio ed una pianta; tuttavia asserisce che alcuni scrittori credevano che il Barometz fosse in tutto e per tutto il frutto di una pianta, nato da semi simili a quelli del melone, e che qualora l'agnello si fosse separato dallo stelo che lo ancorava al suolo, sarebbe morto. Si credeva che l'agnello vegetale possedesse sangue, ossa e carne simili a quelle di un normale ovino, ma che fosse connesso alla terra da un fusto simile ad un cordone ombelicale che sorreggeva l'agnello in alto.\nCon il tempo poi il gambo si sarebbe flesso in avanti sotto il peso del suo stesso frutto, permettendo all'agnello di consumare l'erba intorno. Una volta che tutta l'erba disponibile nel raggio d'azione dell'agnello fosse finita, l'agnello moriva e poteva quindi essere consumato. Secondo la leggenda il suo sangue era dolce come miele e la sua lana era usata dai nativi della Tartaria per fabbricare copricapo ed altri generi di abbigliamento. Gli unici altri animali carnivori che attaccavano l'agnello vegetale (oltre naturalmente agli umani) erano ritenuti essere i lupi.\nPossibili origini.\nUna creatura sostanzialmente identica, combinante caratteristiche sia animali che vegetali, \u00e8 menzionata nella tradizione popolare ebraica non prima del 436 a.C. Questa creatura, chiamata \"Yeduah\", era del tutto simile ad un agnello nella forma e spuntava dalla terra connessa ad uno stelo. Coloro che andavano a caccia dello Yeduah potevano effettuare il \u201craccolto\u201d dell'animale solamente recidendo lo stelo con frecce o dardi. Una volta che l'animale era stato disgiunto dal suolo, moriva rapidamente e le sue ossa potevano essere usate nella divinazione e in alcune cerimonie profetiche. Una versione alternativa narra del \"Faduah\", una pianta di forma umana connessa alla terra da uno stelo attaccato al suo ombelico. A differenza del Barometz, il Faduah era ritenuta una pianta aggressiva, che aveva l'abitudine di afferrare e uccidere ogni creatura a portata di mano che lo scambiava per un comune vegetale. Come l'agnello vegetale per\u00f2, anche il Faduah moriva se il suo stelo era reciso.\nOdorico da Pordenone, francescano italiano nato nel 1265, riporta di come, sentendo della prima volta parlare del Barometz, gli fosse venuto in mente di un altro genere di simili piante prodigiose che vivevano sulle coste del Mare di Irlanda. Questi alberi producevano frutti simili a Cucurbitacee, che cadendo in acqua germogliavano in uccelli chiamati \"Barnacle\". Odorico si riferiva ad un'altra leggendaria pianta zoofita (che, insieme all'agnello vegetale o alla mandragora, condivideva una doppia natura animale-vegetale), cio\u00e8 \"l'Albero delle Barnacle\", che era ritenuto crescere affacciato sulla costa e lasciar cadere i propri frutti nel mare vicino alle isole Orcadi. Il frutto aderiva quindi ad una variet\u00e0 di sostrati, come scogli o altre sporgenze, lasciando intravedere un ciuffo di piume bagnate al proprio interno ed infine, a piena maturazione, rilasciava un'oca adulta perfettamente formata. La leggenda di una simile pianta-animale era generalmente accettata per spiegare la presenza di sole oche facciabianca adulte nel Nord Europa., assenza dovuta alle curiose abitudini riproduttive di questa specie e spiegata solo nel XX secolo.\nNel suo lavoro intitolato \"The Shui-yang or Watersheep and The Agnus Scythicus or Vegetable Lamb\" (1892), il naturalista e sinologo Gustav Schlegel indica la leggenda cinese della \"pecora d'acqua\" come ispirazione originale della leggenda dell'agnello vegetale della Tartaria. In maniera molto simile all'agnello, la pecora d'acqua era ritenuta essere sia una pianta che un animale, e le leggende che la riguardavano ponevano la sua terra d'origine in Persia. Era connessa alla terra da uno stelo e, se lo stemma era reciso, si seccava e moriva. L'animale era protetto dai suoi predatori da una recinzione artificiale e da uomini armati che gridavano e battevano su tamburi. Si diceva che la sua lana fosse usata per vestiti pregiati e copricapo. Allo stesso modo in cui l'Agnello Vegetale della Tartaria era una spiegazione per il cotone, la \"pecora d'acqua\" era probabilmente una spiegazione al bisso.\nIn cerca della leggenda.\nLe versioni pi\u00f9 antiche della leggenda descrivono l'agnello come un frutto che sorgeva da un seme simile ad un melone o una cucurbitacea, perfettamente formato, come se fosse nato in maniera naturale. Con il passare del tempo, questo concetto fu rimpiazzato dall'idea che l'agnello fosse sia un frutto che un animale. Gustav Schlegel, nel suo libro sulle varie leggende che riguardano l'agnello vegetale, riporta che l'agnello nasceva senza corna, ma con due ciuffi di bianchi, ricci capelli al posto di esse.\nLa diffusione della leggenda presso il popolo inglese nel XIV secolo \u00e8 attribuita Sir John Mandeville, che la raccont\u00f2 nelle sue opere durante il regno di Edoardo III. Mandeville ritorn\u00f2 dalla Tartaria descrivendo un bizzarro frutto simile ad una strana zucca originario di quelle terre. Una volta maturo, il frutto si apriva, rivelando al suo interno quello che sembrava in tutto e per tutto un agnello, ma senza ancora lana; a quel punto il frutto e l'agnello venivano mangiati.\nAnche Odorico di Pordenone, avendo viaggiato a lungo conferm\u00f2 di aver sentito di zucche in Persia che quando mature si aprivano per rivelare al proprio interno creature simili agli agnelli.\nNella met\u00e0 del XVI secolo, Sigismund von Herberstein, che nel 1517 e nel 1526 fu Ambasciatore presso l'Imperatore Massimiliano I e Carlo V, present\u00f2 un resoconto molto pi\u00f9 dettagliato sul Barometz nel suo \"Rerum Moscoviticarum commentarii\", uno fra i pi\u00f9 antichi trattati sulla Russia. Asser\u00ec di aver appreso la storia da molte fonti, tutte troppo affidabili per dubitare dell'esistenza dell'agnello vegetale, e diede una collocazione esatta della creatura, vicino al Mar Caspio, fra il fiume Jaick e il Volga. La creatura, che nasceva da semi somiglianti a meloni, poteva raggiungere un'altezza pari a 80\u00a0cm, ed era simile ad un agnello per molti aspetti, eccetto alcuni: nelle sue vene scorreva una linfa simile al sangue, ma la sua carne era dissimile da quella di un agnello, essendo invece pi\u00f9 simile a quella di un crostaceo. Diversamente da un regolare agnello, i suoi zoccoli erano fatti di spessa peluria; era un cibo prediletto dai lupi e da molti altri animali.\nIl medico e studioso tedesco Engelbert Kaempfer, accompagn\u00f2 una delegazione in Persia nel 1683 con l'intenzione di trovare l'agnello. Dopo aver parlato con degli indigeni e non aver trovato nessuna prova fisica dell'esistenza dell'agnello vegetale, concluse che si trattava di una leggenda. Tuttavia, osserv\u00f2 l'usanza dei locali di rimuovere un agnello ancora non nato dall'utero della madre, per raccoglierne la sofficissima lana e ritenne si potesse trattare di una possibile origine della leggenda. Kaempfer ipotizz\u00f2 ulteriormente che i campioni di lana fetale conservati nei musei potessero essere erroneamente attribuiti ad una sostanza vegetale.\nNella poesia.\nMolti autori scrissero poesie integrando nei loro versi la leggenda del Barometz. La leggenda dell'Agnello Vegetale colp\u00ec molto l'immaginazione di autori settecenteschi come Erasmus Darwin, che scrisse una composizione sul \"borametz\" nella sua opera \"Il Giardino Botanico\" (1781) e Demetrius De La Croix, che ne scrisse nella sua opera intitolata \"Connubia Florum, Latino Carmine Demonstrata\" (1791). Precedentemente, Guillaume de Salluste Du Bartas scrisse dell'agnello della tartaria nel suo lavoro \"La Semaine\" (1587). Nel suo componimento Adamo passeggia per il Giardino dell'Eden ed \u00e8 stupefatto dalla singolarit\u00e0 della creatura.\nNella letteratura.\nDenis Diderot scrisse un articolo sull\"Agnus scythicus\" nella prima edizione della sua \"Encyclop\u00e9die\" e la creatura \u00e8 descritta anche da Thomas Browne nel terzo libro dell'opera \"Pseudodoxia Epidemica\". L'Agnello Vegetale della Tartaria appare inoltre come \"Borametz\" nel famoso \"Manuale di zoologia fantastica\" di Jorge Luis Borges."}
{"id": "421165", "revid": "1543377", "url": "https://it.wikipedia.org/wiki?curid=421165", "title": "Kit di Costruzione di Linguaggi", "text": "Il Kit di Costruzione di Linguaggi \u00e8 una raccolta di documenti HTML scritti da Mark Rosenfelder e ospitati sul sito internet Zompist.com ideata per fungere da guida alla costruzione di lingue artificiali. Il Kit procede iniziando dagli aspetti pi\u00f9 semplici del linguaggio proseguendo poi verso quelli pi\u00f9 complessi, partendo dalla fonologia e dai sistemi di scrittura per poi prendere in analisi le parole, passando attraverso tutte le possibili caratteristiche della grammatica sino ad una descrizione finale sui registri e i dialetti. Questa progressione graduale, accompagnata da suggerimenti e avvertimenti per evitare le pi\u00f9 comuni sviste grazie ad un buon numero di esempi presi dalle lingue storico-naturali, e da un'alta dose di humor, ha fatto guadagnare al Kit la popolarit\u00e0 e il rispetto di cui oggi gode presso la comunit\u00e0 di costruttori di lingue artificiali presenti su internet. Il suo successo \u00e8 stato talmente elevato da aver prodotto anche alcune traduzioni dall'inglese (la lingua originale in cui \u00e8 stato scritto) in italiano e portoghese, grazie al lavoro dei fan.\nUn'altra risorsa simile al Kit di Costruzione di Linguaggi di Rosenfelder, e ad esso parzialmente ispirata, \u00e8 How to create a language di Pablo Flores."}
{"id": "421166", "revid": "104485", "url": "https://it.wikipedia.org/wiki?curid=421166", "title": "Chiesa cattolica in Afghanistan", "text": "La Chiesa cattolica in Afghanistan \u00e8 parte della Chiesa cattolica universale in comunione con il vescovo di Roma, il papa.\nSituazione e organizzazione.\nIl cristianesimo \u00e8 una religione fortemente minoritaria, essendo l'Afghanistan quasi totalmente islamico. Il numero di fedeli cattolici \u00e8 molto ridotto e l'unica cappella del paese si trova all'interno dell'ambasciata d'Italia a Kabul. A causa delle posizioni religiose sostenute dai talebani, esistono nel Paese numerose difficolt\u00e0 nell'esercizio della libert\u00e0 religiosa.\nIl 16 maggio 2002 papa Giovanni Paolo II istitu\u00ec una missione \"sui iuris\" per l'Afghanistan, la cui sede fu stabilita all'interno dell'ambasciata italiana a Kabul. Nel 2004 arrivarono le suore di Madre Teresa per svolgere la loro opera umanitaria. A seguito dell'offensiva talebana del 2021, sia i barnabiti sia le suore hanno lasciato il Paese ed \u00e8 di fatto cessata la presenza cattolica in Afghanistan.\nStoria.\nOrigini.\nMissionari della Chiesa assira d'Oriente predicarono e diffusero il Cristianesimo in Afghanistan. Furono fondate nove diocesi nel Paese, incluse Herat (424-1310), Farah (544-1057), Kandahar e Balkh. Questa organizzazione della Chiesa fu per\u00f2 soppressa in seguito alla conquista dei musulmani nel VII secolo.\nIl XX secolo.\nNel 1919 l'Italia fu il primo paese a riconoscere l'indipendenza dell'Afghanistan. Per mostrare la sua gratitudine, il governo afghano chiese all'Italia come potesse ringraziare: Roma rispose chiedendo il diritto a costruire un luogo per il culto. Il governo afghano fu spiazzato dalla scelta, perch\u00e9 l'Italia, invece di chiedere vantaggi in campo economico, come i diritti per le esplorazioni delle miniere, aveva optato per un allargamento della libert\u00e0 religiosa. Fu perci\u00f2 inserita una clausola nel trattato italo-afghano del 1921, che dava all'Italia il diritto a costruire una cappella nell'ambasciata. L'opera pastorale inizi\u00f2 nel 1933, quando papa Pio XII affid\u00f2 la cappellania dell'ambasciata italiana ai barnabiti.\nLa prima richiesta di costruire una chiesa pubblica fu consegnata al responsabile della missione cattolica in Afghanistan nel 1992. Un ufficiale dell'ex governo filo-sovietico di Mohammad Najibullah fece visita al responsabile della comunit\u00e0 cattolica in Afghanistan, padre Giuseppe Moretti, con un disegno del piccolo edificio a cui sarebbe stata garantita l'immunit\u00e0. Il progetto non fu realizzato poich\u00e9 il paese precipit\u00f2 nella guerra civile, che si concluse nel 1998 con la presa del potere da parte dei talebani. Con l'avvio della missione ISAF (20 dicembre 2001), e la cacciata dei talebani, l'unica chiesa cattolica \u00e8 stata riaperta al culto.\nA seguito dell'offensiva talebana del 2021, l'attivit\u00e0 pastorale della missione \u00e8 stata sospesa: l'ambasciata italiana \u00e8 stata chiusa nell'agosto 2021 e il superiore della missione Giovanni Scalese, unico sacerdote presente in quel momento in Afghanistan, ha lasciato il Paese assieme alle missionarie della carit\u00e0 e ad alcuni bisognosi, per cui la comunit\u00e0 cattolica afghana ha di fatto cessato di esistere.\nLegislazione in materia di religione.\nL'Afghanistan \u00e8 ufficialmente una repubblica islamica.\nNel Paese i culti non musulmani sono proibiti per legge. Convertire dall'islam a un'altra religione o rinunciare all'islam \u00e8 considerato apostasia ed \u00e8 un reato capitale, che pu\u00f2 essere punito anche con la pena di morte. Le conversioni sono di fatto vietate; i cristiani quindi non possono svolgere alcuna opera di evangelizzazione. Nel territorio nazionale, inoltre, opera la fazione estremistica conosciuta in Occidente come talebani. Essa \u00e8 composta da militanti islamici i quali, agendo come autorit\u00e0 religiose, applicano la pena di morte in base alla \"sharia\" per \"reati\" legati alla religione."}
{"id": "421168", "revid": "1318658", "url": "https://it.wikipedia.org/wiki?curid=421168", "title": "Germania orientale", "text": ""}
{"id": "421169", "revid": "1305772", "url": "https://it.wikipedia.org/wiki?curid=421169", "title": "On Every Street", "text": "On Every Street \u00e8 il sesto e ultimo album in studio del gruppo rock britannico Dire Straits, pubblicato nel 1991.\nSi stima che abbia venduto circa 15 milioni di copie in tutto il mondo (fonte: \"My Life in Dire Straits\", di John Illsley). Fu l'ultimo album di inediti pubblicato dal gruppo, prima del definitivo scioglimento e dell'inizio della carriera solista del \"leader\" Mark Knopfler.\nIl disco.\nLe sonorit\u00e0 di quest'album abbandonano parzialmente quel rock'n'roll classico caratterizzato da una chitarra molto pulita che si era vista nei precedenti album, abbracciando invece suoni leggermente distorti. Gran parte dei pezzi sono chiaramente influenzati dal rock-country americano classico e quello anni '80, un pezzo blues e un rockabilly molto raffinato e un pezzo rock-country molto innovativo.\nIn seguito alla pubblicazione, la band inizia un lungo tour (l'ultimo dei Dire Straits) che terminer\u00e0 nel 1993; alcune date del concerto vennero registrate e inserite nell'album live \"On The Night\" pubblicato nel 1993.\n\"On Every Street\" \u00e8 stato pubblicato a distanza di sei anni dal penultimo album \"Brothers in Arms\" del 1985; pur non eguagliando il record di vendite ottenuto con il precedente disco, l'album raccoglie un ottimo successo e raggiunge la prima posizione nel Regno Unito, in Italia, Francia, Australia, Svizzera (per 2 settimane), Austria (per 4 settimane), Paesi Bassi (per 10 settimane), Svezia, Norvegia (per 2 settimane) e Nuova Zelanda.\nI brani.\n\"On Every Street\".\nLa \"title track\" \u2013 costantemente riproposta nei concerti del 1991-1992 con un riarrangiamento della lunga coda strumentale \u2013 rappresenta uno dei brani pi\u00f9 significativi dell'album; il testo riflette le considerazioni amare di un uomo esasperato dalla solitudine e impegnato nella difficile ricerca dell'anima gemella.\n\"Fade to Black\".\nIl tono introspettivo e malinconico del brano \u2013 connotato da marcate tinte blues \u2013 enfatizza lo stato d'animo del narratore, profondamente deluso e ferito dall'atteggiamento spregiudicato della figura femminile che viene ritratta nei versi iniziali della canzone.\n\"The Bug\".\nNel brano \"The Bug\", l'andamento allegro della musica \u2013 che presenta evidenti ascendenze rockabilly e country rock \u2013 accompagna un testo che con ironia invita a riflettere sulla precariet\u00e0 dell'esistenza e la mutevolezza delle vicende umane. La canzone \u00e8 stata suonata dal vivo nel corso dell\"'On Every Street World Tour\".\n\"Iron Hand\".\nIl brano folk rock \"Iron Hand\" si configura come un'autentica canzone di protesta riferita all'episodio dello sciopero dei minatori inglesi del 1989, che venne represso con violenza dalla polizia; pur senza citarla esplicitamente, il testo manifesta una forte critica all'operato del primo ministro Margaret Thatcher, soprannominata \u00ab\"the Iron Lady\"\u00bb (da cui il titolo del brano).\n\"Ticket to Heaven\".\n\"Ticket to Heaven\" denuncia l'ipocrisia di certi predicatori religiosi, apparentemente dediti al lusso pi\u00f9 che alla spiritualit\u00e0.\n\"My Parties\".\nSi tratta di un altro testo sarcastico, simile nei toni a \"Heavy Fuel\", che prende di mira la superficialit\u00e0 di chi si cura solamente delle apparenze e del benessere materiale.\n\"Planet of New Orleans\".\nSotto il profilo compositivo \u00e8 uno dei brani pi\u00f9 ambiziosi dell'album, essendo costruito intorno a un dialogo articolato fra la Pensa-Suhr di Mark Knopfler, la pedal steel guitar di Paul Franklin e il sassofono di Chris White. Il testo, invero piuttosto ermetico, esprime il rimpianto e la sofferenza dell'io lirico per la fine di un amore; come si desume dal titolo, la vicenda \u00e8 ambientata a New Orleans.\n\"How Long\".\nIl disco si conclude con il country rock di \"How Long\".\nAccoglienza critica.\nPubblicato pi\u00f9 di sei anni dopo il grande successo internazionale di \"Brothers in Arms\", il disco secondo la critica rispett\u00f2 solo in parte le aspettative. Nella recensione retrospettiva per AllMusic, William Ruhlmann ha dato all'album un giudizio poco positivo di due stelle su cinque, definendolo \u00abuna delusione\u00bb e \u00abnon il ritorno che ci si aspettava\u00bb.\nNella sua recensione per la rivista \"Rolling Stone\", Don McLeese scrisse che \u00abKnopfler ha realizzato un album che si colloca a met\u00e0 strada tra una radicale reinvenzione dei Dire Straits e l'ulteriore continuum del mega-platino \"Brothers in Arms\"\u00bb. Il critico not\u00f2 che \u00abmentre il materiale pi\u00f9 accessibile offre i maggiori piaceri musicali, alcuni dei pezzi pi\u00f9 lunghi sembrano semplici esercizi di stile\u00bb. Concluse che l'album \u00abriconferma che Knopfler \u00e8 un chitarrista impeccabile, un musicista di gusto squisito - ma in parte dimostra che l'impeccabilit\u00e0 nel rock \u00e8 spesso una virt\u00f9 minore e il buon gusto \u00e8 un percorso scorrevole verso la noia\u00bb."}
{"id": "421170", "revid": "32936", "url": "https://it.wikipedia.org/wiki?curid=421170", "title": "Panmolle", "text": ""}
{"id": "421177", "revid": "86592453", "url": "https://it.wikipedia.org/wiki?curid=421177", "title": "Gauda", "text": "Egli era figlio di Mastanabale, e quindi nipote di Massinissa e fratellastro di Giugurta (che aveva per\u00f2 per madre una concubina di Mastanabale). Quando, alla morte di Micipsa (118 a.C.), il regno venne spartito in tre, ai due figli del re defunto, Aderbale e Iempsale, venne affiancato anche Giugurta (che Micipsa aveva adottato tre anni prima di morire), mentre Gauda venne espressamente lasciato in seconda posizione nel testamento di Micipsa. Secondo Sallustio ci\u00f2 era dovuto al fatto che egli era \"morbis confectus et ob eam causam mente paulum imminuta\" (\"logorato da malattie che lo avevano anche un po' menomato nell'intelligenza\").\nProbabilmente la descrizione che ce ne d\u00e0 Sallustio esagera l'incapacit\u00e0 di Gauda. Infatti lo stesso storico latino ricorda come Gauda abbia combattuto a fianco dei Romani nella guerra contro Giugurta, con piena consapevolezza del proprio rango e della possibilit\u00e0 (che poi si avver\u00f2) di salire al trono una volta che il fratellastro fosse stato sconfitto.\nIn un primo tempo, Gauda combatt\u00e9 insieme a Metello, che lo umili\u00f2 non aderendo alle sue richieste di essere trattato come un re alleato di Roma. Ci\u00f2 contribu\u00ec ad avvicinarlo invece a Mario, che sanc\u00ec quest'alleanza concedendogli, alla morte di Giugurta, di prendere il potere in Numidia (sia pure amputata della parte occidentale, passata alla Mauretania di Bocco).\nA quanto \u00e8 dato di sapere, Gauda ebbe almeno tre figli. Di uno (Aderbale) si ha notizia solo da un accenno di Aurelio Vittore, che parla di un rapimento del giovane da parte di Marco Livio Druso che sperava in un riscatto. \u00c8 possibile che la vicenda si sia conclusa tragicamente, perch\u00e9 di questo Aderbale non si hanno altre notizie. Quanto agli altri due figli, di uno, Iempsale II, \u00e8 ben noto come sia divenuto suo successore sul trono della Numidia nell'88 a.C., mentre di un altro si conosce solo il nome, \"Masteabar\", accompagnato dall'inequivocabile titolo di \"basileus\" \"re\" in un'iscrizione di Siracusa (forse da intendersi \"Mastanabal II\"). Su questa base gli storici si domandano se non fosse anche in questo caso avvenuta una divisione del regno tra i figli del re defunto, come era successo all'epoca di Massinissa e di Micipsa.\nIl nome.\nDal punto di vista dell'onomastica antica del Nordafrica, sembra probabile che il nome di Gauda (\"Gaudas\" in Dione Cassio) coincida con quello di \"Iabdas\" (o, pi\u00f9 spesso, \"Iaudas\"), un capo berbero del V secolo che combatt\u00e9 i Bizantini nella regione dell'Aur\u00e8s citato da Procopio di Cesarea e da Corippo (che su questo nome fa anche un \"gioco di parole\" con \"iam audax\" \"un tempo audace\"). Nella lingua berbera \u00e8 infatti assai frequente l'alternanza tra [j] semivocalica e [g]. Avremmo quindi uno stesso nome con pronunce alternanti jawda/gawda (vuoi per via di differenze dialettali, vuoi per via di un'evoluzione diacronica)."}
{"id": "421179", "revid": "34971", "url": "https://it.wikipedia.org/wiki?curid=421179", "title": "Mark Rosenfelder", "text": "\u00c8 il creatore del sito web Zompist.com e uno dei principali glottoteti oggi operanti. Fra i suoi lavori ospitati sul sito vi sono il Kit di Costruzione di Linguaggi, la lingua artificiale verduriana, il mondo immaginario di Almea e gli Swatoons. \u00c8 inoltre autore di numerosi editoriali politici, tra cui \n\"Reconstituting America\", \"The Last Century\", e \"What's Wrong with Libertarianism?\", ed \u00e8 ospite del Bulletin board di Zompist.\nRosenfelder \u00e8 l'inventore di un buon numero di lingue artificiali, tra cui spiccano il verduriano, l'isma\u00een, il cadhinor, ed il flaidish."}
{"id": "421180", "revid": "31465", "url": "https://it.wikipedia.org/wiki?curid=421180", "title": "Tortellino", "text": ""}
{"id": "421188", "revid": "767487", "url": "https://it.wikipedia.org/wiki?curid=421188", "title": "Mastigomycotina", "text": "Mastigomycotina \u00e8 una sottodivisione della divisione Eumycota a cui appartengono funghi con micelio non settato (cenocitico) che hanno riproduzione asessuata e sessuata, con spore e gameti mobili (zoospore).\nLa sottodivisione contiene 3 classi:"}
{"id": "421191", "revid": "339392", "url": "https://it.wikipedia.org/wiki?curid=421191", "title": "Vladimir Egenjevitsch Krutov", "text": ""}
{"id": "421192", "revid": "339392", "url": "https://it.wikipedia.org/wiki?curid=421192", "title": "Igor Nikolajevitsch Larionov", "text": ""}
{"id": "421193", "revid": "339392", "url": "https://it.wikipedia.org/wiki?curid=421193", "title": "Sergei Michailovitsch Makarov", "text": ""}
{"id": "421194", "revid": "767487", "url": "https://it.wikipedia.org/wiki?curid=421194", "title": "Zygomycotina", "text": "Alla sottodivisione Zygomycotina appartengono funghi con micelio prevalentemente non settato, con riproduzione asessuata e sessuata, provvisti di spore non mobili.\nSistematica.\nLa \"sottodivisione\" Zygomycotina, in un orientamento sistematico pi\u00f9 moderno, viene elevata al rango di \"divisione\" (Zygomycota)."}
{"id": "421199", "revid": "599013", "url": "https://it.wikipedia.org/wiki?curid=421199", "title": "Luigi Sartor", "text": "Caratteristiche tecniche.\nTerzino destro naturale.\nCarriera.\nClub.\nCresciuto nelle giovanili del Padova, viene venduto nell'estate del 1992 per un miliardo di lire, cifra record all'epoca per un minorenne, alla , con cui debutta in Serie A il 6 dicembre 1992 contro la , segnando un autogol e assicurando il risultato per la compagine viola. Disputa inoltre, il 30 settembre 1992, una partita di Coppa UEFA che lo fa diventare il pi\u00f9 giovane esordiente della Juventus nelle Coppe europee, edizione poi conclusa proprio con la vittoria del trofeo da parte dei bianconeri.\nPrestato alla , disputa 5 partite, prima di passare nel novembre 1994 al , in Serie B, dove si conquista subito un posto da titolare totalizzando 23 presenze e 2 gol e contribuendo alla promozione nella massima serie della squadra berica. Nella stagione successiva, dopo un paio di partite, concludendo quindi la stagione con 15 apparizioni. Alla sua terza stagione in biancorosso gioca inizialmente da difensore centrale dopo la partenza dello svedese Joachim Bj\u00f6rklund prima di tornare a giocare sulla fascia, ottenendo 26 presenze in campionato. La sua avventura a termina con la vittoria della Coppa Italia 1996-1997, nonostante un infortunio causato da una violenta entrata di Marco Materazzi.\nPassato all' nella stagione 1997-1998 per 6,4 miliardi di lire, sfiora con la squadra milanese la vittoria dello scudetto, vincendo la Coppa UEFA 1997-1998.\nDopo 23 presenze e 1 gol (contro la ) con la maglia dei nerazzurri, passa al (13 presenze), ma il 1999 si dimostra un anno di vittorie: il e Sartor festeggiano la vittoria della Coppa UEFA, della Coppa Italia e della Supercoppa italiana. In totale con la maglia della squadra emiliana gioca quattro stagioni (68 presenze in campionato), nelle quali vince, oltre ai tre trofei sopracitati, un'altra Coppa Italia (2002).\nPassato alla Roma nella stagione 2002-2003 gioca 12 partite. Anche la stagione successiva \u00e8 iniziata sempre nella squadra capitolina, fino a che nel gennaio 2004 viene ingaggiato dall' con cui disputa 9 partite, non riuscendo comunque a evitare la retrocessione della squadra marchigiana. Rientrato alla Roma, disputa 7 spezzoni di partita nella stagione 2004-2005 e 4 partite in Champions League, prima di passare nell'ultimo giorno del mercato di riparazione, nel febbraio 2005 al Genoa, 9, ma festeggiando la promozione in Serie A dei grifoni.\nNella stagione 2005-2006 \u00e8 inizialmente nella rosa della Roma, dividendosi tra panchina e tribuna non scendendo mai in campo in incontri ufficiali ma solo in amichevoli, nel gennaio del 2006 accetta la proposta della squadra ungherese del Sopron allenata da Dario Bonetti trovando nella rosa del club anche i connazionali Beppe Signori e Nicola Silvestri. Esordisce in campionato il 25 febbraio, nella vittoriosa trasferta ai danni dell'Honv\u00e9d per 3-0. Segna la sua prima ed unica rete con la maglia dell'omonima cittadina magiara nei quarti di finale di Coppa d'Ungheria contro l'Honv\u00e9d, chiudendo la stagione con 7 presenze in campionato.\nLa stagione successiva viene ingaggiato dal Verona in Serie B con cui, scende in campo in 7 occasioni, terminando la stagione, dopo i play-out persi contro lo Spezia, con la retrocessione in Serie C1. Nell'estate del 2007 si trasferisce alla club con cui aveva gi\u00e0 giocato nelle giovanili, ottenendo la salvezza. Nella stagione 2008-2009 gioca 30 gare sulle 38 possibili, diventando un titolare fisso della formazione rossoverde; nell'annata seguente comincia da titolare, finch\u00e9 Terminata la stagione appende gli scarpini al chiodo all'et\u00e0 di 34 anni.\nNazionale.\nTitolare inamovibile nell'Italia Under-21 che nel 1996 vince il campionato europeo di categoria, e con cui lo stesso anno partecipa ai Giochi di Atlanta.\nNell'aprile 1998 fa il suo esordio nella nazionale maggiore contro il Paraguay. Fa registrare una seconda presenza solo quattro anni dopo, giocando un'amichevole contro gli Stati Uniti.\nProcedimenti giudiziari.\nCalcioscommesse.\nIl 19 dicembre 2011 viene arrestato a Parma a seguito dell'inchiesta \"Last Bet\" per irregolarit\u00e0 nelle calcioscommesse. Secondo l'accusa Sartor ricopriva il ruolo di intermediario tra il gruppo di Bologna (tra cui spiccherebbe il suo ex compagno di squadra Giuseppe Signori) e quello di Singapore nella gestione dei soldi delle scommesse di vari campionati italiani avvenute nella repubblica asiatica.\nGli inquirenti sospettano che Sartor, insieme all'amico Luca Burini, al commercialista Daniele Ragone e a Beppe Signori, tramite la Clever Overseas SA, societ\u00e0 con sede a Panama e domiciliata e amministrata dalla societ\u00e0 fiduciaria Pieffeci Professional Consulting SA di Lugano, abbia ripulito il denaro (almeno 600.000 euro) proveniente dalle scommesse di Singapore della Raffles Money Change Pte Ltd. Sartor si \u00e8 difeso dicendo che la societ\u00e0 svizzera era stata creata con lo scopo di far comprare una squadra di calcio italiana agli uomini di Singapore.\nRilasciato, il 1\u00ba giugno 2012 il procuratore federale Stefano Palazzi richiede per lui 5 anni di squalifica pi\u00f9 preclusione. Il 18 giugno in primo grado e il 6 luglio in secondo grado gli viene confermata la squalifica.\nIl 9 febbraio 2015 la procura di Cremona termina le indagini e formula per lui e altri indagati le accuse di associazione a delinquere e frode sportiva.\nNel luglio 2019 il tribunale di Bologna ha dichiarato estinta l'accusa di partecipazione ad associazione a delinquere per Sartor e per altri 25 imputati.\nMaltrattamenti.\nSartor, ora gestore di un bar a Parma, nel giugno 2015 per maltrattamenti nei confronti della sua ex compagna \u00e8 stato condannato a 9 mesi di reclusione con pena sospesa pi\u00f9 il pagamento dei danni e delle spese legali ma \u00e8 stato assolto invece dall'accusa di stalking perch\u00e9 \"il fatto non sussiste\"; l'accusa chiedeva 2 anni di reclusione.\nColtivazione di stupefacenti.\nIl 12 febbraio 2021 viene arrestato dalla Guardia di Finanza di Parma mentre era intento a curare una coltivazione di 106 piante di marijuana insieme a un suo complice in un casolare abbandonato di Lesignano Palmia."}
{"id": "421200", "revid": "81195", "url": "https://it.wikipedia.org/wiki?curid=421200", "title": "Ascomycotina", "text": "Alla sottodivisione Ascomycotina appartengono funghi con micelio settato con setti semplici, riproduzione sessuata e asessuata con produzione di aschi e spore non mobili. Le ife delle Ascomycotina sono in genere monocariotiche, ovvero hanno un solo nucleo.\nSistematica.\nLa \"sottodivisione\" Ascomycotina, in un orientamento sistematico pi\u00f9 moderno, viene elevata al rango di \"divisione\" (Ascomycota).\nAppartengono alla sottodivisione i seguenti ordini tassonomici:\nEtimologia.\nIl nome deriva dal greco \"ascos\" = sacco, riferito alle strutture a forma di sacco all'interno delle quali portano le spore sessuali, dette \"ascospore\"."}
{"id": "421204", "revid": "1305772", "url": "https://it.wikipedia.org/wiki?curid=421204", "title": "Money for Nothing (album Dire Straits)", "text": "Money for Nothing \u00e8 una raccolta del gruppo musicale Dire Straits, pubblicata nel 1988 e rimasterizzata (come tutti gli altri album da studio del gruppo) nel 1996.\nIl disco.\nL'album ha raggiunto la prima posizione in Francia, nel Regno Unito, nei Paesi Bassi ed in Svizzera, la seconda in Italia, Germania e Nuova Zelanda, la terza in Austria, Norvegia ed Australia, e l'ottava in Svezia. Ha venduto circa 14 milioni di copie nel mondo, il che ne fa una delle raccolte musicali pi\u00f9 vendute di sempre. In Italia fu il 4\u00ba album pi\u00f9 venduto durante l'anno 1989.\nL'album \u00e8 rimasto in commercio fino al 1998 quando \u00e8 stato sostituito dall'altra raccolta \"\"; da quell'anno \u00e8 fuori catalogo."}
{"id": "421214", "revid": "110157", "url": "https://it.wikipedia.org/wiki?curid=421214", "title": "Commugny", "text": "Commugny (toponimo francese) \u00e8 un comune svizzero di 2\u00a0824 abitanti del Canton Vaud, nel distretto di Nyon.\nGeografia fisica.\nCommugny fa parte della regione della Terre-Sainte e, con i suoi 6,51\u00a0km\u00b2, ; la chiesa si trova a un'altitudine di 419\u00a0m\u00a0s.l.m., rappresentativi del centro abitato. .\nStoria.\n. Con la costruzione dell'autostrada A1, che offre un rapido accesso a Ginevra, dagli anni 1960 Commugny si \u00e8 sviluppato come comune residenziale.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "421219", "revid": "599013", "url": "https://it.wikipedia.org/wiki?curid=421219", "title": "Vnc", "text": ""}
{"id": "421230", "revid": "124514141", "url": "https://it.wikipedia.org/wiki?curid=421230", "title": "Marco Ranzani", "text": "Marco Ranzani, oppure il Marco Ranzani di Cant\u00f9, \u00e8 un personaggio radiofonico creato da DJ Angelo e interpretato da Albertino, due DJ di Radio Deejay.\nIl personaggio partecipa alle trasmissioni \"Sciambola!\" e \"Ciao belli\" di Radio Deejay e qualche volta alla trasmissione televisiva \"Zelig\" e si definisce \"il Marco Ranzani di Cant\u00f9\", come premesso sopra. Ricco imprenditore e proprietario del mobilificio di famiglia, la \"Ranzani Mobili\" di Cant\u00f9, viene rappresentato (come reciterebbe il suo biglietto da visita) come mobiliere, scrittore, editore, produttore musicale, dirigente sportivo, immobiliarista e proprietario, oltre al mobilificio, di un'isola, una radio, una rete televisiva, quarantacinque discoteche, un aeroporto, una squadra di pallacanestro, un Bingo, un Porsche Cayenne e un battello.\nCaratteristiche.\nIl personaggio \u00e8 la rappresentazione satirica e stereotipata del ricchissimo imprenditore brianzolo la cui vita ruota totalmente intorno all'immagine e al denaro, da Ranzani chiamato \"Grano\". Nato da una ricca famiglia di Cant\u00f9 e proprietario ereditiero del mobilificio di famiglia, la \"Ranzani Mobili\", ha soldi praticamente infiniti, quindi, nonostante in origine avesse promesso al padre di pensare solo ai mobili, dichiara di aver preferito diversificare gli investimenti in quanto, prendendo esempio dal suo idolo Flavio Briatore, sostiene che \"avere pi\u00f9 business in ballo fa bene all'immagine\". Ha dunque comprato 45 discoteche (nelle quali la sua ex fiamma Alessia Fabiani passa le serate), una radio (\"Radio Cant\u00f9 International\", in cui lavora il DJ Mimmo, che, essendo rimasto l'unico DJ dell'emittente in quanto il proprietario ha licenziato tutti gli altri, detiene il record assoluto di tempo passato in onda, con la trasmissione \"Tutto Mimmo\", ben 15 giorni senza pause), l'isola di Mantegazza, mezza Costa Smeralda (l'altra met\u00e0 l'avrebbe lasciata nelle mani \"del Briatore\"), l'emittente televisiva \"Grano TV\", l'aeroporto \"Marco Ranzani di Cant\u00f9\" di Cant\u00f9, il \"Cant\u00f9 Basket\" (che non ha assolutamente niente a che vedere con la squadra biancoblu) e il Bingo di Como. \u00c8 inoltre editore di libri di santi e di calendari per camionisti e produttore discografico.\nIl personaggio, dal carattere spassosamente \"ba\u00f9scia\", \u00e8 iscritto ad una serie di immaginari club esclusivi, che vanno dal \"CCC\" (\"Cant\u00f9 Che Conta\") al pi\u00f9 esclusivo \"CCCCC\" (\"Cant\u00f9 Che Conta Col Cayenne\") e all'ancor pi\u00f9 esclusivo \"CKC\" (Cerkion Club di Como), fondato da lui stesso, per il quale dice che \"non si muove foglia che il Ranzani non voglia\". Una delle sue caratteristiche pi\u00f9 famose \u00e8 che possiede ed utilizza come automobile personale un Porsche Cayenne, nella versione \"Turbo\"; riguardo ai vari modelli di Porsche Cayenne, sostiene che il modello base viene acquistato anche dai barboni e il modello S ce lo si pu\u00f2 far regalare, mentre il modello Turbo ce l'hanno solo lui ed i calciatori. L'auto avrebbe come numeri di targa \"OO 000 OK\" e vi viaggerebbe con un divano posizionato sul tetto per farsi pubblicit\u00e0, a lui stesso e alla sua ditta. Sul Porsche sarebbero saliti diversi vip, tutti suoi cari amici, tra i quali anche la nazionale maschile di hockey (pronunciato per\u00f2 \"oookey\").\nGrazie ai tantissimi soldi, trascorre la sua vita girovagando con il suo Cayenne, passando serate folli e frequentando i locali pi\u00f9 esclusivi con le sue numerose spasimanti. I nomi dei locali inventati sono allusivi ai loro prezzi assolutamente improbabili e proibitivi: i ristoranti \"Mangiapocospenditanto\" e \"Mangiapocospenditantissimo\" (in cui si pagano circa 35.000 euro un piatto di pasta e 300 euro un caff\u00e8), il \"Bar Bone\" (il cui nome, togliendo lo spazio tra le due parole, indica chi non pu\u00f2 entrarvi, visto che ci si spendono 450 euro per un cuba libre), il golf club \"Tanto Grano\" di Carimate, il Centro Abbronzatura \"Buana\" di Cant\u00f9 (dove si pu\u00f2 sottoscrivere una tessera con cui dopo 15 lampade si diventa proprietari del centro) e il Casin\u00f2 di Novedrate.\n\u00c8 proprietario della (immaginaria) isola di Mantegazza, a sua detta a nord della Sardegna, in mezzo al canale che la separa dalla Corsica. In effetti ne \u00e8 il re (quando ci va indossa corona, scettro e mantello) e gli abitanti, che vivono \"nelle baracche fangose\", sono i suoi sudditi e gli offrono sacrifici umani per mostrargli la loro devozione in occasione di ricorrenze come il suo compleanno o la sua partenza (forse una reminiscenza delle abitudini degli indigeni delle Canarie). Nell'isola vige una sorta di dittatura, in quanto si deve obbedire in tutto e per tutto alle sue decisioni: per esempio, se il Ranzani dichiara che il colore di moda sull'isola \u00e8 il verde pastello, tutti devono dipingere le proprie case di verde pastello, senn\u00f2 verranno abbattute. In qualit\u00e0 di re, gira per l'isola con un divano letto della Ranzani Mobili con il basamento in marmo, e ogni tanto qualche filippino incaricato di trainarlo muore per il troppo peso. \u00c8 un'isola che gli fa comodo, perch\u00e9 non vi si pagano le tasse. L\u00ec possiede una villa bianca \"minimale\" con una recinzione lunga 27\u00a0km, di cui ha provato una volta a fare il giro ma non l'ha esplorata tutta perch\u00e9 dopo 3\u00a0km si \u00e8 stancato.\nPossiede un cane, di nome Flavio, ovviamente in onore di Briatore, perch\u00e9 secondo lui \"andare in giro con un animale fa immagine, e pi\u00f9 l'animale \u00e8 raro pi\u00f9 fai tendenza\". Ha scelto tra un \"Pat\u00e9 Renoir\" e la tigre del Bengala, dove per\u00f2 il \"Bengala\" \u00e8 un suo amico (che sarebbe nella realt\u00e0 il commercialista di Albertino, il conduttore radiofonico inventore e interprete del personaggio), e alla fine ha optato per il cane, la cui razza conta solamente tre esemplari al mondo (erano quattro, ma uno \u00e8 stato recentemente investito da un'auto). Il cane indossa solo \"Rolex Ghiera Verde\" e \"Timberland\". Il suo padrone gli ha fatto installare un condizionatore Daikin nella cuccia e gli ha fatto fare un corso di addestramento per usare posate e bacchette, in modo che Flavio possa mangiare distintamente al ristorante sia italiano che cinese.\nSostiene che non serva affatto avere un Cayenne con i vetri oscurati, perch\u00e9 dall'esterno non \u00e8 possibile vedere chi \u00e8 alla guida, e se si possiede un Cayenne per definizione si merita di essere visti.\n\u00c8 fidanzato con l'Anna.\nHa un figlio, avuto da una precedente relazione con la barista di uno dei locali di sua propriet\u00e0, il \"Triangolo\" di Novedrate (che, quando lo vedeva, diceva: \"O Figa!\"), che si chiama Omar e, a differenza del padre, \u00e8 piuttosto squattrinato, in quanto fa il benzinaio e valuta di diventare panettiere; per questo motivo Ranzani si vergogna enormemente del proprio primogenito.\nFa cornuto il suo amico, il Corvuzza, andando a letto con la Michaela.\nStoria ed evoluzione.\nNel 2005 ha comprato il suo Porsche Cayenne Turbo perch\u00e9, secondo lui, la versione S \u00e8 da barboni: la Turbo costa 110.000 \u20ac e la S \u201csolo\u201d 70.000. Poich\u00e9 aveva ormai riempito il portacenere e non gli sembrava elegante svuotarlo, ha deciso di comprare un Cayenne nuovo e di mettere in palio il suo vecchio al gioco \"Chi vuol essere Marco Ranzani\". Ha dichiarato, inoltre, di voler tornare con la sua storica fidanzata, l'Anna, che aveva tradito, anche se spesso gli d\u00e0 problemi e la deve sgridare perch\u00e9 fa cose che non contribuirebbero alla sua immagine.\nNello stesso periodo \u00e8 uscito un libro che ha Marco Ranzani come autore fittizio (intitolato \"Vaaaa bene!\") e il personaggio \u00e8 stato introdotto come ospite anche nella trasmissione \"Zelig\" in onda su Italia 1.\nNel 2006 \u00e8 uscito il suo secondo libro (\"Ooookey!\"). Nella finzione, il personaggio ha dovuto cambiare il numero dei suoi 437 cellulari per via della grande quantit\u00e0 di persone che lo cercavano in seguito al successo del primo libro, e avrebbe scritto il secondo per mantenere alta la sua immagine, aiutato dal DJ Mimmo (\"Mimmo Digei\") e dall'intelligentissimo navigatore satellitare del suo Cayenne, che si programma solo con il pensiero, basta pensare a dove si deve andare, senza dover digitare nulla (bisogna per\u00f2 fare attenzione a non pensare al sesso, altrimenti si rischia di finire in mezzo alle prostitute). Sostiene che cos\u00ec anche i maligni canturini potranno dire: \"\u00abVa' il Ranzani, ha il Cayenne Turbo e ha scritto pure due libri. Allora ha i soldi ma \u00e8 anche un uomo colto, mica un arricchito come il Briatore\u00bb\"."}
{"id": "421248", "revid": "438678", "url": "https://it.wikipedia.org/wiki?curid=421248", "title": "Composite Structure Diagram", "text": "I Composite structure diagram (\"diagrammi di struttura composta\") sono un nuovo tipo di diagramma introdotto nella versione 2.0 del linguaggio di modellazione object-oriented UML. Consentono la rappresentazione della struttura interna di classi e altri componenti software. Possono inoltre essere usati per rappresentare \"design pattern\" attraverso la simbologia grafica delle collaborazioni.\nComposizione.\nUML 2.0 introduce un nuovo stile per rappresentare la \"composizione\", ovvero relazioni parte-tutto fra classi. Il seguente diagramma delle classi UML mostra la struttura di due diversi tipi di impianti sonori usando la notazione standard per la composizione (rappresentata graficamente dal rombo pieno).\nIl diagramma indica che un sistema hi-fi standard \u00e8 composto da un amplificatore e due altoparlanti, mentre un sistema home theater \u00e8 composto da un amplificatore e sei altoparlanti (fra cui un subwoofer). Il diagramma indica anche che gli altoparlanti sono controllati attraverso le uscite dell'amplificatore.\nDi per s\u00e9, il diagramma non include alcuni vincoli fondamentali. Il seguente diagramma degli oggetti mostra una combinazione di oggetti completamente consistente con il modello proposto, in cui per\u00f2 i collegamenti fra altoparlanti e amplificatori sono fatti in modo evidentemente scorretto:\nQuest'ultimo diagramma contraddice l'ovvia regola che gli altoparlanti di un certo sistema hi-fi sono collegati all'amplificatore \"di quello stesso\" sistema hi-fi, e non di un altro. Nel caso specifico, questa regola potrebbe essere aggiunta, a completamento del modello, nella forma di un vincolo OCL:\nTuttavia, a fronte di strutture composte complesse, i corrispondenti vincoli OCL tenderebbero a diventare sempre pi\u00f9 numerosi e intricati. UML 2.0 consente di rappresentare questi vincoli graficamente come segue:\nNel diagramma, gli elementi che si trovano all'interno della classe codice_3 sono detti \"parti\" (da intendersi nel senso di \"parte in una recita\", e non nel senso di \"pezzo\"). Sono caratterizzati da un nome (opzionale) e, dopo i due punti, il nome della classe i cui oggetti possono ricoprire quel ruolo. Le parti possono essere legate da linee dette \"connettori\". Affinch\u00e9 un connettore possa connettere due parti, dovrebbe esistere una associazione fra le due classi corrispondenti; questa associazione viene indicata dopo i due punti (nel caso specifico, i connettori sono lasciati anonimi, e solo il nome dell'associazione \u00e8 mostrato). \nLe parti di una classe possono essere rappresentate come \"porte\" (ed essere poste graficamente sul bordo del rettangolo principale) nel caso in cui si voglia consentire che siano raggiunte da connettori provenienti dall'esterno. In questo senso, le parti dette porte rappresentano punti di interazione distinti dell'oggetto composto. Nel caso specifico, le uscite sono parti di un amplificatore ma rappresentano anche il suo punto di interazione con gli altoparlanti."}
{"id": "421249", "revid": "5158", "url": "https://it.wikipedia.org/wiki?curid=421249", "title": "Marco Ranzani di Cant\u00f9", "text": ""}
{"id": "421252", "revid": "125675531", "url": "https://it.wikipedia.org/wiki?curid=421252", "title": "Un soffio al cuore di natura elettrica", "text": "Un soffio al cuore di natura elettrica \u00e8 un album live di Franco Battiato, registrato al concerto tenutosi al \"Nelson Mandela Forum\" di Firenze il 17 febbraio 2005. Per esigenze commerciali, la casa discografica ha ridotto la durata del disco a circa 60 minuti, tagliando drasticamente moltissimi pezzi.\nIl disco \u00e8 uscito in due versioni, una \"CD+DVD\" e l'altra \"DVD+CD\" entrambe con contenuto identico; il DVD presenta la registrazione video degli stessi brani del CD.\nIl testo dell'inedito \"Come away death\" \u00e8 tratto dalla poesia di William Shakespeare \"\", musicato dal compositore inglese Roger Quilter. Il testo di \"Sarcofagia\" \u00e8 ispirato all'opera dello scrittore e filosofo greco Plutarco \"Sul mangiare carne\".\nLa pubblicazione di questo disco \u00e8 stata voluta pi\u00f9 dalla casa discografica che da Battiato. In un'intervista a La Stampa del 24 novembre 2005, alla domanda \u00ab\"Anche lei si cimenta nel disco-concerto pi\u00f9 dvd, caro Battiato. Di sua spontanea volont\u00e0?\"\u00bb, l'artista ha infatti dichiarato \u00ab\"No, l'ha voluto la casa discografica\"\u00bb.\nTracce.\n\"Tra parentesi \u00e8 indicato l'album di provenienza.\""}
{"id": "421255", "revid": "767487", "url": "https://it.wikipedia.org/wiki?curid=421255", "title": "Bounty Killer (cantante)", "text": "Biografia.\nDopo una difficile infanzia vissuta nel ghetto giamaicano, esord\u00ec nei primi anni novanta con due album \"\"Down In The Ghetto\" e \"Face To Face\". Quest'album gli fece avere un buon successo in tutta l'America.\nIl vero successo per\u00f2 arriv\u00f2 solo nel 1997 con \"Hip Hopera\", singolo contenuto nel cd \"Ghetto Gramma\" che vide la collaborazione dei Fugees.\nI suoi ultimi lavori risalgono al 2002: \"Ghetto Dictionary:The Art of War\" e \"Ghetto Dictionary: The Mistery\"\"."}
{"id": "421269", "revid": "75507353", "url": "https://it.wikipedia.org/wiki?curid=421269", "title": "Archi (musica)", "text": ""}
{"id": "421273", "revid": "124604317", "url": "https://it.wikipedia.org/wiki?curid=421273", "title": "Coppet", "text": "Coppet (toponimo francese) \u00e8 un comune svizzero di 3\u00a0151 abitanti del Canton Vaud, nel distretto di Nyon.\nGeografia fisica.\nCoppet \u00e8 bagnato dal lago di Ginevra e fa parte della regione della Terre-Sainte.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nCoppet \u00e8 servito dall'omonima stazione sulla ferrovia Losanna-Ginevra, dall'imbarcadero per i battelli della Compagnie G\u00e9n\u00e9rale de Navigation sur le lac L\u00e9man e dall'autostrada A1 (uscita 10 \"Coppet\"). con la vicina Francia (Divonne-les-Bains).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "421297", "revid": "21880", "url": "https://it.wikipedia.org/wiki?curid=421297", "title": "Polypodium borametz", "text": ""}
{"id": "421302", "revid": "22166", "url": "https://it.wikipedia.org/wiki?curid=421302", "title": "Borametz", "text": ""}
{"id": "421313", "revid": "11792", "url": "https://it.wikipedia.org/wiki?curid=421313", "title": "Storia della funivia dei Ghiacciai", "text": ""}
{"id": "421321", "revid": "37401", "url": "https://it.wikipedia.org/wiki?curid=421321", "title": "Love (album)", "text": ""}
{"id": "421334", "revid": "1905965", "url": "https://it.wikipedia.org/wiki?curid=421334", "title": "Battaglia di Yavin", "text": ""}
{"id": "421359", "revid": "1632387", "url": "https://it.wikipedia.org/wiki?curid=421359", "title": "L'era del cinghiale bianco", "text": "L'era del cinghiale bianco \u00e8 il nono album discografico del cantautore italiano Franco Battiato pubblicato dall'etichetta EMI Italiana il 10 settembre 1979. \u00c8 l'album che segna il passaggio del musicista siciliano alla new wave e al pop, dopo il periodo sperimentale iniziato nel 1972.\nAntefatti.\nLa seconda met\u00e0 degli anni '70 fu caratterizzata per Battiato da una fase dedicata in particolar modo allo studio e alla sperimentazione vocale e sonora. La conoscenza di Karlheinz Stockhausen lo spinse inoltre all'apprendimento di nozioni in ambito di composizione, armonie e solfeggio. Saltuariamente, per\u00f2, Battiato si occup\u00f2, assieme a Giusto Pio, di curare gli arrangiamenti di composizioni di musica leggera, tra cui il 45 giri \"Pop star/La solfa del destino\" di Ombretta Colli, senza comparire nei crediti, e i 33 giri \"Come barchette dentro un tram\" di Alfredo Cohen e Polli di allevamento di Giorgio Gaber.\nNel 1978 avvenne un ulteriore riavvicinamento di Battiato alla musica leggera. Pubblic\u00f2 infatti a nome Astra il singolo \"Adieu/San Marco\". Per la promozione del 45 giri, l'autore siciliano non volle comparire direttamente e fu Stefano Pio, figlio del collaboratore e violinista Giusto Pio, a prestare la sua immagine comparendo sulla copertina del disco e promuovendo il disco in qualche apparizione televisiva. \"Adieu/San Marco\" ebbe un riscontro di vendite molto modesto, ma segn\u00f2 un primo ritorno di Battiato al formato della canzone.\nBattiato decise quindi, da un lato per la necessit\u00e0 di distaccarsi dalla musica sperimentale, dall'altro per scommessa, ritenendosi capace di scrivere canzoni di successo di musica pop, di incidere di nuovo un album di musica leggera. Rescisse quindi il contratto con la Dischi Ricordi e, tramite il produttore Angelo Carrara, si concretizz\u00f2 il suo passaggio alla EMI.\nRegistrazione.\nLe registrazioni del disco iniziarono nel corso del 1979. Una prima versione acustica venne presentata alla EMI, che rimase insoddisfatta della qualit\u00e0 del suono e dell'esecuzione.\nSi diede quindi luogo a una seconda registrazione, che venne effettuata presso lo studio del chitarrista Alberto Radius e registrate e mixate da Enzo \"Titti\" Denna. Vennero poi chiamati a collaborare il batterista Tullio De Piscopo e il bassista Julius Farmer. Il nuovo gruppo rifin\u00ec quindi le precedenti registrazioni e inser\u00ec le nuove parti, giungendo a terminare il lavoro all'inizio dell'autunno del 1979.\nDescrizione.\nIl disco ebbe un riscontro di vendite ancora modesto, se comparato all'enorme successo che avrebbero ottenuto i suoi lavori degli anni ottanta, ma maggiore rispetto ai precedenti dischi. La sua title-track \u00e8 tuttora considerata uno dei suoi brani pi\u00f9 celebri. \"Strade dell'est\" risente ancora del periodo sperimentale ed \u00e8 dominata da un lungo riff di chitarra elettrica. \"Il re del mondo\" fu riproposto in una nuova veste nell'album \"Mondi lontanissimi\", conquistandosi con ritardo una certa popolarit\u00e0 tra gli ammiratori. Analogo destino ebbe \"Stranizza d'amuri\", cantata in siciliano, che si fece apprezzare nel corso degli anni. \"Luna indiana\", brano strumentale dove Battiato si limita ad alcuni vocalizzi, fu cantato da Alice nel suo album \"Gioielli rubati\" con un testo inedito; nello stesso disco \u00e8 presente anche una sua versione de \"Il re del mondo\".\nIl 19 luglio 2019 \u00e8 uscita un'edizione per commemorare il quarantesimo anniversario dell'album. In essa sono state inserite, insieme ad altre bonus track, tre versioni preliminari delle canzoni \"Strade dell'est\", \"Il re del mondo\" e \"Stranizza d'amuri\". La copertina \u00e8 stata rivisitata da Francesco Messina che ha aggiunto al centro una fotografia di Battiato del periodo, rendendola simile a quella del 45 giri \"L'era del cinghiale bianco/Luna indiana\".\nLe canzoni.\nL'era del cinghiale bianco.\nNonostante l'album non sia mai entrato in classifica, col tempo la canzone \u00e8 diventata un pezzo forte del repertorio di Battiato.\nNell'album \"Nomadas\" (1987), in cui Battiato ha raccolto alcuni suoi vecchi successi riscritti in spagnolo, c'era anche \"La era del jabal\u00ed blanco\".\nDurante un tour attraverso Italia, Francia e Spagna Battiato ha registrato una versione \"live\" del brano e l'ha inserita nel suo primo album dal vivo \"Giubbe rosse\" (1989). Un'ulteriore versione dal vivo \u00e8 stata inserita nell'album \"Unprotected\" (1994). Entrambe queste versioni sono state inserite nella raccolta in due CD \"Battiato Live Collection\" (1996).\n\u00c8 evidente, in questa come in altre canzoni dell'album (\"Il re del mondo\" e \"Magic Shop\"), l'influsso delle letture di Ren\u00e9 Gu\u00e9non. Infatti nel suo saggio \"Simboli della Scienza sacra\" (1962) lo scrittore francese analizza la figura del cinghiale, tracciando un parallelo fra la mitologia dei Celti (presso i quali era un animale sacro, simbolo dell'autorit\u00e0 spirituale, contrapposto all'orso, emblema del potere temporale) e la tradizione Ind\u00f9, secondo cui il cinghiale (\"var\u0101ha\"), oltre a essere il terzo dei dieci avatar di Vishnu, rappresenta la \"Shw\u00eata-var\u00e2ha-Kalpa\" ovvero \"era (o ciclo cosmico) del cinghiale bianco\". \u00c8 un'et\u00e0 mitologica e magica, durante la quale ogni uomo raggiunge la conoscenza assoluta in senso spirituale. Probabilmente quando Battiato pens\u00f2 al nome \"cinghiale bianco\" deve aver pensato alla figura emblematica di Riccardo III, re di Inghilterra, che scelse come suo emblema proprio questo animale di colore bianco.\nMagic Shop.\nParla del movimento New Age e della deriva di tutti i movimenti spirituali, comprese le religioni, verso il consumismo e la commercializzazione.\nNegli ultimi anni l'autore ha modificato il testo, eliminando i versi finali da \"\u00abEterna \u00e8 tutta l'arte dei Musei...\u00bb\" fino a \"\u00ab...rubriche aperte sui peli del Papa\u00bb\".\nIl brano \u00e8 stato ripreso nel live \"Last Summer Dance\" e nella raccolta \"The Platinum Collection 2\".\nIl re del mondo.\nNel 1985 Battiato ripropone la canzone nell'album \"Mondi lontanissimi\" in versione riarrangiata, mantenendo il testo invariato. Inoltre il brano conta una versione registrata dal vivo pubblicata in \"Unprotected\" del 1994 e una versione in inglese, inserita in \"Echoes of Sufi Dances\" del 1985. Nello stesso anno Alice ne inserisce una cover nell'album \"Gioielli rubati\", mentre Giuni Russo ne fornisce un'interpretazione dal vivo in \"Voce prigioniera\" (1988).\n\"Il re del mondo\" si rif\u00e0 alla sfera degli antichi miti esoterici e tratta delle illusioni che l'uomo comune si fa durante la sua esistenza, spinto da qualcosa di superiore che incatena tutti in un unico sistema e spegne l'individualit\u00e0. \"Il re del mondo\" \u00e8 anche il titolo di un'opera del 1927 di Ren\u00e9 Gu\u00e9non, scrittore gi\u00e0 citato da Battiato nella canzone \"Magic Shop\".\nPer Gu\u00e9non, autore pienamente votato all'esoterismo, il cosiddetto \"Re del Mondo\" risiede nel centro spirituale del mondo, l'Agarthi, e con i suoi adepti forma una setta di esseri spiritualmente migliori, la quale regge le sorti del mondo e protegge gli ignari uomini. Il controllo di queste entit\u00e0 superiori per\u00f2 toglie all'uomo il cosiddetto \"libero arbitrio\", cio\u00e8 la possibilit\u00e0 di trovare la retta via attraverso i mezzi che reputa pi\u00f9 opportuni. Cos\u00ec il Re del Mondo, da protettore e osservatore, diventa invece un'entit\u00e0 negativa per l'uomo, che viene reso prigioniero e privato della possibilit\u00e0 di ricercare la redenzione.\nTracce.\nTesti di Franco Battiato; musiche e arrangiamenti di Franco Battiato e Giusto Pio."}
{"id": "421372", "revid": "124569273", "url": "https://it.wikipedia.org/wiki?curid=421372", "title": "Petrali", "text": "I Petrali, chinuliji o chjinuli sono dei dolci natalizi tipici di Reggio Calabria.\nSono dei dolci di pasta frolla ripieni a forma di mezzaluna, con all'interno un ripieno ottenuto facendo macerare per molti giorni nel vin cotto e nel caff\u00e8 zuccherato un tritato di fichi secchi, noci, mandorle, uva sultanina, buccia di arancia e di mandarino.\nL'esterno \u00e8 di solito guarnito con una spennellata di rosso d'uovo sbattuto e \"diavoletti colorati\" (piccole palline di zucchero colorate); alternativamente possono essere guarniti con glassa di zucchero, con cioccolato fondente o cioccolato bianco.\nTali dolci vengono usualmente preparati e consumati durante le festivit\u00e0 natalizie.\nI chinuliji sono dei dolci fritti ripieni con un impasto a base di ceci e frutta secca che si preparano tipicamente a Pizzo Calabro nel periodo di Natale. Sono chiamati \"ja\u00f9ni\" o \"fiauni\" a Vibo Valentia, \"chinulille\", \"chinuliddre\" o erroneamente \"turdiddri\" nel catanzarese.\nSi possono anche trovare come chinuliddhre o pitteddhe in Salento o come \"pastzzott\" in Basilicata."}
{"id": "421405", "revid": "2039709", "url": "https://it.wikipedia.org/wiki?curid=421405", "title": "Eurocorps", "text": "LEurocorps (talvolta in lingua italiana: Eurocorpo) \u00e8 una forza multinazionale a livello di Corpo d'Armata nata nel 1992, che fa capo all'Unione europea, agisce sotto il Comando e il Controllo (C2) della NATO e comprende reparti provenienti da Belgio, Francia, Germania, Lussemburgo e Spagna.\nIl Comando dell'EUROCORPS ha sede a Strasburgo, nei pressi del confine tra Francia e Germania: dello Staff (Stato Maggiore) fanno parte anche Ufficiali provenienti da Grecia, Italia, Polonia e Turchia.\nStoria.\nLa creazione di una forza di difesa congiunta fu ventilata la prima volta durante il Trattato dell'Eliseo (22 gennaio 1963), dal Presidente della Repubblica francese Charles de Gaulle e il Cancelliere tedesco Konrad Adenauer. Il risultato delle trattative sul piano militare, indirizzate a un rafforzamento della difesa franco-tedesca, port\u00f2 a una serie di scambi tra le forze della Francia con quelle dell'allora Germania Ovest.\nNel 1987, il Presidente francese Fran\u00e7ois Mitterrand e il Cancelliere Helmut Kohl decisero di intensificare la collaborazione militare tra i due Paesi, creando il \"Consiglio di Sicurezza e Difesa Franco-Tedesco\" a cui rispondeva una Brigata franco-tedesca, creata nel 1991 e tuttora operativa.\nIl 14 ottobre 1991, i due Capi di Stato scrissero una lettera al Consiglio d'Europa, annunciando l'intenzione di intensificare la cooperazione militare tra le due sponde del Reno: furono cos\u00ec gettate le basi di una forza di difesa europea, al quale avrebbero potuto partecipare altre nazioni dell'allora CEE.\nL\"'Eurocorps\" fu ufficialmente creato al summit di La Rochelle del 22 maggio 1992.\nNel 1998 l\"'Eurocorps\" ha intrapreso una sostanziale ristrutturazione, decidendo di affiancare i contingenti NATO in missioni di mantenimento della pace:\nPur non rappresentando veramente un esercito europeo, l\"'Eurocorps\" \u00e8 la dimostrazione della capacit\u00e0 degli Stati dell'Unione Europea di organizzare una forza di difesa completamente multinazionale.\nNel settembre 2002, l'\"Eurocorps\" diviene un Corpo d'Armata \"di reazione rapida\u201c (\"Rapid deployable corps\") disponibile sia per le esigenze dell'Unione Europea, sia per quelle della NATO. Analogamente agli altri \"Rapid deployable corps\", l'\"Eurocorps\" \u00e8 subordinato al Comando Supremo delle Potenze Alleate in Europa (\"Supreme Headquarters Allied Powers Europe\" - SHAPE) ed \u00e8 certificato quale NATO Response Force (NRF). Da quel momento si sono succeduti Ufficiali di Stato Maggiore di diverse nazionalit\u00e0 facenti parte della NATO: (Grecia [2002], Turchia [2002], Polonia [2003], Canada [2003\u20132007], Italia [2009]). Dalla data della sua creazione, Ufficiali di collegamento provenienti da Gran Bretagna, Italia e Paesi Bassi si sono succeduti presso l'EUROCORPS. Il 25 febbraio 2003, l'Austria e la Finlandia, in una cerimonia a Strasburgo, hanno firmato un trattato che consente loro di inviare forze alla sede di Strasburgo dell'EUROCORPS. Ci\u00f2 ha permesso alla Finlandia di rimanere a l\"'Eurocorps\" fino al 2005, all'Austria fino al 2011.\nNel 2009 \u00e8 entrata a fare parte dell\"'Eurocorps\" anche l'Italia. La cerimonia d'insediamento si \u00e8 svolta il 22 giugno dello stesso anno a Strasburgo, presso la sede stanziale del Comando.\nL\"'Eurocorps\" \u00e8 responsabile anche della sicurezza del Parlamento europeo a Strasburgo.\nUnit\u00e0 subordinate.\nAl 2012 dell\"'Eurocorps\" fanno parte le seguenti unit\u00e0:"}
{"id": "421435", "revid": "827882", "url": "https://it.wikipedia.org/wiki?curid=421435", "title": "Cocule", "text": "Le cocule sono un tipico piatto della cucina salentina, originario del comune di Galugnano.\nTradizionalmente vengono cucinati per il pranzo della vigilia di Pasqua.\nGli ingredienti che lo caratterizzano sono semplici: patate, mollica di pane leggermente raffermo, uova, pepe, prezzemolo e formaggio pecorino stagionato grattugiato."}
{"id": "421439", "revid": "97473", "url": "https://it.wikipedia.org/wiki?curid=421439", "title": "Valerio Gallorini", "text": "Gli inizi.\nInizia dopo un breve periodo a Radio Marca Trevigiana nel 1976 la sua avventura nel mondo della radio come D.J. a Radio Veronica storica emittente milanese, viene poi chiamato alla fondazione di Radio Caroline dove sar\u00e0 nominato responsabile dei programmi.\nNel 1978 conosce Paolo Bosello a radio Music 100 e diventano amici, dopo qualche mese Bosello lo invita ad un provino a Studio 105 con Loredana Rancati e cos\u00ec diventa il primo regista radiofonico italiano addetto alla messa in onda dei programmi di Gianni Riso, Loredana Rancati, Claudio Cecchetto, Federico l'Olandese Volante ecc.\nI ruoli dirigenziali.\nNei successivi tre anni ricopre il ruolo di Responsabile settore tecnico registi e Responsabile Promozioni e immagine della radio e dei rapporti con i concessionari di zona della Lombardia.\nIn questi anni nasce una profonda amicizia con Claudio Cecchetto con il quale nel 1982 collabora alla nascita del progetto Radio DeeJay in qualit\u00e0 di socio e amministratore unico.\nNei successivi 10 anni Gallorini sar\u00e0 una delle figure fondamentali del gruppo Deejay's gang, Radio DeeJay, Marton Corporation, Publistaff, Yo company e Radio Capital, fino alla cessione delle proprie partecipazioni societarie nel 1992 al gruppo espresso ed allo stesso Cecchetto.\nNello stesso anno Gallorini rileva una storica societ\u00e0 di produzioni audio la Mama Records fondata da Herbert Pagani e diventa consulente per la radiofonia della Philips Morris producendo alcuni dei programmi radiofonici legati ai marchi del gruppo pi\u00f9 famosi come Muratti Time Radiolibro Philp Morris Sound e Marlboro formula 1.\nScopre e produce dei veri talenti musicali il cantautore Claudio Sanfilippo con cui vince il premio Luigi Tenco come miglior opera prima nel 1996 ed il Gruppo dei Ridillo.\nNel 1996 all'et\u00e0 di 40 anni decide che \u00e8 arrivato il momento per un anno sabbatico e vende la societ\u00e0 trasferendosi ad Ibiza dove rimarr\u00e0 fino al 2001.\nIl lavoro nelle produzioni.\nRientra in Italia nel marzo 2001 a Roma per una collaborazione con una delle societ\u00e0 di produzioni televisive pi\u00f9 famose (la Endemol) e si occupa della parte marketing del Grande Fratello ed il lancio della rete televisiva LA7 occupandosi dei programmi Call game della fascia mattutina e notturna.\nNel giugno 2003 organizza a Milano presso la discoteca IL RAGNO D'ORO la Notte dei Radiofenomeni la prima grande reunion di DEEJAY radiofonici, una serata memorabile per numero di partecipanti .\nDopo la bellissima esperienza romana rientra a Milano e torna ad occuparsi di radio insegnado tecnica radiofonica presso lo Iulm di Milano ed in altri master e corsi di radiofonia. Nel 2004 entra nella ProRadio di Claudio Astorri e Roberto Bellotti assumendo l'incarico di responsabile marketing ed inizia un lavoro di elaborazione dei dati di ascolto per il progetto e lo sviluppo dei format per Radio R101 del gruppo Arnoldo Mondadori Editore, il progetto Sistema Babboleo, etc.; inoltre collabora con la Astorri Comunicazione Radio nella preparazione e conduzione in qualit\u00e0 di relatore nei seminari radiofonici organizzati presso la sede di Milano.\nRientra, chiamato da Alberto Hazan, nell'aprile del 2006 nel Gruppo Finelco a cui fanno capo le emittenti Radio 105 Radio Monte Carlo Rmc2 105 Classics e da poco anche Play Radio che ha lasciato il posto alla rock station Virgin Radio in qualit\u00e0 di responsabile delle operazioni speciali. \nNei 15 mesi di collaborazione con il gruppo realizza alcune importanti operazioni come la ricostruzione presso il museo Leonardo da Vinci di Milano nel settore dedicato ai mezzi dicomunicazione del 1\u00ba studio di trasmissione di Radio Studio 105 del 1975, altro importante evento ideato \u00e8 105 University che porta la radio nelle pi\u00f9 importanti universit\u00e0 d'Italia con un successo clamoroso. Prima di lasciare il gruppo si occupa di seguire per la prima volta con 105 il Giro d'Italia edizione del 2007.\nDal settembre 2007 diventa prima Direttore Generale e poi nel 2012 Amministratore Delegato di Rttr e Rtt, rispettivamente la prima televisione regionale e Radio del Trentino-Alto Adige. Con i media del gruppo effettua il passaggio al digitale terrestre realizzando 6 canali TV per un'offerta televisiva unica per il territorio. Oltre a RTTR e RTTR+1 nascono TVALPI all news regionale RTT MUSIC TV la televisione musicale, TERRA TRENTINA il canale dedicato esclusivamente al Trentino HISTORY LAB il primo Canale televisivo realizzato in collaborazione con un Museo in particolare con Il Museo storico del Trentino. Grazie alla collaborazione con Publishare la concessionaria nazionale su RTTR arriveranno numerosi programmi di successo tra i quali ricordiamo la prima stagione di Servizio Pubblico di Michele Santoro e le partite della Liga spagnola in esclusiva.\nNel luglio del 2014 dopo 7 anni il sodalizio con l'editore arriva al termine. Arriva il momento di una nuova avventura affascinante nei new media e con una societ\u00e0 Olandese WIGEPA acquisisce per l'Italia e la Spagna la licenza di una nuova applicazione che permette di vedere i contenuti del telefonino e i canali tv inseriti nell'applicazione oltre che sullo smartphone o tablet anche in Televisione in HD. Questa applicazione si chiama FLIPPS.\nDa Ottobre 2019 entra nella squadra di BLUE Financial Communication editore di Forbes Italia come multimedia project manager per seguire i nuovi progetti Tv audio e video. Dal 1 di Aprile 2020 \u00e8 Direttore editoriale del nuovo canale Bike Smart Mobility nato sul digitale terrestre il 4 maggio 2020 sul canale 259"}
{"id": "421488", "revid": "1573940", "url": "https://it.wikipedia.org/wiki?curid=421488", "title": "Capo Bello", "text": "Il capo Bello o promontorio Bello \u00e8 un sito geografico, citato nel primo trattato fra Roma e Cartagine, del quale non \u00e8 agevole la localizzazione.\nIl promontorio Bello delimitava il golfo di Cartagine, era quindi il limite marittimo pi\u00f9 sensibile per la citt\u00e0 punica. Ma un probabile errore di Polibio impedisce di determinare se si tratti di capo Bon, a est di Cartagine oppure di capo Farina, limite nord ma anche occidentale del golfo di Cartagine. Lo storico greco dice solo che ai Romani era proibito andare \"al di l\u00e0\" del promontorio Bello.\nNel primo libro.\nPolibio, lo storico ostaggio a Roma ma amico degli Scipioni era un ex ipparco, un capo militare, quindi, e ben attento ai dettagli militarmente importanti.\nNel libro primo riferisce che nel 256 a.C., nel pieno della Prima guerra punica, era appena terminata la battaglia di Capo Ecnomo, una battaglia navale nel corso della quale una flotta cartaginese guidata da Amilcare e Annone fu sconfitta mentre tentava di arrestare una invasione romana dell'Africa da parte del console Marco Atilio Regolo.\nLa descrizione del capo Ermeo (in greco \"\u1f20 \u1fb6\u03ba\u03c1\u03b1 \u1f20 \u1f18\u03c1\u03bc\u03b1\u1f30\u03b1\" e \"Promunturium Mercuri\" per i Romani) sarebbe adeguata per l'odierno capo Bon. Le navi romane si fermarono \"sotto\" il capo Ermeo e poi \"continuarono\" fino ad Aspide. Ovvero proseguirono verso sud ed est. Capo Bon segna in effetti, il limite meridionale di una navigazione sottocosta per navi che provengano dal nord e che siano dirette verso l'Egitto. Nei paragrafi successivi (Cap.36, par. 11 e 12) inoltre, la narrazione delle vicissitudini di quella flotta confermano il percorso (di ritorno) verso Roma.\nSappiamo anche, che i romani conoscevano come \"Promunturium Apollineum\" o \"Promunturium Pulchri\" quello che oggi si chiama capo Farina. \"Promunturium Pulchri\" si traduce senza difficolt\u00e0 in Promontorio del Bello. Anche per i greci il Promontorio era \"bello\"; Polibio stesso usa il termine \"\u039a\u03b1\u03bb\u1f78\u03bd\", \"Kalos\".\nPer\u00f2.\nPer\u00f2 nel III libro di \"Storie\", dopo aver riportato il testo del primo trattato, nel capitolo successivo Polibio specifica:\nSenza addentarci nella definizione di \"navi lunghe\" di cui oggi non \u00e8 chiara la funzione, se mercantile o militare, osserviamo come Polibio stesso generi confusione sulla denominazione geografica: il commento sopra citato rende quasi obbligatorio identificare capo Bello con capo Bon. Se quello \u00e8 il limite meridionale, infatti, navigare verso la Libia e l'Egitto procedendo sottocosta, come si doveva fare a quei tempi, era del tutto impossibile. &lt;br&gt;\nE quindi?\nDormibat Polybius?\n\"Al di l\u00e0\" del Capo Bello i romani non potevano andare.\nLo studioso di Polibio, F.W. Walbank, generosamente, attribuisce alcuni errori dello storico greco alla difficolt\u00e0 di traduzione di antichi testi. Per esempio i Tirii; Tiro, si sa, \u00e8 posta all'estremo limite \"orientale\" del Mediterraneo e certo non aveva necessit\u00e0 di farsi difendere dalla sua ex-colonia di Cartagine, contro una Roma ancora continentale. O ancora, Mastia, una citt\u00e0 spagnola sita dove poi con Asdrubale sorse Carthago Nova e che quindi non poteva essere \"al di l\u00e0\" di Capo Bon. &lt;br&gt;\nMa forse, semplicemente, come Omero anche Polibio ogni tanto dormiva un po'."}
{"id": "421495", "revid": "115496697", "url": "https://it.wikipedia.org/wiki?curid=421495", "title": "Basidiomycota", "text": "I basidiomiceti (Basidiomycota ) \u00e8 uno dei pi\u00f9 grandi phyla, insieme agli ascomiceti (Ascomycota), che compongono il regno dei Funghi.\nEsso comprende tutti quei gruppi di funghi che hanno micelio settato, riproduzione sessuata e asessuata con produzione di basidi e spore non mobili.\nDescrizione.\nA differenza dei membri di Myxomycota, i Basidiomiceti fanno parte di Eumycota, pertanto le cellule dei basidiomiceti sono organizzate in ife che insieme formano un micelio. Nel caso dei basidiomiceti, il micelio \u00e8 settato, cio\u00e8 ci sono pareti cellulari trasversali che separano le singole cellule.\nPoich\u00e9 hanno un ciclo vitale aplodicarionte, si pu\u00f2 trovare sia un micelio primario aploide con cellule mononucleate, sia, per somatogamia di due miceli aploidi, un micelio secondario con cellule binucleate, che costituisce la dicariofase del ciclo riproduttivo. \u00c8 dal micelio secondario che si sviluppano i basidi, dove avviene la meiosi e si producono le basidiospore. Il micelio secondario pu\u00f2 formare corpi fruttiferi di discrete dimensioni (ad esempio, di alcuni centimetri di diametro nel caso di \"Boletus edulis\", il fungo porcino), dove si raccolgono i basidi.\nOltre alla riproduzione sessuata per \"basidiospore\", hanno anche una riproduzione per moltiplicazione vegetativa tramite: clamidospore (gemme), conidi e oidi.\nLa maggior parte dei funghi mangerecci o velenosi appartengono a questa classe.\nTassonomia.\nLa pi\u00f9 recente classificazione filogenetica riporta:"}
{"id": "421501", "revid": "101175", "url": "https://it.wikipedia.org/wiki?curid=421501", "title": "8 Ore di Suzuka", "text": "La 8 ore di Suzuka, in giapponese \u9234\u9e7f8\u6642\u9593\u8010\u4e45\u30ed\u30fc\u30c9\u30ec\u30fc\u30b9 - (\"Suzuka hachi-jikan taiky\u016b r\u014ddo r\u0113su\"), \u00e8 una competizione motociclistica di durata che si corre ogni anno sul circuito di Suzuka in Giappone. La gara, come dice il nome stesso, ha una durata di otto ore e ogni squadra schiera tre piloti (due fino al 2008) che si alternano nei turni di guida. La competizione fa parte del campionato mondiale Endurance organizzato dalla FIM.\nStoria.\nLa prima edizione della \"8 ore\" si tenne nel 1978 ed era una gara nella quale correvano motociclette di varie classi e nella quale i modelli della classe TT Formula 1 (prototipi spinti da motori derivati dalla serie) rappresentavano il vertice per le prestazioni. Alla competizione parteciparono motociclette delle quattro grandi case giapponesi, Honda - Yamaha - Kawasaki e Suzuki.\nNel 1993 si ebbe un notevole cambiamento, con l'introduzione dei modelli della classe Superbike nella competizione, che andarono a sostituire quelli della classe \"TT Formula 1\".\nAlla gara hanno partecipato come wild card piloti provenienti da altri campionati (mondiale Superbike e motomondiale), scorrendo l'albo d'oro di questa gara si trovano i nomi di alcuni piloti che hanno vinto titoli iridati sia nel motomondiale che nel mondiale Superbike.\nNel 2012 si \u00e8 svolta la 35\u00aa edizione della corsa.\nL'edizione del 2015, vinta dal team Yamaha Factory Racing, vede il ritorno alle competizioni di Casey Stoner. Il pilota australiano cade nei primi giri, mentre si trovava in prima posizione, fratturandosi scapola e tibia.\nAlbo d'oro.\nFonte: \nStatistiche.\nVittorie per pilota.\nFonte: "}
{"id": "421518", "revid": "124317688", "url": "https://it.wikipedia.org/wiki?curid=421518", "title": "Corrado Ferlaino", "text": "Biografia.\nNato a Napoli nel 1931, da Modesto e da Cesarina Pasquali. Il padre, un ingegnere e costruttore calabrese originario di Conflenti, in provincia di Catanzaro, era giunto a Napoli nel 1920, ed era fratello di Francesco Ferlaino, magistrato assassinato dalla 'Ndrangheta nel 1975. La madre era milanese.\nNel 1942, a causa dei bombardamenti su Napoli nella seconda guerra mondiale, assieme alla madre si trasfer\u00ec a Fermo, dove visse per molti anni prima di fare ritorno nella sua citt\u00e0 alla conclusione del conflitto. Conseguita la maturit\u00e0 scientifica al Liceo \"Vincenzo Cuoco\" di Napoli, entra a lavorare nell'impresa del padre, e nel contempo si d\u00e0 all'agonismo come pilota automobilistico e calciatore dilettante. Tenta, senza successo, anche di fare il produttore cinematografico con la realizzazione di un film su Che Guevara.\nDopo aver conseguito la laurea in ingegneria civile trasporti all'Universit\u00e0 di Napoli nel 1959 , Ferlaino crea una propria impresa di costruzioni con la quale realizzer\u00e0 numerosi edifici residenziali nel quartiere Vomero, al Rione Alto, ai Colli Aminei, al Centro Direzionale di Napoli, cos\u00ec come ad Anacapri, a Volla, a Casalnuovo di Napoli, a Massa Lubrense, ma anche al di fuori del napoletano presso Roccaraso, Livorno e Milano. Affermatosi quindi come importante costruttore edile e immobiliarista della sua citt\u00e0, nel 1967 fa ingresso come socio del Napoli Calcio, di cui due anni pi\u00f9 tardi, nel 1969, diventa presidente e azionista di maggioranza. La presidenza di Ferlaino nel club azzurro \u00e8 durata per trentuno anni, con alcune interruzioni.\nNegli anni novanta, \u00e8 a capo di un gruppo formato da 43 aziende che assieme realizzano un fatturato di 400 miliardi di lire, di cui la maggiore \u00e8 la Iper S.r.l.. Amico personale di Ciriaco De Mita, nel 1987 rifiut\u00f2 la proposta fattagli da questi a candidarsi alle elezioni politiche nelle file della Democrazia Cristiana. Nello stesso periodo \u00e8 stato consigliere di amministrazione della SIP e della societ\u00e0 editrice del quotidiano napoletano Il Mattino.\nNel 2002, dopo aver ceduto le quote possedute nel Napoli, il suo Gruppo fa ingresso nel settore alberghiero.\nNel 2015, \u00e8 co-autore assieme al giornalista Toni Iavarone del libro \"Achille Lauro, il Comandante tradito\", edito dalla casa editrice Minerva di Bologna.\nSposatosi quattro volte, \u00e8 padre di cinque figli.\nAttivit\u00e0 nell'automobilismo.\nFerlaino esordisce nel 1957 alla corsa automobilistica Sorrento-Sant'Agata sui Due Golfi, in cui gareggi\u00f2 a bordo dell'Alfa Romeo Giulietta. Due anni pi\u00f9 tardi, partecip\u00f2 all'edizione della Mille Miglia del 1959, in cui si classific\u00f2 al quinto posto alla guida della Giulietta Sprint.\nHa partecipato ad altre importanti gare automobilistiche, quali Targa Vesuvio, Palermo-Monte Pellegrino, Coppa della Consuma, Coppa Gallenga, Catania-Etna e Targa Florio. In quest'ultima competizione, alla guida della Ferrari 250 GTO/64, in coppia con Luigi Taramazzo, nel 1964 si piazz\u00f2 al primo posto in classifica nella categoria da 2501 a 3000 cc.\nAttivit\u00e0 nel calcio.\nFerlaino si avvicina al calcio negli anni cinquanta, avendo svolto attivit\u00e0 agonistica a livello dilettantistico con la maglia del Tennis Vomero. La sua esperienza si conclude nel 1964, con la squalifica a vita comminatagli per aver picchiato un arbitro in campo.\nNel 1967, entra come piccolo socio nell'azionariato della Societ\u00e0 Sportiva Calcio Napoli, cui presidente era Gioacchino Lauro. La sua partecipazione nel club azzurro diventa pi\u00f9 importante nel 1969, quando acquista per 70 milioni di lire il 33% delle quote fino ad allora possedute da Antonio Corcione, deceduto in quel periodo. Nel contempo, riesce a farsi eleggere a presidente del Napoli grazie all'appoggio di Achille Lauro, altro socio del club assieme a Roberto Fiore, con cui all'epoca il noto armatore era in contrasto. Poco dopo, Ferlaino compie la scalata e diviene azionista di maggioranza del Napoli rilevando le quote possedute in societ\u00e0 da Fiore.\nFerlaino si dimette dalla carica di massimo dirigente azzurro per brevi periodi, nel 1972 (presidenza affidata all'ingegner Ettore Sacchi) e nel 1983 (reggente un altro ingegnere, Marino Brancaccio). Durante la sua gestione, il Napoli raggiunse il suo massimo fulgore negli anni ottanta, in corrispondenza con la militanza in maglia azzurra di Diego Armando Maradona, vincendo due scudetti (1986-87 e 1989-90), una Coppa UEFA (1988-89), una Coppa Italia (1986-87) ed una Supercoppa italiana (1990); precedentemente, la squadra azzurra aveva vinto, nel 1976, una Coppa Italia ed una Coppa di Lega Italo-Inglese.\nFin dall'inizio della sua presidenza, Ferlaino \u00e8 stato legato alla tifoseria partenopea da un rapporto di odio-amore alimentato dalla vulcanicit\u00e0 del presidente, capace di far quadrare i bilanci societari privandosi dei giocatori pi\u00f9 amati dai sostenitori (un esempio su tutti \u00e8 quello di Dino Zoff), ma capace anche di acquisti importanti come l'ingaggio di Giuseppe Savoldi, Ruud Krol e, soprattutto, del gi\u00e0 citato Maradona. Malgrado i successi ottenuti, importanti per un club come il Napoli, Ferlaino \u00e8 stato spesso oggetto di contestazione, arrivando a subire persino un attentato, nel 1983, quando viene fatta esplodere una bomba sotto casa. Dopo la partenza di Maradona nel 1991, il Napoli conduce campionati discreti e non ripeter\u00e0 pi\u00f9 le grandi stagioni disputate ai tempi in cui vi militava il fuoriclasse argentino.\nNel 1992, Ferlaino acquista il 50% delle quote del Cagliari Calcio, del quale gli altri soci erano Franco Ambrosio e Massimo Cellino, quest'ultimo divenuto presidente. La societ\u00e0 con Ambrosio e Cellino venne messa in piedi per evitare la cessione dell'attaccante uruguaiano del club sardo Daniel Fonseca alla , che in quell'anno passava al Napoli. L'esperienza di comproprietario del Cagliari, si conclude dopo appena un anno, nel 1993, a causa di problemi giudiziari che riguardarono lui e Ambrosio. In quello stesso anno, vende il Napoli a Ellenio Gallo, ma due anni dopo torna a essere il maggior azionista della societ\u00e0 partenopea.\nNella stagione 1997-98, il Napoli si piazza ultimo in classifica e retrocede in Serie B: nel 2000, Ferlaino cede la met\u00e0 delle azioni e la poltrona di presidente a Giorgio Corbelli. Due anni pi\u00f9 tardi, nel 2002, vende il resto delle sue quote al medesimo Corbelli, e a Salvatore Naldi.\nNel giugno 2003, Ferlaino rileva il pacchetto di maggioranza del Ravenna Calcio neopromosso in Serie C2. L'esperienza di socio di maggioranza del club romagnolo - alla cui presidenza si era insediato il figlio Luca - dura appena un anno e cede le sue azioni all'imprenditore Gianni Fabbri, uscendo cos\u00ec definitivamente dal mondo del calcio."}
{"id": "421519", "revid": "1745361", "url": "https://it.wikipedia.org/wiki?curid=421519", "title": "Cerniw", "text": "Il Cerniw era un regno-dipendente della Dumnonia (odierna Cornovaglia). Fu l'ultimo reame libero della Britannia meridionale (eccetto Cymru). Alla fine, si un\u00ec con i resti del regno della Dumnonia. Fu creato da Costantino Corneu, sovrano della Dumnonia. Per un periodo, l'estrema punta pi\u00f9 occidentale della penisola della Cornovaglia fu occupata dal principato del Penwith, dominato da un re britannico.\nDenominazione.\nConosciuto come Cornubia durante il periodo romano e quello immediatamente post-romano, il nome fu modificato dai cambiamenti verificatisi nella lingua brittonica durante i secoli VI e VII e dall'essere passato in mano gallese. Il nome significa \"la gente del corno\" e questo perch\u00e9 si trovava nella parte finale della penisola della Cornovaglia. I sassoni usarono il termine di \"Corn-wealas\", Cornovaglia (la parola wealas, in sassone, significava straniero ed era usata per indicare tutti i britanni).\nStoria.\nNella seconda met\u00e0 del V secolo, sovrano del Cerniw fu Merion, figlio di Costantino Corneu di Dumnonia, anche se aveva la condizione di sovrano dipendente del fratello Erbin. Attorno al 500, il trono pass\u00f2 a uno dei figli di Merion, Mark, mentre suo fratello Meliodas prese il potere a Lyonesse (isole Scilly). Nel 505, fu il cugino di Mark, Salom, a ereditare il regno, che poi trasmise al figlio Fracan. Attorno al 510, la casata reale si sarebbe estinta e comunque il reame pass\u00f2 in mano dumnona, con un duca di Cornubia che governava nominalmente il territorio."}
{"id": "421576", "revid": "1573940", "url": "https://it.wikipedia.org/wiki?curid=421576", "title": "Polistes", "text": "Polistes , \u00e8 un genere cosmopolita di insetti, appartenente alla famiglia dei Vespidae.\nDescrizione.\nLe specie di \"Polistes\", come quelle di tutti i generi della sottofamiglia Polistinae nel mondo, si riconoscono per avere il primo tergite addominale arrotondato mentre nei Vespinae \u00e8 piatto. Da questa caratteristica deriva il tipico addome a goccia delle \"Polistes\".\nLe \"Polistes\" sono vespe prevalentemente glabre e dalla vivace colorazione gialla e nera. Il capo \u00e8 piatto anteriormente e presenta due occhi composti reniformi piuttosto grandi sui lati del capo. Le antenne sono genicolate e composte da 11 articoli nelle femmine e 12 nei maschi. L'articolo in pi\u00f9 presente nelle antenne dei maschi forma spesso un caratteristico \"ricciolo\" alle estremit\u00e0 distali delle due antenne.\nIl capo presenta una grossa piastra frontale compresa fra i due occhi, l'attaccatura delle antenne e l'apparato boccale, detta clipeo. Il clipeo presenta spesso una grande variabilit\u00e0 di colorazione e di disegni gialli e neri che non sono diagnostici nel riconoscimento delle specie. I maschi hanno generalmente il capo con una colorazione gialla predominante.\nLe specie di \"Sulcopolistes\" sono caratterizzate da un solco, pi\u00f9 o meno profondo, lungo le due mandibole.\nL'aculeo delle femmine, derivante dall'ovopositore, \u00e8 ben sviluppato ma non visibile ad occhio nudo in quanto retrattile. L'aculeo delle vespe, contrariamente a quello delle api, \u00e8 liscio e le femmine possono quindi pungere pi\u00f9 di una volta senza che venga strappato dall'addome della femmina. Le \"Polistes\" usano l'aculeo con facilit\u00e0 ma esclusivamente per difesa personale e per la difesa del nido. \nI maschi sono sprovvisti di aculeo e, di conseguenza, non possono pungere.\nBiologia.\nLe specie appartenenti al genere \"Polistes\", sottogenere \"Polistes\" sono vespe sociali o meglio ancora eusociali, con una o pi\u00f9 femmine dominanti che fondano il nido in primavera masticando del legno e tramutandolo in una specie di cartone. I nidi sono di tipo aperto, ossia senza protezioni, e vengono generalmente fissati mediante un peduncolo alla vegetazione arbustiva. I nidi possono essere anche posti su pietre, rocce o altre strutture fisse comprese quelle di origine antropica.\nA primavera una o pi\u00f9 femmine, fecondate l'autunno precedente e uscite dall'ibernazione, fondano un nido. Nei nidi con pi\u00f9 fondatrici, tra le femmine si instaura una gerarchia di dominanza regolata da precisi rituali e determinata da fattori quali l'aggressivit\u00e0 e le dimensioni relative. Solo la femmina dominante (femmina alfa o conduttrice) \u00e8 in grado di deporre mentre le femmine subordinate si specializzano in lavori da operaie: procacciare cibo e materiale per la costruzione del nido, difendere il nido dai predatori. Verso la fine della primavera iniziano a nascere le prime operaie e le fondatrici subordinate spariscono dalla colonia, oppure se la fondatrice principale muore, una di esse ne prende il posto. Le operaie continuano il lavoro lasciato in sospeso dalla/e fondatrice/i espandendo il nido e nutrendo le larve della loro regina. Il nido in piena estate pu\u00f2 contare anche 20-40 operaie, 150-300 cellette e centinaia di larve di ultima generazione che si stanno sviluppando nelle celle. Ad agosto-settembre iniziano a sfarfallare i primi maschi e nuove femmine fertili, future fondatrici, destinate ad accoppiarsi e a fondare un nido la primavera successiva, prendono il nome di fondatrici figlie o future fondatrici. Solo queste femmine sopravviveranno all'inverno per rientrare in attivit\u00e0 la primavera successiva.\nLe specie appartenenti al sottogenere \"Sulcopolistes\" (\"Polistes sulcifer\", \"P. semenowi\" e \"P.\u00a0atrimandibularis\") sono invece dei parassiti sociali di altre specie di \"Polistes\". In estate le femmine di \"Sulcopolistes\" riescono ad insediarsi in un nido gi\u00e0 avviato sottomettendo la regina originale. Cos\u00ec, quando nascono le prime operaie, la \"Sulcopolistes\" invier\u00e0 dei segnali chimici mimetici per far credere loro di essere la loro regina, in modo che le operaie accudiscano la sua prole. I \"Sulcopolistes\" hanno totalmente perso la casta operaia con l'evoluzione, per cui la covata parassita \u00e8 rappresentata unicamente da maschi e femmine fertili che abbandonando il nido madre determineranno la fine prematura di quest'ultimo.\n\"S.\u00a0semenowi\", che parassitizza \"P.\u00a0dominula\", pu\u00f2 insediare pi\u00f9 nidi, utilizzandone uno per riprodursi e gli altri come scorte alimentari. L'usurpazione di un nido non \u00e8 prerogativa dei \"Sulcopolistes\": in una stessa specie, due regine possono concorrere al possesso di un nido. In \"P.\u00a0gallicus\" e \"P.\u00a0dominula\", non \u00e8 rara l'usurpazione da parte di una regina che ha perso il suo nido, anche dopo la nascita delle prime operaie. \"P.\u00a0nimpha\" pu\u00f2 occasionalmente usurpare nidi di \"P.\u00a0dominul\"a, comportandosi come i \"Sulcopolistes\", pochi giorni prima della nascita delle operaie.\nI ricercatori hanno studiato i comportamenti dei \"Polistes fuscatus\", che vivono abitualmente nei giardini americani. Per quanto riguarda il riconoscimento dei loro simili, utilizzano segnali di origine ambientale. Questa procedura \u00e8 indispensabile, per evitare intrusioni all'interno dei nidi da parte di predatori e viene svolta tramite l'ausilio delle sostanze odorose. Infatti ogni vespa assume un odore che \u00e8 specifico del gruppo che vive in un determinato nido. L'odore \u00e8 frutto della combinazione sia delle fibre vegetali con cui \u00e8 costruito il nido sia di secrezioni rilasciate dalle vespe costruttrici. Questo fattore di distinzione \u00e8 pi\u00f9 sicuro addirittura di quello di natura genetica, anche se non completamente immune da errori e malintesi.\nSistematica.\nI Vespidae italiani sono raggruppati in due sottofamiglie: Polistinae e Vespinae.\nNonostante la sistematica delle sottofamiglie sia ancora piuttosto dibattuta e alcune specie ancora dubbie, si pu\u00f2 dire che in Italia esistono 9 specie di \"Polistes\", alcune delle quali molto frequenti anche dentro le citt\u00e0.\nLe specie di \"Polistes\" presenti in Europa e in Italia sono:\nLe ultime tre specie sono molto rare e per tanto poco conosciute. Sono caratterizzate, oltre che dalle dimensioni maggiori, dal parassitismo eusociale nei confronti delle altre \"Polistes\" sottomettendone o uccidendone la regina e costringendo le operaie ad accudire le larve parassite composte esclusivamente da sessuati."}
{"id": "421586", "revid": "919135", "url": "https://it.wikipedia.org/wiki?curid=421586", "title": "Teorema di Shannon", "text": "Il termine Teorema di Shannon pu\u00f2 identificare tre diverse teorie del padre della Teoria dell'informazione:"}
{"id": "421592", "revid": "19933", "url": "https://it.wikipedia.org/wiki?curid=421592", "title": "Liberaldemocrazia", "text": ""}
{"id": "421608", "revid": "31465", "url": "https://it.wikipedia.org/wiki?curid=421608", "title": "Lepidottero", "text": ""}
{"id": "421695", "revid": "74801", "url": "https://it.wikipedia.org/wiki?curid=421695", "title": "Westland (Paesi Bassi)", "text": "Westland \u00e8 un comune olandese di abitanti (2010) situato nella provincia dell'Olanda Meridionale.\n\u00c8 stato costituito nel gennaio 2004 dalla fusione dei comuni di Naaldwijk, Monster, 's-Gravenzande, De Lier e Wateringen."}
{"id": "421696", "revid": "125823918", "url": "https://it.wikipedia.org/wiki?curid=421696", "title": "Roberta Capua", "text": "Eletta Miss Italia 1986 e classificatasi seconda al concorso internazionale Miss Universo 1987, ha avviato una carriera da modella e indossatrice. Dagli anni novanta ha intrapreso la carriera televisiva debuttando dapprima in piccoli ruoli sulle emittenti Fininvest, poi passando a Telemontecarlo e infine raggiungendo la notoriet\u00e0 grazie ai contenitori mattutini Rai, \"In famiglia\" e \"Unomattina\".\nDal 2004 \u00e8 tornata in Mediaset, lavorando per due edizioni a \"Buona Domenica\" e conducendo programmi come \"Tutti pazzi per i reality\" e la prima serata di \"Sei un mito\". Roberta Capua \u00e8 la vincitrice della 1\u00aa edizione del famoso programma culinario \"Celebrity MasterChef Italia\" nel 2017.\nBiografia.\nMiss Italia e gli esordi.\nDopo la maturit\u00e0 classica, \u00e8 divenuta nota nel 1986 venendo eletta Miss Italia, titolo gi\u00e0 assegnato a sua madre Marisa Jossa nel 1959. L'anno successivo all'incoronazione, si \u00e8 classificata al 2\u00ba posto al concorso internazionale Miss Universo. Pochi giorni dopo l'elezione come Miss Italia \u00e8 approdata in televisione affiancando Claudio Cecchetto nella manifestazione musicale \"Vota la voce\". Negli anni seguenti ha invece svolto la professione di fotomodella e indossatrice, sfilando nelle maggiori citt\u00e0 internazionali e venendo ritratta sulle copertine di importanti riviste di moda.\n\u00c8 tornata sugli schermi nel 1995, conducendo in seconda serata su Rete 4 la rubrica TgCinema, mentre nell'estate dello stesso anno ha sostituito per alcune settimane Paola Barale nel ruolo di valletta a \"La ruota della fortuna\". Dal 1995 le \u00e8 stata affidata la conduzione di \"Aspettando Beautiful\", piccolo programma in onda prima della soap opera \"Beautiful\", e il noto rotocalco di Canale 5 \"Nonsolomoda\", al timone del quale \u00e8 rimasta per due stagioni, fino al 1997. Dal 1996 ha affiancato Luciano Rispoli su Telemontecarlo alla conduzione del talk show \"Tappeto volante\", esperienza terminata nel 1998.\nGli anni in Rai: 1998-2004.\nTerminato l'impegno su Telemontecarlo, dal 1998 \u00e8 passata in Rai per condurre, insieme a Giancarlo Magalli, il variet\u00e0 di prima serata \"Fantastica italiana\", in onda su Rai 1. Durante l'estate dello stesso anno ha curato la rubrica \"Cercasi Miss Italia disperatamente\".\nDal 1998 ha affiancato Tiberio Timperi nei contenitori del weekend di Rai 2, \"Mattina in famiglia\" e \"Mezzogiorno in famiglia\". Ha mantenuto questo impegno per quattro stagioni, fino al 2002, mentre dal settembre 2001 era anche nel cast del programma mattutino feriale di Rai 2 \"I fatti vostri\", di Michele Guard\u00ec.\nPer la stagione 2002 \u00e8 passata alla conduzione di un'altra trasmissione del mattino, \"Unomattina\", su Rai 1, affiancando per la prima edizione Luca Giurato e per la successiva Marco Franzelli e Caterina Balivo. Nella stagione 2002-2003 ha inoltre condotto uno spin-off del contenitore mattutino, \"S.O.S. - Unomattina\", in onda in coda al classico \"Unomattina\", e le trasmissioni evento \"Italiani nel mondo\", con Pippo Baudo, e \"Concerto al Senato\", entrambi su Rai 2. Nel 2003 ha invece condotto la trasmissione di prima serata \"Dono d'amore\" e le trasmissioni evento \"Concerto per la Guardia di finanza\" e \"Premio Campiello\".\nGli anni a Mediaset: 2004-2007.\nLa stagione 2004 ha segnato il passaggio della conduttrice in Mediaset, dove ha avuto il compito di sostituire Laura Freddi come volto femminile del contenitore della domenica pomeriggio \"Buona Domenica\", con la conduzione di Maurizio Costanzo. Nell'estate successiva le \u00e8 stata affidata la prima serata del sabato di Canale 5, \"Sei un mito\", trasmissione che riprendeva in linee generali i contenuti dei precedenti \"Re per una notte\" di Gigi Sabani e \"Momenti di gloria\" di Mike Bongiorno ed in seguito nuovamente riproposti nell'autunno 2008 con il programma \"\u00c8 nata una stella gemella\" con la conduzione di Lorella Cuccarini.\nNel 2005 \u00e8 stata confermata nel cast di \"Buona Domenica\", e dal gennaio all'aprile 2006 ha condotto insieme a Marco Liorni il programma del sabato pomeriggio \"Tutti pazzi per i reality\", talk show durante il quale venivano commentati insieme ad ospiti i fatti salienti dei reality show in onda su Canale 5: la sesta edizione del Grande fratello e la terza de \"La fattoria\". In seguito alla mancata conferma di Maurizio Costanzo a \"Buona Domenica\", sostituito da Paola Perego, non \u00e8 stata confermata nel cast della trasmissione. Sempre nel 2006 ha condotto anche la tradizionale serata musicale dal Vaticano della Vigilia di Natale, \"Speciale Natale in Vaticano\", mentre in occasione del Capodanno ha condotto \"Capodanno Cinque - Dancing on Ice\".\nIl 28 marzo 2007 ha presentato dal Datch Forum di Milano, insieme a Daniele Battaglia, la trasmissione evento \"Buon compleanno Radio Italia\", per festeggiare i 25 anni dell'emittente radiofonica. A fine anno ha condotto la puntata pilota del programma \"La seconda volta\", in onda il sabato in prima serata su Rete 4. Nel 2008, in concomitanza con la nascita di suo figlio, decide di allontanarsi dalla tv.\nIl ritorno in tv.\nNel febbraio e nel giugno 2016 prende parte come concorrente a tre puntate del game show \"Caduta libera\", condotto da Gerry Scotti su Canale 5. Ad agosto dello stesso anno \u00e8, invece, ospite dello speciale di prima serata \"Reazione a catena di sera\" su Rai 1, condotto da Amadeus. Nel 2017 partecipa come concorrente alla prima edizione di \"Celebrity MasterChef Italia\" e vince la competizione superando in finale il cantante Nesli. Nello stesso anno approda al canale Food Network come voce narrante dei programmi \"Italiani a tavola\" e \"Italiani a tavola: \u00e8 Natale!\". \nDall'11 aprile 2018 torna in Rai dove conduce su Rai Premium il talk show \"Brava!\", esperienza replicata anche nell'autunno dello stesso anno con una seconda edizione. Sempre in autunno approda a LA7, dove conduce la rubrica di salute e benessere \"Belli dentro belli fuori\". Dal 13 ottobre 2019, in onda tutte le domeniche alle 11 su LA7, la Capua conduce il programma di cucina \"L'ingrediente perfetto\". \nL'estate 2021 segna il suo ritorno su Rai 1. Dal 28 giugno, infatti, affianca Gianluca Semprini alla conduzione di \"Estate in diretta\", in onda dal luned\u00ec al venerd\u00ec dalle 15:45 alle 18:40. \nDal 29 gennaio al 5 febbraio 2022 \u00e8 la padrona di casa di PrimaFestival, l'anteprima del Festival di Sanremo.\nVita privata.\n\u00c8 figlia di Marisa Jossa, che vinse il titolo di Miss Italia nel 1959.\n\u00c8 cugina della virologa Ilaria Capua.\nDal 2003 al 2005 \u00e8 stata legata sentimentalmente al nuotatore Massimiliano Rosolino.\n\u00c8 stata sposata con Giorgio Restelli, direttore artistico di Mediaset.\nNel maggio 2011 ha sposato Stefano Cassoli, imprenditore bolognese, dal quale ha avuto un figlio."}
{"id": "421743", "revid": "1573940", "url": "https://it.wikipedia.org/wiki?curid=421743", "title": "Hirundo rustica", "text": "La rondine comune (Hirundo rustica ) \u00e8 un piccolo uccello migratore dell'ordine dei passeriformi presente in Europa, in Asia, in Africa e nelle Americhe.\n\u00c8 spesso chiamata solamente con il nome di rondine, che indica pi\u00f9 ampiamente tutta la famiglia Hirundinidae.\nEtimologia.\nIl termine latino \"Hirundo\" significa \"rondine\", mentre \"rusticus\" significa \"della campagna\".\nDescrizione.\nLa rondine comune \u00e8 un uccello piccolo e agile, lungo circa 18-19,5\u00a0cm con ali di 12\u201313\u00a0cm. Ha una coda lunga e biforcuta, ali curve e aguzze e un piccolo becco diritto di color grigio scuro.\nLa sottospecie europea (\"Hirundo rustica rustica\") \u00e8 di colore blu scuro (quasi nero) sul dorso, grigiastro sul ventre ed ha gola e fronte rosse, separate dal ventre da una fascia blu.\nLa rondine comune non presenta dimorfismo sessuale, \u00e8 quindi quasi impossibile riconoscere i sessi dalla sola osservazione esterna.\nDistribuzione e habitat.\n\u00c8 diffusa in tutto il mondo: nidifica nell'emisfero settentrionale, da Canada e Scandinavia a Messico, Magreb, e Cina, e sverna nell'emisfero meridionale, da Messico, Africa centrale e India fino a Terra del Fuoco, Sudafrica e Australia.\nLa popolazione globale di rondini comuni \u00e8 stimata in almeno 200 milioni di individui, anche se \u00e8 in declino, probabilmente a causa del concorso di diversi fattori: la sempre maggior diffusione dell'agricoltura intensiva e dell'uso di insetticidi che riduce il numero di insetti, e quindi anche il numero di rondini; la riduzione degli habitat e la distruzione dei nidi, nonostante in Italia siano protetti dalla legge, o dall'impossibilit\u00e0 di costruirne di nuovi; inoltre nelle aree di svernamento la rondine \u00e8 attivamente cacciata dalle popolazioni locali.\nNel periodo di nidificazione, il suo habitat sono le zone agricole; durante il periodo di svernamento si riunisce in dormitori nei canneti.\nAll'inizio della brutta stagione (settembre o inizio di ottobre) la rondine europea migra verso il sud Africa volando in grandi stormi e percorrendo fino a 11.000\u00a0km per svernare e ritornare con l'arrivo della primavera. La strada che percorrono per raggiungere il sud Africa \u00e8 differenziata, la maggior parte dal Nord Europa arrivano nella Francia occidentale, passano i Pirenei e si dirigono verso la Spagna orientale, poi oltrepassano il Mediterraneo attraverso lo stretto di Gibilterra e dal Marocco proseguono attraverso il deserto del Sahara l'Algeria, il Niger, il Ciad fino ad arrivare nella Repubblica Democratica del Congo a novembre/dicembre dove svernano. Altri stormi, comprese quelle che provengono dall'Italia, attraversando il Mediterraneo preferiscono proseguire passando attraverso la valle del Nilo, evitando in parte le zone desertiche.\nIl loro volo migratorio avviene sempre di giorno, nutrendosi in volo e volando quasi a livello del terreno\nBiologia.\nLa rondine \u00e8 un uccello migratore: da aprile a ottobre nidifica nell'emisfero settentrionale, poi si sposta nell'emisfero meridionale per svernare. In Italia, solitamente arriva intorno al 21 marzo e vi resta fino ai primi di ottobre.\nAlimentazione.\nLa rondine comune \u00e8 un uccello insettivoro, come le altre rondini e i rondoni. Si nutre normalmente di mosche, zanzare, libellule e di altri insetti volanti. Anche per la sua utilit\u00e0 per l'uomo di mangiatrice di zanzare durante l'estate, il suo declino sta preoccupando.\nRiproduzione.\nPrima della diffusione di costruzioni umane, le rondini comuni nidificavano sulle scogliere o nelle caverne; oggi nidifica soprattutto sotto sporgenze in costruzioni umane, quali tetti di case, fienili, stalle: in luoghi - quindi - dove sia pi\u00f9 agevole reperire insetti. Anche se la presenza della rondine non \u00e8 pi\u00f9 comune come accadeva fino a qualche decennio fa, il suo nido pu\u00f2 essere ancora individuato con relativa facilit\u00e0 dalla quota del mare fino ad aree montane medio-alte.\nIl nido, a forma di coppa aperta, \u00e8 fatto di fango e materiale vegetale, che l'adulto trasporta nel becco. La parte interna del nido \u00e8 foderata di erba, piume ed altri materiali morbidi.\nTassonomia.\nLa rondine comune \u00e8 stata descritta da Linneo nel suo \"Systema Naturae\" nel 1758 come \"H. rectricibus, exceptis duabus intermediis, macula alba notat\u00ees.\" Questa specie \u00e8 l'unica del suo genere a popolare anche le Americhe, mentre la maggior parte delle specie \"Hirundo\" sono native dell'Africa.\nCi sono poche conflittualit\u00e0 tassonomiche all'interno del genere, ma la specie dell'Africa occidentale \"Hirundo lucida\" \u00e8 formalmente considerata come una sottospecie di \"Hirundo rustica\". La \"Hirundo lucida\" \u00e8 leggermente pi\u00f9 piccola rispetto alle \"Hirundo\" migratorie, ha una striscia blu scura sul petto e l'adulto ha la coda pi\u00f9 corta.\nSottospecie.\nIn genere, si riconoscono sei sottospecie di \"Hirundo rustica\". Con le osservazioni in Asia orientale, furono proposte una serie di sottospecie aggiuntive o alternative, tra cui una \"saturata\" da Robert Ridgway nel 1883, una \"kamtschatica\" da Benedykt Dybowski nel 1883, una \"ambigua\" da Erwin Stresemann, e una \"mandschurica\" da Wilhelm Meise nel 1934. Date le incertezze sulla validit\u00e0 di queste aggiunte, questo articolo segue le osservazioni di Turner e Rose.\nCuriosit\u00e0.\nLa rondine comune \u00e8 divenuta il simbolo dell'Estonia il 23 giugno 1960; per gli estoni la rondine rappresenta il cielo blu, che a sua volta simboleggia la libert\u00e0 e la felicit\u00e0 eterna. Secondo le credenze estoni, se qualcuno uccide una rondine diventa cieco."}
{"id": "421744", "revid": "2730", "url": "https://it.wikipedia.org/wiki?curid=421744", "title": "Stati cuscinetto nella guerra di secessione americana", "text": "Il termine Stati cuscinetto si riferisce a cinque Stati (Delaware, Kentucky, Maryland, Missouri e Virginia Occidentale) che si trovavano al confine tra l'Unione e la Confederazione.\nIn alcuni di questi stati vi furono contemporaneamente due governi, uno favorevole all'Unione e l'altro alla Confederazione, e persone (talvolta persino della stessa famiglia) che combattevano nella guerra di secessione dalle due parti opposte.\nInfluenza e importanza.\nI cinque Stati cuscinetto erano il Delaware, il Kentucky, il Maryland, il Missouri e la Virginia Occidentale (si include talvolta il Distretto di Columbia per la sua collocazione geografica). La Virginia Occidentale fu costituita nel 1863 dalle contee nordoccidentali della Virginia separatesi dalla Virginia dopo la sua secessione dall'Unione. Nei casi del Kentucky e del Missouri, essi ebbero due governi durante la guerra di secessione, uno a favore degli Stati Confederati e uno a favore dell'Unione.\nIn aggiunta, due Territori, non ancora Stati \u2014 il Territorio indiano (oggi stato dell'Oklahoma) e il Territorio del Nuovo Messico (oggi Stati dell'Arizona e del Nuovo Messico) \u2014 permettevano la schiavit\u00f9. Peraltro in questi Territori si trovavano ben pochi schiavi, nonostante la legittimit\u00e0 dell'istituzione. Durante la guerra le maggiori trib\u00f9 indiane nell'Oklahoma firmarono un'alleanza con la Confederazione e parteciparono al suo sforzo militare. Il Territorio del Nuovo Messico era diviso fra Unione e Confederazione al 34\u00ba parallelo. L'Oklahoma \u00e8 spesso ancor oggi citato come \"Stato cuscinetto\", ma l'Arizona e il Nuovo Messico ne avevano poco o nulla le caratteristiche.\nCon le loro connessioni geografiche, sociali, politiche ed economiche sia con il Nord sia con il Sud, gli Stati cuscinetto allo scoppio della guerra erano in crisi in quanto delineavano il confine culturale che separava il Nord dal Sud. Dopo la Ricostruzione la maggior parte di essi adott\u00f2 leggi Jim Crow somiglianti a quelle in vigore al Sud, ma nei recenti decenni alcuni di essi (in particolare il Delaware e il Maryland) sono divenuti pi\u00f9 \"nordisti\" nei loro orientamenti politici, economici e sociali, mentre altri (in particolare il Kentucky e la Virginia Occidentale) hanno adottato una predominante personalit\u00e0 \"sudista\".\nAncora oggi si discute molto sui confini logici del Nordest: molti nordorientali sostengono che il Delaware, il Maryland, la Virginia Occidentale e persino la Virginia facciano parte del Nordest. Nella pratica attuale il Nordest probabilmente consiste negli Stati indiscussi del Vermont, New Jersey, New York, Pennsylvania, Massachusetts, Connecticut, New Hampshire, Maine e Rhode Island, insieme con il Delaware, lo stesso Distretto di Columbia e i Distretti suburbani del Maryland e della Virginia. Anche il Kentucky \u00e8 diviso: le aree pi\u00f9 rurali e quelle meridionali dello Stato hanno chiaramente le caratteristiche del Sud, mentre le aree pi\u00f9 urbanizzate come quelle intorno a Louisville e a cavallo del fiume Ohio da Cincinnati sono assai mediooccidentali e, nel caso di Cincinnati, hanno caratteristiche sia mediooccidentali sia nordorientali.\nOggi la definizione talvolta, nell'uso comune, si applica agli Stati del Sud che costituivano la fascia settentrionale della Confederazione, come l'Arkansas, il Tennessee, la Virginia e la Carolina del Nord.\nDelaware.\nIl Delaware non prese mai la secessione in seria considerazione.\nMaryland.\nIl Parlamento del Maryland respinse la secessione (27 aprile 1861), ma solo dopo che la sollevazione popolare di Baltimora del 1861 e altri eventi avevano provocato da parte federale la dichiarazione della legge marziale. Come risultato della massiccia presenza dell'esercito dell'Unione nello Stato e la sospensione dello habeas corpus da parte di Abraham Lincoln, molti legislatori dello Stato del Maryland, che si credeva sostenessero la secessione, furono arrestati e imprigionati dalle autorit\u00e0 dell'Unione. Il Maryland forn\u00ec diverse unit\u00e0 militari sia ai Confederati sia all'Unione. Fu escluso dal Proclama di Emancipazione, ma abol\u00ec la schiavit\u00f9 durante la guerra di secessione.\nKentucky.\nIl Kentucky fu davvero strumentale per la vittoria dell'Unione nella guerra di secessione. Abraham Lincoln una volta disse: \"Penso che perdere il Kentucky sia quasi lo stesso che perder l'intera partita. Via il Kentucky, non possiamo tenere il Missouri n\u00e9 il Maryland. Se tutti questi sono contro di noi, allora il gioco nelle nostre mani \u00e8 troppo grande per noi. Dovremmo persino consentire subito la separazione, inclusa la resa di questa Capitale\" (Washington, circondata da Stati schiavisti: la Virginia confederata e il Maryland, controllato dall'Unione). Si racconta inoltre che egli avesse detto che \"sperava\" di avere Dio dalla sua parte, ma che \"doveva\" avere il Kentucky.\nIl Kentucky, in effetti, non secedette, ma una fazione costitu\u00ec un governo che fu riconosciuto dalla Confederazione come Stato membro.\nIl governatore del Kentucky, Beriah Magoffin, propose che gli Stati schiavisti come il Kentucky dovessero conformarsi alla Costituzione degli Stati Uniti e restare nell'Unione. Quando Lincoln richiese 75 000 uomini per prestare servizio nell'Unione, Magoffin, simpatizzante per il Sud, rispose che il Kentucky non avrebbe \"fornito alcuna truppa per il malvagio scopo di sottomettere i fratelli Stati del Sud.\" Il 20 maggio 1861 vi fu la proclamazione di neutralit\u00e0 che proibiva sia agli Stati Uniti sia al Governo confederato di intraprendere qualsiasi movimento di truppe o di occupare qualsiasi posizione sul suolo del Kentucky, e inoltre ammoniva i cittadini dello Stato a non prendere parte nelle ostilit\u00e0. Il Kentucky si era dichiarato neutrale sia a Lincoln sia a Jefferson Davis; tuttavia, se la neutralit\u00e0 fosse stata violata, lo Stato si vincolava a diventare parte della Confederazione.\nLa neutralit\u00e0 del Kentucky fu violata quanto il generale confederato Leonidas Polk invase Columbus nel 1861. Il Parlamento del Kentucky, per risposta, approv\u00f2 una risoluzione che imponeva al Governatore di chiedere l'evacuazione delle forze confederate dal suolo del Kentucky. Magoffin pose il veto alla risoluzione, ma il Parlamento scavalc\u00f2 il suo veto e la risoluzione fu approvata. Il Parlamento inoltre decise di sostenere il generale Ulysses S. Grant e le sue truppe unioniste stazionate a Paducah, con il motivo che la Confederazione aveva reso nullo il vincolo originale violando per prima la neutralit\u00e0 del Kentucky.\nI simpatizzanti del Sud si sentirono oltraggiati dalle decisioni del Parlamento, citando che le truppe di Polk erano in Kentucky solo al fine di contrastare Grant. Una successiva risoluzione del Parlamento, che invitava il generale unionista Robert Anderson ad arruolare volontari per espellere le forze confederate, richiedendo al Governatore di mobilitare la Milizia e ponendo il generale unionista Thomas L. Crittenden al comando delle forze del Kentucky, incendi\u00f2 ancor di pi\u00f9 i Sudisti (Magoffin pose il veto alla risoluzione, ma tutto fu scavalcato). Nel 1862 fu approvato un atto che bollava i cittadini che aderivano alla Confederazione \"peccatori, viziosi ed altre misure\". La neutralit\u00e0 del Kentucky evolveva verso l'appoggio all'Unione.\nQuando il generale confederato Albert Sidney Johnston cattur\u00f2 Bowling Green nell'estate 1861 gli autoproclamatisi Confederati nel Kentucky occidentale e centrale costituirono un Governo confederato anche se il Kentucky ufficialmente rimase parte dell'Unione. Una formale Convenzione confederata si riun\u00ec a Russellville nel novembre 1861. Centosedici Delegati di sessantotto contee votarono la deposizione dell'attuale governo di Magoffin e crearono un Governo Provvisorio leale al nuovo Governatore confederato ufficioso del Kentucky, George W. Johnson. Un mese dopo, il 10 dicembre 1861, il Kentucky divenne il 13\u00ba Stato \"ammesso\" alla Confederazione. Il Kentucky, insieme con il Missouri, aveva Rappresentanti in ambedue i Congressi e reggimenti in ambo gli eserciti federale e confederato.\nMagoffin, ancora ufficialmente nelle funzioni di governatore in Frankfort, non riconobbe i Confederati del Kentucky n\u00e9 i loro tentativi di costituire un Governo dello Stato. Egli continu\u00f2 a dichiarare che lo stato ufficiale del Kentucky nella guerra era la neutralit\u00e0, anche se il Parlamento sosteneva l'Unione. Magoffin, spinto dalla divisione esistente sia fra la popolazione sia nel Parlamento, annunci\u00f2 una sessione speciale del Parlamento e poi si dimise nel 1862.\nBowling Green rimase occupata dai Confederati fino al febbraio 1862, quando il Generale Grant mosse dal Missouri attraverso il Kentucky, lungo il fronte del Tennessee. Il Governatore confederato Johnson lasci\u00f2 Bowling Green con i documenti di Stato confederati diretto a Sud e si un\u00ec alle forze confederate nel Tennessee. Dopo che Johnson fu ucciso nella battaglia di Shiloh, Richard Hawes fu nominato Governatore confederato. Poco dopo il Congresso Provvisorio confederato fu aggiornato al 17 febbraio 1862, con l'ordine del giorno di inaugurare un Congresso permanente. Comunque, poich\u00e9 l'occupazione dell'Unione dominava lo Stato, il Governo confederato del Kentucky, nel 1863, esisteva solo sulla carta e la Rappresentanza nel Congresso era minima. Alla fine si sband\u00f2 quando fin\u00ec la guerra nel 1865.\nMissouri.\nDopo che ebbe inizio la secessione degli Stati del Sud il Parlamento del Missouri indisse l'elezione di una sua propria Convenzione speciale sulla secessione. La Convenzione vot\u00f2 decisamente di rimanere nell'Unione, ma il governatore filosudista Claiborne F. Jackson ordin\u00f2 la mobilitazione di diverse centinaia di membri della Milizia di Stato, che si radunarono in un campo a St. Louis. Jackson pianificava di impiegare gli uomini (ufficialmente in addestramento) per occupare l'arsenale federale nella citt\u00e0. Prima che Jackson facesse qualsiasi mossa ostile, per\u00f2, il generale unionista Nathaniel Lyon ag\u00ec per primo, accerchiando il campo e forzando le truppe dello Stato alla resa. Gli inesperti soldati di Lyon, prevalentemente immigrati tedeschi, fecero marciare i prigionieri lungo le strade, quindi aprirono il fuoco sulla folla di civili largamente ostile che si addensava intorno a loro.\nQuesti eventi cristallizzarono i partiti Unionista e Confederato nello Stato. Il Governatore Jackson nomin\u00f2 Sterling Price, Presidente della Convenzione sulla secessione, quale Capo della nuova Guardia di Stato. Jackson e Price furono per\u00f2 costretti ad abbandonare la capitale dello stato Jefferson City il 14 giugno 1861, di fronte alla rapida avanzata di Lyon. Nella citt\u00e0 di Neosho, Jackson chiam\u00f2 in sessione il Parlamento dello Stato; rispose una minoranza di Parlamentari, che eman\u00f2 un'Ordinanza di secessione che fu riconosciuta dalla Confederazione il 30 ottobre 1861 (vedasi la controversia sulla secessione del Missouri). Con il Governatore eletto in esilio e i Parlamentari largamente dispersi, la Convenzione sulla secessione si riun\u00ec nuovamente come Governo provvisorio unionista ed elesse Hamilton Gamble Governatore provvisorio. L'amministrazione Lincoln riconobbe immediatamente il governo di Gamble, che forn\u00ec sia forze della Milizia per il servizio nello Stato sia reggimenti di volontari per l'esercito federale.\nVi furono altalenanti combattimenti fra le forze dell'Unione e un'Armata combinata della Guardia di Stato del generale Price e di truppe confederate al comando del generale Ben McCulloch. Dopo la battaglia di Wilson's Creek e l'assedio di Lexington, Missouri, le forze confederate avevano poca scelta, se non quella di ritirarsi verso l'Arkansas di fronte a un esercito unionista largamente rinforzato. Per\u00f2 truppe regolari confederate avrebbero organizzato raid a lungo raggio nel Missouri: i combattimenti nello Stato per i successivi tre anni consistettero per la maggior parte in azioni di guerriglia su una scala ancora mai vista nella guerra di secessione.\nVirginia Occidentale.\nGli Unionisti nella Virginia organizzarono nello Stato della Virginia Occidentale le Contee nordoccidentali della Virginia, separandosi dalla Virginia ed entrando a far parte dell'Unione nel 1863 con una Costituzione che liberava tutti gli schiavi maggiori di 21 anni di et\u00e0; gradualmente sarebbe stata abolita la schiavit\u00f9.\nTerritori dell'Arizona e del Nuovo Messico.\nDue Convenzioni a Mesilla (Nuovo Messico) il 18 marzo 1861 e a Tucson (Arizona) il 23 marzo adottarono un'ordinanza di secessione. Le convenzioni insediarono un governo filosudista per le parti meridionali del territorio e convocarono le elezioni dei Rappresentanti per chiedere alla Confederazione l'ammissione e l'aiuto. Lewis Owings di Mesilla fu eletto primo Governatore Provvisorio del Territorio e Granville Henderson Oury di Tucson fu scelto per presentare la petizione di ammissione del Territorio nella Confederazione. Nel luglio 1861 forze confederate dal Texas, al comando del tenente colonnello John Baylor, entrarono a Mesilla, descritta come \"una comunit\u00e0 fortemente favorevole ai Confederati\". Il giorno successivo il maggiore unionista Isaac Lynde si avvicin\u00f2 a Mesilla per ingaggiare le forze di Baylor. Gli uomini di Baylor, accompagnati dalla Milizia fuori Mesilla, attaccarono e sconfissero Lynde alla battaglia di Mesilla il 27 luglio. Il 1\u00ba agosto Baylor proclam\u00f2 che il Territorio Confederato dell'Arizona si estendeva fino al 34\u00ba parallelo e nomin\u00f2 s\u00e9 stesso nuovo Governatore del Territorio. Nel corso della guerra il Territorio fu sede di diversi successivi scontri e schermaglie fra le Armate occidentali dell'Unione e la Confederazione. La sconfitta dei Confederati alla battaglia di Glorieta Pass nel marzo 1862 li riport\u00f2 indietro nel Texas, ponendo fine al coinvolgimento del Nuovo Messico nel conflitto.\nStati cuscinetto ed emancipazione.\nIl famoso Proclama di Emancipazione del presidente Abraham Lincoln fu definito avendo in mente gli interessi degli Stati cuscinetto. Il Proclama escludeva gli schiavi nell'ambito dei territori controllati dall'Unione per evitare reazioni violente da parte di questi Stati, che Lincoln riteneva cruciali per lo sforzo bellico. Sebbene l'emancipazione parziale fosse criticata da alcuni, Lincoln tenne fermo il punto che solo il Congresso o gli Stati cuscinetto stessi avessero l'autorit\u00e0 di abolire la schiavit\u00f9."}
{"id": "421746", "revid": "916580", "url": "https://it.wikipedia.org/wiki?curid=421746", "title": "Quercus chrysolepis", "text": "Quercus chrysolepis \u00e8 una quercia sempreverde diffusa in America del Nord.\nDescrizione.\nPu\u00f2 assumere portamento di alberello o di cespuglio e in genere non supera i 18 metri, ma la chioma pu\u00f2 misurare fino a 45 metri di ampiezza.\nLe foglie presentano margini lisci o margini spinosi simili a quelli dell'agrifoglio. La loro lunghezza varia da 2,5 a 9\u00a0cm.\nFiorisce a fine maggio: i fiori femminili sono posti alla base superiore del picciolo delle foglie. \nLe ghiande crescono sino a una lunghezza di 3,7\u00a0cm.\nDistribuzione e habitat.\n\u00c8 diffusa nella regione costiera dell'America settentrionale, dall'Oregon meridionale alla California.\nCresce ad altitudini che raggiungono i 2800 metri."}
{"id": "421749", "revid": "30610", "url": "https://it.wikipedia.org/wiki?curid=421749", "title": "Vittorio Zucconi", "text": "Biografia.\nVittorio Zucconi nasce a Bastiglia (provincia di Modena), figlio di Guglielmo Zucconi, giornalista (fu direttore de \"La Domenica del Corriere\" e del \"Giorno\") e deputato della Democrazia Cristiana, e fratello di Guido. Dopo l'infanzia trascorsa a Modena, si trasferisce con la famiglia a Milano, dove studia al Liceo classico Giuseppe Parini. Zucconi collabora al giornalino del liceo \"La Zanzara\", fino a diventarne direttore. Al Parini, Zucconi conosce e convince a collaborare con \"La Zanzara\" Walter Tobagi, futuro giornalista del \"Corriere della sera\", poi assassinato dal gruppo Brigata XXVIII marzo. Zucconi si iscrive quindi all'Universit\u00e0 degli Studi di Milano, dove si laurea in Lettere a indirizzo moderno con tesi in storia sui movimenti anarchici italiani.\nZucconi comincia la professione giornalistica nei primi anni sessanta come cronista di nera al quotidiano \"La Notte\" di Milano, sulle orme del padre. Assunto nel 1969 come redattore a \"La Stampa\", diventa corrispondente, prima da Bruxelles e successivamente da Washington sempre per \"La Stampa\", da Parigi per \"la Repubblica\", da Mosca per il \"Corriere della Sera\" durante il periodo della Guerra fredda e dal Giappone ancora per \"La Stampa\" dopo essere tornato a Roma nel 1977 per seguire gli anni del terrorismo rosso e l'omicidio Moro. Tra gli \"scoop\" si segnala per la scoperta del caso Lockheed (1976), lo scandalo degli aerei C130 venduti all'Italia grazie alle tangenti versate a generali e ministri, per il quale l'allora presidente della Repubblica Giovanni Leone fu costretto a dimettersi.\nNel 1985 Zucconi si trasferisce definitivamente a Washington, dove ricopre l'incarico di editorialista dagli Stati Uniti per \"la Repubblica\" e dove vivr\u00e0 fino alla morte. Dall'esperienza nata dal suo lavoro come corrispondente e inviato speciale ha tratto il libro \"Parola di giornalista\". Il 14 settembre 1989 Zucconi descrive la visita negli Stati Uniti di Boris Eltsin, dandone una pessima immagine e descrivendolo come un uomo dedito all'alcol. L'articolo viene ripreso anche dalla \"Pravda\", sollevando aspre polemiche in Unione Sovietica tanto che la \"Pravda\" \u00e8 costretta, dopo la smentita dell'entourage di Eltsin, a scusarsi. L'articolo, come ammesso poco dopo dallo stesso Zucconi, conteneva diverse inesattezze. La vicenda viene ripresa anche dal \"New York Times\" e dal \"Washington Post\"; la giornalista Eleanor Randolph critica aspramente il modo in cui Zucconi ha realizzato l'articolo per lo pi\u00f9 basato su fonti de relato e con molti errori. Zucconi nel suo libro \"Parola di giornalista\", nel ricostruire la vicenda, ammetter\u00e0 di essere stato superficiale e avere riportato delle cose inesatte sulla base delle quali fu attaccato, pur sottolineando come la sostanziale veridicit\u00e0 dei fatti fosse comprovata da altri articoli di stampa di altre testate sia prima sia dopo tale evento e che solo l'uso del suo articolo come mezzo per attaccare Eltsin avesse portato a quelle conseguenze.\nDal 2007 tenne corsi estivi di storia italiana contemporanea e di giornalismo per post laureati al Middlebury College (Vermont, USA). Insieme al padre ha scritto il libro \"La scommessa\" (1993). Una sua antologia per ragazzi, \"Stranieri come noi\" (1993), pubblicato dalla Einaudi Scuola, \u00e8 stata adottata come testo di lettura per le Scuole Medie. Zucconi era noto anche per il suo attivismo contro la pena di morte negli Stati Uniti d'America. Zucconi \u00e8 stato direttore dell'edizione web di \"Repubblica\" dalla creazione fino al 2015 ed \u00e8 stato direttore dell'emittente Radio Capital dal 1999 fino al 2018. Su quest'ultima curava una rubrica di filo diretto con gli ascoltatori, che andava in onda una volta al giorno, e la trasmissione del preserale \"TG Zero\". Curava inoltre una rubrica sul settimanale \"D - la Repubblica delle Donne\" e la rubrica \"Parola di Nonno\" sulla rivista bimestrale \"Kids\".\nNel corso della sua carriera, Vittorio Zucconi ha ricevuto vari riconoscimenti giornalistici nazionali, tra i quali il \"Premiolino\", il \"Trento\", il \"Max David\", l'\"Estense\" per la saggistica, il \"Luchetta\" alla carriera e il principale premio nazionale, il \"Saint-Vincent\", il Premio Giornalistico Amerigo nella categoria Radio . Nel 2015 gli \u00e8 stato conferito il Premio America della Fondazione Italia USA.\nVita privata.\nNel 1962 conobbe Alisa Tibaldi e nel 1969 la spos\u00f2. Ebbe due figli (Chiara e Guido) e sei nipoti, che vivono tutti negli Stati Uniti. Dal 2002 Zucconi ottenne anche la cittadinanza statunitense. \u00c8 morto a Washington il 25 maggio 2019, dopo una lunga malattia.. Dopo il funerale \u00e8 stato cremato e il 4 ottobre 2019 le sue ceneri sono state trasportate ad Arenzano, in Liguria."}
{"id": "421751", "revid": "121604", "url": "https://it.wikipedia.org/wiki?curid=421751", "title": "Associazione Calcio Juvenes/Dogana", "text": "LAssociazione Calcio Juvenes/Dogana, meglio nota come Juvenes/Dogana o impropriamente Juvenes, \u00e8 una societ\u00e0 calcistica sammarinese che gioca nel campionato sammarinese. Ha sede a Dogana, che fa parte del castello di Serravalle.\nLa Juvenes/Dogana, oltre al campionato sammarinese, ha disputato anche il campionato italiano di Prima Categoria e quello di Promozione dalla stagione 1996-1997 a quella del 2006-2007.\nNella Juvenes mosse i suoi primi passi il pi\u00f9 grande talento del calcio sammarinese, Massimo Bonini.\nStoria.\nPrima della fusione.\nL'attuale societ\u00e0 \u00e8 stata fondata nel 2000 dall'unione tra la Societ\u00e0 Sportiva Juvenes (nata nel 1937 con il nome di Castellana e fusasi nel 1973 con la Serenissima per dare origine al San Marino Calcio) ed il Gruppo Sportivo Dogana, fondato nel 1970. La Castellana aveva partecipato alla prima edizione della Coppa Titano, nel 1937, classificandosi al secondo posto dietro alla Libertas; queste prime partite ufficiali furono disputate con una casacca grigia. L'ultima apparizione della Castellana nel campionato sammarinese risale al 1950.\nNel 1953, con l'arrivo a Serravalle del parroco italiano don \"Peppino\" Innocentini, nasce la Juvenes. Questa nuova societ\u00e0 si apre subito ad accogliere i ragazzi della Repubblica e segno tangibile di ci\u00f2 sono i colori sociali: il bianco e l'azzurro, colori nazionali della Repubblica di San Marino. Dal 1974 al 1976 la Juvenes accetta la fusione con la Serenissima per dare vita all'Associazione Calcio San Marino.\nNel frattempo il Dogana viene fondato nel 1970 da un gruppo di ragazzi del luogo, stanchi di avere come unico sbocco calcistico la Juvenes, diventata dopo la fusione sempre pi\u00f9 selettiva. Il ritrovo abituale di questa comitiva di giovani fu dapprima la pizzeria \"\"Il Moro\" con sede a Dogana, poi il bar \"Biancorosso\"\", da cui sono ricavati i colori sociali, il bianco ed il rosso per l'appunto.\nDopo la fusione.\nFinalmente nel 2000, le due societ\u00e0, dapprima rivali, si fondono dando vita all'attuale societ\u00e0. I colori sociali, dopo la fusione, sono l'azzurro, il bianco e il rosso.\nDal 2007-2008 ha deciso di concentrarsi solamente sul campionato sammarinese, non iscrivendosi pi\u00f9 a quello italiano. Nella stagione 2008-2009 la Juvenes/Dogana diviene la seconda squadra sammarinese della storia, dopo il Murata, ad ottenere un posto in Coppa UEFA, dopo una stagione in cui la Juvenes/Dogana ha perso sia il campionato che la Coppa Titano in finale, entrambe con il Murata.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2019-2020.\nOrganico.\nRosa.\n\"Rosa aggiornata al 1 febbraio 2021.\""}
{"id": "421752", "revid": "1186766", "url": "https://it.wikipedia.org/wiki?curid=421752", "title": "Torquato", "text": "Origine e diffusione.\n\u00c8 una ripresa rinascimentale di \"Torquatus\", il \"cognomen\" del console e \"dictator\" romano Tito Manlio Imperioso Torquato; tale appellativo gli era derivato dall'aver sottratto in battaglia a un guerriero gallico una collana d'oro (in latino \"torques\", \"collana ritorta\", da \"torqueo\", \"torcere\"); il nome viene quindi occasionalmente interpretato come \"ornato di collana\", \"incollanato\".\nLa sua diffusione venne molto aiutata dal successo della \"Gerusalemme liberata\", l'opera composta da Torquato Tasso nel 1500; \u00e8 attestato principalmente in Toscana e Lazio.\nOnomastico.\nL'onomastico si pu\u00f2 festeggiare in ricordo di san Torquato, vescovo di Guadix ed evangelizzatore della Spagna; il moderno martirologio romano lo ricorda il 1\u00ba maggio, ma precedentemente era commemorato il 15 maggio."}
{"id": "421753", "revid": "118656365", "url": "https://it.wikipedia.org/wiki?curid=421753", "title": "Clemente Pernarella", "text": "Biografia.\nNel 1993 si trasferisce a Roma, dove frequenta l\"'Accademia Nazionale d'Arte Drammatica\" \"Silvio D'Amico\", conseguendovi il diploma nel 1995.\n\u00c8 conosciuto ai pi\u00f9 per avere interpretato, dal 2001 al 2006, il personaggio di \"Paolo Monti\" nella soap opera di Canale 5, \"Centovetrine\".\nHa partecipato, inoltre, al reality show di Canale 5, \"La fattoria\", piazzandosi secondo dietro a Rosario Rannisi, perdendo con una percentuale di gradimento del 45% contro il 55% dell'avversario. Successivamente, nella puntata di gala del 20 maggio 2006, riceve dagli opinionisti il premio \"La zappa d'oro\", per essere il concorrente che ha pi\u00f9 contribuito nei lavori manuali previsti all'interno della fattoria.\nHa partecipato ai film \"L'ultimo innocente\" (1992), regia di Pietro Nardi, e \"Il dolce rumore della vita\" (1999), regia di Giuseppe Bertolucci.\nIn televisione, tra l'altro, ha fatto parte del cast de \"I ragazzi del muretto\", di \"Un posto al sole\" e, come detto prima, di \"Centovetrine\". Nel 2007 partecipa alla miniserie tv \"Caccia segreta\", regia di Massimo Spano. Nel 2008 recita nelle serie tv \"Crimini bianchi\", regia di Alberto Ferrari, e \"Distretto di polizia 8\", regia di Alessandro Capone. Il medico \"Fiorentini\", il personaggio da lui interpretato in \"Distretto di Polizia 8\", morir\u00e0 all'inizio della nona stagione, in onda nel 2009. \nNel 2013 dirige lo spettacolo \u201cCanale Mussolini\u201d, romanzo di Antonio Pennacchi, premio Strega nel 2010. Nel 2014 cura la regia e il progetto drammaturgico del concerto-spettacolo \u201cCi sar\u00e0 una volta\u201d, da un\u2019idea di Roberto Prosseda. \u039del 2018 \u00e8 nel cast della fiction \u201cRosy Abate 2\u201d, sempre nel 2018 Clemente Pernarella \u00e8 nel cast di \u201cI giganti della montagna\u201d di Luigi Pirandello per la regia di Gabriele Lavia."}
{"id": "421754", "revid": "827882", "url": "https://it.wikipedia.org/wiki?curid=421754", "title": "Omega rotondo", "text": "La lettera ', minuscolo ', chiamata Omega rotondo, discende direttamente dalOmega greco e si \u00e8 sviluppata separatamente dalla lettera cirillica Omega, pur rappresentando lo stesso suono."}
{"id": "421759", "revid": "287204", "url": "https://it.wikipedia.org/wiki?curid=421759", "title": "Emilio Bione", "text": "Nel 1905 gli appassionati spezzini ne poterono ascoltare, durante un concerto promosso dalla societ\u00e0 Dante Alighieri, la voce ed il promettente talento: si costitu\u00ec rapidamente un Comitato cittadino per consentirgli la prosecuzione degli studi musicali. Notato per caso dal Maestro Domenico Cortopassi, che fu colpito dalla sua voce udendolo cantare per gli amici, fu da lui incoraggiato ad affinare gli studi da solista. Nel 1908 fece il suo debutto ufficiale al Teatro Politeama Duca di Genova, ove cant\u00f2 due sere di seguito, con grande successo di pubblico. All'et\u00e0 di 27 anni, nel 1909 debutt\u00f2 al Politeama di Firenze, dando cos\u00ec avvio ad un'intensa carriera che lo port\u00f2 ad interpretare 23 opere liriche nei maggiori teatri nazionali ed internazionali con un costante apprezzamento della critica e raccogliendo caldi consensi di pubblico.\nTra gli altri, il famoso critico musicale del Corriere della Sera Tommaso Montefiore, all'indomani di una rappresentazione di Rigoletto alla Scala di Milano, scrisse che \"un monologo e una vendetta come quelli interpretati da Bione raramente possono vedersi nell'interpretazione di altri cantanti\".\nOttenne inoltre gli elogi e riscosse l'ammirazione di Umberto Giordano, Ruggero Leoncavallo e Pietro Mascagni, che lo accostarono alle figure di Titta Ruffo e Mattia Battistini; al termine di una recita, Mascagni si rivolse a Bione esclamando: \"Che Rigoletto! L'avesse sentito Verdi!\".\nIl suo temperamento e il caratteristico timbro vocale lo portarono, in effetti, a prediligere il repertorio verdiano: fu, in particolare, un convincente Rigoletto e considerava Ernani come il proprio cavallo di battaglia. Nonostante la fama e gli impegni connessi alla sua prestigiosa carriera, non perse mai i contatti con la sua citt\u00e0, i suoi amici dell'Unione Corale, i suoi concittadini, ai quali lo legava un affetto costantemente ricambiato.\nSi devono alla sua generosit\u00e0 alcune strutture dei reparti di Medicina e Chirurgia dell'Ospedale Civile cittadino.\nUn grande busto bronzeo, che ritrae Bione, opera dello scultore Rino Mordacci, \u00e8 esposto nell'atrio del Teatro Civico della Spezia."}
{"id": "421770", "revid": "1305772", "url": "https://it.wikipedia.org/wiki?curid=421770", "title": "Hampshire", "text": "L'Hampshire (pronuncia o ), abbreviazione \"Hants\") \u00e8 una contea sulla costa meridionale dell'Inghilterra nel Regno Unito. Confina con \"(In senso orario dall'ovest)\" Dorset, Wiltshire, Berkshire, Surrey e West Sussex. Ha un'area di e si estende nei punti pi\u00f9 larghi per circa da est a ovest e da nord a sud. Il capoluogo \u00e8 la citt\u00e0 di Winchester. La stima del governo 2014 ha recensito una popolazione di 1,35 milioni di abitanti che eleggono il consiglio dell\u2019Hampshire. Il territorio della contea comprende geograficamente anche le citt\u00e0 di Portsmouth e Southampton, che per\u00f2 hanno amministrazioni indipendenti; con esse, la popolazione arriva a 1,8 milioni.\nDescrizione.\nL'Hampshire \u00e8 una popolare meta turistica, le cui attrazioni includono stazioni balneari, il porto di Portsmouth, il museo dell'automobile di Beaulieu e la citt\u00e0 storica di Winchester, famosa per la sua cattedrale. L'Hampshire ha una lunga tradizione marittima e ha due dei pi\u00f9 grandi porti del Regno Unito: Portsmouth (sede di una base e di un museo della Marina Militare) e Southampton (da dove salp\u00f2 il Titanic). L'angolo nordest della contea \u00e8 associato con le due altre forze armate britanniche; l'Esercito ha un campo a Aldershot dopo 1854, e l'Aeronautico Militare ha un base a Farnborough, scena della celebra Mostra internazionale e esposizione di volo di Farnborough. Gli scrittori Jane Austen e Charles Dickens e l'attrice Tamsin Egerton erano originari della contea.\nStoria.\nAbitata fin dai tempi preistorici, la regione fu conquistata dai romani nel I secolo d.C. In seguito, intorno all'anno 440, venne invasa e abitata dagli juti, ed in seguito fu conquistata dai sassoni del Wessex, di cui era il centro, con capitale Winchester.\nSuddivisioni.\nI distretti della contea sono undici, mentre altri due sono autorit\u00e0 unitarie.\nA livello di rango, tre sono le citt\u00e0, sette i borghi e tre i semplici distretti."}
{"id": "421778", "revid": "1573940", "url": "https://it.wikipedia.org/wiki?curid=421778", "title": "Sphecidae", "text": "Gli Sfecidi (Sphecidae ) sono una famiglia di vespe solitarie all'interno della superfamiglia Apoidea, note anche con il nome di \"vespe scavatrici\" per le loro abitudini di sotterrare le loro prede parassitizzate.\nDescrizione.\nGli sfecidi sono vespe che possono variare da pochi millimetri di lunghezza ai circa 3-4 centimetri per le specie pi\u00f9 grandi. Sono generalmente neri, neri e rossi o neri e gialli, a volte coperti da una leggera pubescenza. Hanno un volo veloce e prediligono luoghi assolati, caldi e asciutti.\nBiologia.\nGli adulti succhiano nettare sui fiori ma le larve delle varie specie di Sfecidi sono carnivore. Le femmine adulte ricorrono quindi a vari stratagemmi per fare s\u00ec che quando la larva schiuda dall'uovo possa trovare un cibo adatto. Le specie hanno spesso sviluppato il sistema di deporre l'uovo in un nido chiuso insieme ad una quantit\u00e0 di cibo, detto nido pedotrofico.\nI nidi degli Sfecidi possono essere molto diversi. Molte specie scavano gallerie pi\u00f9 o meno profonde nella terra con i \"pettini\" che hanno nelle zampe anteriori (per la morfologia vedi Insecta), da cui il nome di vespe scavatrici. Altre possono fare dei nidi di fango o nidificare in cavit\u00e0 del legno che possono trovare pronte o scavare con le mandibole.\nAl fine di provvigionare i nidi pedotrofici di prede per le loro larve, le femmine di Sfecidi hanno sviluppato una grande abilit\u00e0 di caccia, oltre che un notevole grado di specializzazione. Le femmine di alcune delle specie pi\u00f9 grandi e vistose di Sfecidi, come ad esempio \"Sphex funerarius\" di colore nero e rosso, cacciano grosse cavallette che paralizzano con una puntura e seppelliscono in una buca di circa 10-12 cm scavata da loro nel terreno. Sull'ultima cavalletta cacciata la femmina depone un uovo. La larva si nutrir\u00e0 dei corpi delle cavallette fino a quando, passato lo stadio di ninfa, diventa adulta ed esce dal nido.\nUn'altra specie, il comune \"Sceliphron spirifex\" dal volo caratteristico con l'addome nero a goccia tenuto in alto e le lunghe zampe gialle e nere tenute penzoloni, caccia ragni di diverse specie con i cui corpi approvvigiona un nido fatto di fango che costruisce in ripari nascosti, spesso anche all'interno di case.\nTassonomia.\nComprende le seguenti sottofamiglie :"}
{"id": "421782", "revid": "39692", "url": "https://it.wikipedia.org/wiki?curid=421782", "title": "Nematoceri", "text": ""}
{"id": "421800", "revid": "121604", "url": "https://it.wikipedia.org/wiki?curid=421800", "title": "Societ\u00e0 Sportiva Cosmos", "text": "La Societ\u00e0 Sportiva Cosmos, meglio nota come Cosmos, \u00e8 una societ\u00e0 calcistica sammarinese che ha sede nel castello di Serravalle.\nFondato nel 1979, prende il nome dalla squadra di New York in cui ha giocato Pel\u00e9, i New York Cosmos. Anche i colori sociali, il giallo e il verde, sono un omaggio al campione brasiliano dal momento che sono i medesimi utilizzati dai Cosmos newyorkesi e dalla nazionale brasiliana.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2019-2020."}
{"id": "421804", "revid": "1610933", "url": "https://it.wikipedia.org/wiki?curid=421804", "title": "Rondine comune", "text": ""}
{"id": "421805", "revid": "365411", "url": "https://it.wikipedia.org/wiki?curid=421805", "title": "Giampiero Maini", "text": "Carriera.\nGiocatore.\nGiovanili nella Roma, prestito al Lecce e Ascoli.\nCresciuto nelle giovanili della Roma, vi debutta nel 1990. Passato al Lecce, in Serie B, vi resta due anni collezionando 35 presenze e 3 gol, prima di passare all', sempre in Serie B collezionando 29 presenze e 6 reti.\nRoma, passaggio al Vicenza.\nRientrato alla Roma all'inizio della stagione 1994-1995, gioca 7 partite per poi passare al , neopromosso in Serie A, saltando solamente un paio di incontri, terminando la stagione con 32 presenze e 2 gol. \nNella seconda stagione ai piedi dei Colli Berici 30 presenze e 5 gol gli valgono l'esordio in Nazionale. Suo \u00e8 inoltre il gol che nella partita di ritorno con il Napoli d\u00e0 l'avvio alla conquista della Coppa Italia del 1997 da parte della formazione vicentina.\nMilan e passaggio al Bologna.\nPassato al nella stagione 1997-1998 per 6 miliardi di lire, colleziona 25 presenze. La stagione successiva, dopo una presenza in campionato, a gennaio passa al Bologna. Nella semifinale di ritorno di Coppa UEFA fra Bologna e Olympique Marsiglia \u00e8 coinvolto in una rissa rimediando quattro turni di squalifica. \nParma e Venezia.\nA fine stagione torna al Milan che lo cede al , in cui gioca 6 partite All'inizio della stagione successiva viene ceduto in prestito al , in Serie B, e con 29 presenze e 4 gol, contribuisce alla promozione in A della squadra veneta.\nRitorno al Parma e trasferimento all'Ancona.\nRientrato nuovamente al , nella stagione 2001-2002 scende in campo 2 volte, nonostante l'alternarsi di tre allenatori. Svincolatosi, passa all' in Serie B, dove sotto la guida di Luigi Simoni, con 7 gol in 22 apparizioni, ottiene la promozione in Serie A coi marchigiani. La seconda stagione nelle Marche, con 17 presenze e un gol, si conclude con la retrocessione.\nArezzo, Fabriano e Boreale.\nNel gennaio 2005 si trasferisce all', in Serie B, dove partecipa alla salvezza all'ultima giornata contro la sua ex squadra, il .\n ritorna sui suoi passi a gennaio 2008 andando a giocare con il Fabriano, in Promozione marchigiana. Nel marzo 2009 passa alla Boreale, in Promozione laziale, con cui gioca fino ad aprile dello stesso anno.\nDirigente.\n ha diretto la Scuola Calcio del Babel Soccer Team."}
{"id": "421806", "revid": "767487", "url": "https://it.wikipedia.org/wiki?curid=421806", "title": "Solo 2 ore", "text": "Solo due ore (\"16 Blocks\") \u00e8 un film statunitense del 2006 diretto da Richard Donner, con protagonisti Bruce Willis, Mos Def e David Morse. \u00c8 l'ultimo film diretto da Richard Donner 15 anni prima della sua scomparsa.\nTrama.\nJack Mosley \u00e8 un poliziotto di New York, alcolizzato e disilluso, che guarda con cinismo al suo lavoro e alla vita. Un giorno come tanti rientra in ritardo nella stazione dove presta servizio e, unico detective presente, viene incaricato di prelevare un detenuto, Eddie Bunker, dalla prigione di stato e scortarlo al palazzo di giustizia, quale unico testimone per un'audizione molto scottante. Il tutto dovr\u00e0 avvenire entro 2 ore, pena l'annullamento della testimonianza.\nEddie \u00e8 stato testimone di un omicidio perpetrato da un poliziotto corrotto, che fa parte di un gruppo numeroso di colleghi altrettanto corrotti. Di questi, un tempo, faceva parte anche Jack.\nPrelevato Eddie, che \u00e8 un piccolo delinquente, molto loquace ed estroverso, Jack si avvia con l'automobile verso il palazzo di giustizia. Durante il tragitto un killer cerca di uccidere il testimone. Rifugiatisi in un bar, i due verranno raggiunti da un gruppo di poliziotti, capeggiati da Frank Nugent, ex compagno di Jack. Loro compito \u00e8 uccidere Eddie, confidando sull'omert\u00e0 del loro collega. Quest'ultimo invece si ribella, trovando nel salvataggio del testimone una missione che possa risollevarlo dalla sua abulia e riscattarlo dal passato.\nInizia quindi una fuga per i sedici isolati che dividono il bar dal palazzo di giustizia. Inseguiti dai poliziotti corrotti, il cui stesso capitano \u00e8 invischiato, tra sparatorie e irruzioni negli appartamenti, i due fuggitivi iniziano a fare amicizia.\nNel frattempo viene fatto credere che Jack sia complice di Eddie in un'ipotetica evasione.\nDopo un lungo inseguimento ad alta tensione, Jack ed Eddie prendono un autobus e i passeggeri in ostaggio, per potere avvicinarsi alla loro meta. Circondati dai corpi speciali, riescono comunque ad arrivare ai sotterranei del palazzo di giustizia. Jack lascia libero Eddie, che si rifar\u00e0 una nuova vita a Seattle, mentre sar\u00e0 lui a testimoniare del suo passato corrotto e del presente dei suoi colleghi di lavoro, che subiranno severe condanne.\nDopo avere scontato solo due anni di carcere, grazie alla sua collaborazione, Jack torner\u00e0 a casa, riscoprendo l'affetto della sorella, disintossicato dall'alcool e pronto ad affrontare una nuova vita. L'amico Eddie lo invita ad unirsi a lui nell'attivit\u00e0 di pasticcere che ha intrapreso.\nAccoglienza.\nIncassi.\nSecondo Box Office Mojo, \"Solo due ore\" \u00e8 costato $ 55 milioni. Il film ha incassato oltre 11 milioni di dollari nel suo fine settimana di apertura.\nComplessivamente ha incassato la cifra di 65.664.721 dollari, di cui 36.895.141 negli Stati Uniti d'America e 28.769.580 nel resto del mondo.\nRecensioni.\nSu Rotten Tomatoes il film riceve un rating del 56% basato su 160 recensioni e un punteggio medio di 5,9 su 10. Metacritic invece gli assegna la valutazione di 63/100, basata su 34 recensioni."}
{"id": "421839", "revid": "916580", "url": "https://it.wikipedia.org/wiki?curid=421839", "title": "Pippo (nome)", "text": "Origine e diffusione.\nRappresenta principalmente l'ipocoristico del nome Filippo, esteso talvolta anche al nome Giuseppe. Nel caso di Filippo, si tratta di un'aferesi (\"Lippo\") con la successiva sostituzione della \"l\" con la \"p\" iniziale, in ripresa della doppia \"p\" successiva (il procedimento \u00e8 analogo a quello di molti altri ipocoristici, quali ad esempio Arrigo-Ghigo, Giovanni-Nanni, Giuseppe-Peppe, eccetera). Nel caso di \"Giuseppe\", invece, si tratta pi\u00f9 probabilmente di un accostamento paretimologico con l'ipocoristico \"Peppo\", variante del pi\u00f9 comune \"Peppe\". Nel sud deriva da Peppino (dialettale Pippinu) da cui derivano le due forme sincopate Pinu e Pippu.\nA proposito della sua diffusione, Pippo \u00e8 un ipocoristico riscontrabile un po' in tutta Italia, dal Nord al Sud del paese. Nel Sud \u00e8 tipicamente e prevalentemente associato a Giuseppe.\nOnomastico.\nL'onomastico si festeggia lo stesso giorno del nome di cui costituisce un'abbreviazione."}
{"id": "421847", "revid": "47767", "url": "https://it.wikipedia.org/wiki?curid=421847", "title": "Ondina (nome)", "text": "Origine e diffusione.\n\u00c8 un diminutivo di Onda, a sua volta un ipocoristico di nomi quali Cunegonda, Edmonda, Gioconda, Ildegonda, Radegonda, Raimonda, Seconda e via dicendo. Pu\u00f2 anche fare riferimento alle ondine, nome creato da Paracelso per indicare determinati spiriti marini. Da tali figure prende il nome 92 Undina, un asteroide della fascia principale.\nViene ricondotto popolarmente alla parola italiana \"onda\", dal latino \"unda\", dalla quale peraltro deriva il nome stesso delle ondine.\nOnomastico.\nIl nome \u00e8 adespota, cio\u00e8 non \u00e8 portato da alcuna santa, pertanto l'onomastico ricade il 1\u00ba novembre, giorno di Ognissanti. Onomastici laici sono fissato in Lituania al 18 aprile e in Lettonia al 15 novembre."}
{"id": "421851", "revid": "729019", "url": "https://it.wikipedia.org/wiki?curid=421851", "title": "Legio XX Valeria Victrix", "text": "La Legio XX \"Valeria Victrix\" era una legione romana, arruolata da Augusto (probabilmente dopo il 31 a.C.). La Legione prest\u00f2 servizio in Spagna, in Illyricum ed in Germania, prima di partecipare all'invasione della Britannia nel 43, dove rimase e fu attiva almeno fino all'inizio del IV secolo.\nSimbolo e \"cognomen\".\nSimbolo della legione era un cinghiale, simbolo alternativo un capricorno. Il cognomen \"Valeria\" ha un'origine incerta: potrebbe riguardare il \"valore militare\" dell'unit\u00e0, oppure un legame con la gens \"Valeria\". In questo secondo caso potrebbe trattarsi dell'appellativo da in onore del console Marco Valerio Messalla Messallino, che dopo aver battuto i Pannoni nel corso della rivolta pannonica del 6, non solo si merit\u00f2 gli \"ornamenta triumphalia\", ma che la legione che comandava e prese parte alle operazioni militari, la legio XX appunto, fosse fregiata del titolo di: \"Valeria Victrix\".\nStoria.\nLungo il limes danubiano.\nLa XX \"Valeria Victrix\" fece inizialmente parte del grande esercito che combatt\u00e9 i Cantabri nella Hispania Tarraconensis dal 25 al 19 a.C..\nLa legione fu quindi dislocata ad Aquileia, prendendo parte ad una serie di campagne militari come:\nNel 6 d.C. prese parte alle campagne contro i Marcomanni sotto il comando di Tiberio, dopo essersi accampata nei pressi del Danubio, a \"Carnuntum\". Questa campagna militare fu interrotta a causa dello scoppio della rivolta dalmato-pannonica del 6-9.\nDopo il disastro della battaglia della foresta di Teutoburgo nel 9, la XX \"Valeria Victrix\" fu dislocata nella Germania Inferior e si accamp\u00f2 a Oppidum Ubiorum (Colonia), poi si spost\u00f2 a Novaesium (Neuss) durante il regno di Tiberio.\nIn Britannia.\nLa Legione fu una delle quattro Legioni con cui l'Imperatore Claudio invase la Britannia nel 43, e si stabil\u00ec a Camulodunum (Colchester), mentre alcune Unit\u00e0 si accamparono a Kingsholm, Gloucester.\nNel 60 o 61 contribu\u00ec a sedare la rivolta della regina Boadicea.\nNell'anno dei quattro imperatori, la Legione sostenne Vitellio, ed alcuni Distaccamenti lo seguirono fino a Roma. Tra il 78 e l'84, la Legione prese parte alle campagne di Gneo Giulio Agricola nella Britannia settentrionale ed in Scozia, e costru\u00ec il suo campo base a Inchtuthill che occup\u00f2 nell'88, al momento del suo ritorno a sud, insieme al campo di Castra Devana (Chester), dove rimase per almeno due secoli.\nLa \"Valeria Victrix\" fu una delle Legioni che si occuparono della costruzione del Vallo di Adriano e probabilmente anche del Vallo Antonino.\nDurante il regno degli usurpatori Carausio e Allecto (286-293 e 293-296) la XX \"Valeria Victrix\" era ancora in servizio; tuttavia non ci sono pi\u00f9 testimonianze della sua presenza in Britannia dalle fonti del IV secolo."}
{"id": "421862", "revid": "1543377", "url": "https://it.wikipedia.org/wiki?curid=421862", "title": "Italia insulare", "text": "Con l'espressione Italia insulare (o semplicemente Isole) ci si riferisce, per convenzione, a una delle macro-aree che compongono la Repubblica italiana, ovvero quella costituita dalle due isole maggiori e dalle loro rispettive suddivisioni amministrative regionali a statuto speciale, la Sardegna e la Sicilia.\nGeografia.\nL'Italia insulare occupa una superficie pari a quasi un sesto di quella nazionale, nonch\u00e9 la quasi totalit\u00e0 del territorio insulare italiano. La Sicilia \u00e8 l'isola pi\u00f9 grande del mar Mediterraneo e una delle pi\u00f9 vaste d'Europa, mentre la Sardegna \u00e8 poco meno estesa.\nSia la Sicilia che la Sardegna comprendono diverse isole minori, amministrativamente dipendenti dalle isole madri. Le pianure sono generalmente ristrette in tutta la regione geografica e si presentano generalmente come strette fasce costiere. Uniche eccezioni sono il Campidano in Sardegna e la piana di Catania in Sicilia, che si estendono rispettivamente per 1.200\u00a0km\u00b2 e 430\u00a0km\u00b2, per il resto il territorio \u00e8 prevalentemente collinare (le colline, infatti, occupano il 70% del territorio), mentre ai principali rilievi si affiancano la montagna extra-alpina pi\u00f9 grande d'Italia, nonch\u00e9 il maggiore vulcano attivo del continente, l'Etna, in Sicilia, e il \"Gennargentu\" che svetta sulla Sardegna.\nDemografia.\nLa popolazione residente nell'Italia insulare ammonta a 6.636.625 abitanti. L'Italia insulare ha una densit\u00e0 di popolazione inferiore rispetto alla media del paese, essendo di oltre un decimo rispetto ad essa e risultando quindi come la meno popolata. \nLe cifre sono perlopi\u00f9 influenzate dalla bassa entit\u00e0 demografica della Sardegna, contrariamente a quella della Sicilia che ha, infatti, una densit\u00e0 tre volte superiore ed \u00e8 anzi l'isola maggiore pi\u00f9 densamente popolata del Mediterraneo.\nComuni pi\u00f9 popolosi.\nDi seguito si riporta l'elenco della popolazione residente nei comuni con pi\u00f9 di 50.000 abitanti.\nEconomia.\nIn Sardegna il prodotto pro capite \u00e8 di 20.444,1 \u20ac, mentre in Sicilia di 17.003,7 \u20ac (dati Eurostat).\nIl tasso di disoccupazione, in Sicilia \u00e8 il pi\u00f9 elevato d'Italia (11,9%), mentre quello della Sardegna secondo l'ISTAT tra 2006-07 \u00e8 sceso per la prima volta sotto il 10%, attestandosi sul 8,6%, il pi\u00f9 basso tra le regioni meridionali se si esclude il Molise; In Sardegna i costi di gestione (elettricit\u00e0, trasporto, ecc.) sono anche doppi rispetto alle altre regioni italiane, dovuti alla situazione di insularit\u00e0: tale stato, sentito come un handicap in rapporto alla penisola, negli ultimi anni si \u00e8 notevolmente ridimensionato grazie alla nascita di molte aziende basate sull'Information Technology, l'informatica e la telematica, le quali essendo tecnologie che offrono servizi virtuali non risentono degli alti costi di trasporto.\nDi seguito la tabella che riporta il PIL ed il PIL procapite prodotto in Sardegna dal 2000 al 2007:\nDi seguito la tabella che riporta il PIL ed il PIL procapite prodotto in Sicilia dal 2000 al 2007:"}
{"id": "421885", "revid": "18397", "url": "https://it.wikipedia.org/wiki?curid=421885", "title": "Philip Anselmo", "text": ""}
{"id": "421886", "revid": "1318309", "url": "https://it.wikipedia.org/wiki?curid=421886", "title": "Cesio Nasica", "text": "Ebbe il comando della Legio IX \"Hispana\" in Britannia, e sconfisse la prima delle rivolte capeggiate da Venuzio dei Briganti durante il governatorato di Aulo Didio Gallo (dal 52 al 57).\nPotrebbe essere stato il fratello maggiore di Quinto Petillio Ceriale."}
{"id": "421891", "revid": "36426", "url": "https://it.wikipedia.org/wiki?curid=421891", "title": "Giardino dei semplici di Firenze", "text": ""}
{"id": "421893", "revid": "640277", "url": "https://it.wikipedia.org/wiki?curid=421893", "title": "Ultimo (nome)", "text": "Origine e diffusione.\nNome di scarsa diffusione, basato sull'aggettivo italiano \"ultimo\"; viene tradizionalmente dato per esprimere il proposito o la speranza di non avere pi\u00f9 altri figli (di solito, perch\u00e9 se ne hanno gi\u00e0 tanti). \n\u00c8 caratteristico dell'Emilia, della Romagna, della Toscana e della Lombardia.\nOnomastico.\nIl nome \u00e8 adespota, non essendoci santi chiamati cos\u00ec. L'onomastico pu\u00f2 essere festeggiato il 1\u00ba novembre per la festa di Ognissanti."}
{"id": "421898", "revid": "12468", "url": "https://it.wikipedia.org/wiki?curid=421898", "title": "Amatore Sciesa", "text": "Era conosciuto anche col nome di Antonio Sciesa, a causa di un errore di trascrizione reso noto dopo varie ricerche e studi dallo scrittore Leo Pollini.\nBiografia.\nDi umili origini, popolano, di professione tappezziere, nel 1850 entr\u00f2 in contatto con alcuni gruppi clandestini repubblicani che lottavano contro il dominio che l'Austria deteneva sul Lombardo-Veneto. Si era ad appena due anni dalle cinque giornate e il governatore generale, feldmaresciallo Radetzky, perseguiva una politica ferocemente repressiva, che non lasciava altro scampo ai patrioti lombardi che la sottomissione, la forca o l'esilio, ma che d'altra parte, ben lungi dal ridurre l'opposizione politica e nazionale, la aizzava, anche se quest'ultima era costretta a esprimersi nelle forme pi\u00f9 clandestine. Alla diffusione di manifesti rivoluzionari partecip\u00f2 anche Sciesa: la sera del 30 luglio 1851 egli venne bloccato, in corso di Porta Ticinese, in possesso di detti manifesti, e arrestato con l'accusa di averne affisso alcune copie in via Spadari, a Milano.\nCondannato a morte in un processo sommario istruito dal capitano auditore Carl Pichler von Deeben, Sciesa venne condotto alla forca: secondo la tradizione popolare, a un gendarme che, conducendolo al luogo di esecuzione, l'aveva fatto passare sotto le finestre di casa sua, esortandolo a rivelare i nomi di altri rivoluzionari in cambio del rilascio, avrebbe risposto in dialetto milanese: \"Tiremm innanz...\" (\"Andiamo avanti...\"). In mancanza del boia, defunto alcuni giorni prima, venne fucilato e poi sepolto al Fopponino di Porta Vercellina, oggi non pi\u00f9 esistente.\nRacconta Giovanni Visconti Venosta che don Giuseppe Negri, il sacerdote che accompagn\u00f2 Sciesa al patibolo, gli diede una versione leggermente diversa del contesto in cui fu pronunciata la famosa frase: \u00abLe parole \"tirem innanz\" [sic], secondo il Negri, non le avrebbe dette lungo la strada all'ufficiale che comandava i soldati, bens\u00ec poco prima che il triste corteo si avviasse al luogo del supplizio; forse al professo, che lo esortava a confessare. Ci\u00f2 \u00e8 anche pi\u00f9 conforme alle formalit\u00e0 che si usavano allora in occasione di queste condanne militari\u00bb.\nNella sentenza egli venne erroneamente chiamato Antonio e per questo motivo nacque l'equivoco legato al suo nome. La pena gli venne inflitta in applicazione della legge stataria, promulgata con proclama del 10 marzo 1849, ribadita dal Radetzky, insieme allo stato d'assedio, il 2 agosto 1851:\nIn pratica, Sciesa, che non godeva di alcuna particolare protezione, serv\u00ec al governatore generale come esempio di severit\u00e0, tant'\u00e8 che la sua condanna a morte precedette di poco quella del comasco Luigi Dottesio. Il fatto che egli si rifiutasse di indicare i nomi degli altri congiurati costitu\u00ec solo un'aggravante. In tal senso, essa venne percepita all'epoca come un'importante conferma che Radetzky avrebbe attuato un'eterna repressione verso i 'cattivi sudditi' italiani dell'imperatore Francesco Giuseppe."}
{"id": "421899", "revid": "7073", "url": "https://it.wikipedia.org/wiki?curid=421899", "title": "Antonio Sciesa", "text": ""}
{"id": "421902", "revid": "47767", "url": "https://it.wikipedia.org/wiki?curid=421902", "title": "Ammophila", "text": ""}
{"id": "421903", "revid": "125018922", "url": "https://it.wikipedia.org/wiki?curid=421903", "title": "Umbro (nome)", "text": "Origine e diffusione.\nSi tratta di un nome etnico riferito all'Umbria (quindi \"umbro\", \"abitante dell'Umbria\"); tuttavia, a differenza della maggioranza degli etnonimi, applicati a persone \"straniere\" (cio\u00e8 provenienti da un luogo diverso da quello di chi dava l'etnonimo), \"Umbro\" \u00e8 maggiormente diffuso proprio in Umbria, costituendo probabilmente un esempio di orgoglio identitario.\nIn alcuni casi la forma femminile Umbra pu\u00f2 anche essere considerata una variante di Ombra\nOnomastico.\nNon esiste santo con questo nome, che quindi \u00e8 adespoto; l'onomastico si pu\u00f2 eventualmente festeggiare il 1\u00ba novembre, festa di Ognissanti."}
{"id": "421905", "revid": "767487", "url": "https://it.wikipedia.org/wiki?curid=421905", "title": "Uliano", "text": "Origine e diffusione.\nNome di ispirazione ideologica, rappresenta la ripresa del cognome di Lenin, Vladimir Il'i\u010d Ul'janov. In parte pu\u00f2 essere un ipocoristico di vari nomi, ad esempio Giuliano. \u00c8 accentrato principalmente in Emilia-Romagna e in Toscana."}
{"id": "421906", "revid": "1543377", "url": "https://it.wikipedia.org/wiki?curid=421906", "title": "Pesca commerciale", "text": "La pesca commerciale \u00e8 l'attivit\u00e0 di ricerca e di cattura dei prodotti ittici in genere al fine di commercializzarli sul mercato ittico all'ingrosso o al dettaglio. Essa pu\u00f2 essere caratterizzata da metodologie particolari a seconda delle tradizioni locali o dalle tecnologie moderne.\nDescrizione.\nIn Italia, per intraprendere tale attivit\u00e0 economica attraverso l'identificazione del prodotto che s'intende pescare si commissiona l'imbarcazione ad un maestro d'ascia o la si acquista, oppure un motopesca, si acquista l'attrezzatura idonea e si richiede una licenza di pesca al Ministero delle politiche agricole e forestali specificando il tipo di pesca che si vuole esercitare nel compartimento prescelto.\nIl settore della pesca commerciale \u00e8 stato oggetto negli anni, al pari di quello agricolo, di numerosi provvedimenti e direttive da parte dell'Unione europea sulla base degli articoli 38-44 del Trattato sull'Unione europea (e successive modifiche) che regolano il mercato comune nel settore agricolo e della pesca.\nLe normative europee regolano dettagliatamente lo svolgimento dell'attivit\u00e0 e del mercato ittico ad esempio tramite la definizione delle modalit\u00e0 di fissazione dei prezzi di alcuni prodotti ittici o con la fissazione di quantit\u00e0 contingentate di cattura e modalit\u00e0 di gestione degli stock. L'Unione \u00e8 poi intervenuta nel settore anche con numerose fonti di finanziamento, ad esempio sotto forma di \"fondi strutturali\", tra i quali lo \"Strumento finanziario di orientamento della pesca\" - SFOP ed il \"Nuovo Fondo europeo per la pesca\" - FEP.\nTipi e sistemi di pesca.\nLa pesca commerciale si pu\u00f2 differenziare in diverse tipologie:\nSi suddivide secondo i \"sistemi\" di pesca:\nCiascuna di queste sottocategorie comporta l'utilizzo di imbarcazioni e motopesca pi\u00f9 o meno grandi.\nLa piccola pesca.\nLa pesca artigianale \u00e8 stata, ed \u00e8, quell'attivit\u00e0 produttiva che pi\u00f9 rispecchia le abitudini locali. Le pesche speciali ne sono una chiara testimonianza. In passato ci\u00f2 era ancor pi\u00f9 accentuato e la diversit\u00e0 di attrezzi a di attivit\u00e0 era molto maggiore. La presenza di diversi tipi di fondo ha favorito il diffondersi di numerosi sistemi di pesca di tipo artigianale (o piccola pesca) che sono variamente distribuiti lungo tutta la costa e che possono essere globalmente divisi in tre gruppi: reti da posta fisse (tramagli e reti a imbrocco), palangari e piccola circuizione (cianciolini o lamparelle e sciabichetta o sciabichella).\nReti da posta fisse.\nA questa categoria appartengono i tremagli e le reti a imbrocco, cio\u00e8 reti che, bench\u00e9 possano trovarsi sul fondo oppure a mezz'acqua, vengono ancorate in modo fisso al fondo marino con ancore o pesi. I pesi o le ancore vengono segnalati in superficie da galleggianti muniti di bandierine gialle di giorno, e luci gialle di notte per renderne possibile l'individuazione al momento del recupero. Queste reti, una volta calate, vengono lasciate in posizione per un certo periodo di tempo, in genere una notte, in modo tale da renderle ancora pi\u00f9 invisibili al pesce, e poi recuperate. Normalmente, nell'intervallo fra l'operazione di cala e quella di salpata la barca rientra in porto.\nIl tremaglio (o tramaglio) \u00e8 formato da tre pezze di rete sovrapposte e collegate lungo il loro lato maggiore. Le due esterne, dette maglione, sono a maglie pi\u00f9 grandi di quella interna, e fanno s\u00ec che il pesce, da qualunque parte provenga, pu\u00f2 agevolmente superarle ma, entrato a contatto con la seconda, trova in questa una specie di sacca e, nel tentativo di sfuggire, si impiglia sempre di pi\u00f9. La dimensione delle maglie esterne va da 160 a 180 mm, mentre le maglie interne sono comprese tra 60 e 70 mm. Viene calato a una profondit\u00e0 che varia tra i 2 e i 40 m e la zona di pesca varia con la stagione, come le principali specie bersaglio (seppie, triglie, orate, occhiate, scorfani ecc...). Quando la maglia interna \u00e8 pi\u00f9 piccola (45 mm), si parla di tramaglino: mirato alla pesca delle triglie, viene impiegato specialmente nelle zone di secca da fine primavera a inizio autunno; quando invece le maglie sono pi\u00f9 grandi (200 mm quelle esterne e 60-90 mm quelle interne), si parla di tramaglione, che \u00e8 diretto alla pesca delle aragoste e viene calato a 50-100 m, soprattutto in primavera-estate.\nLe reti a imbrocco invece, sono reti di nylon trasparente alte 3-4 m e formate da un solo panno, disposte verticalmente nell'acqua. Hanno praticamente una cattura monospecifica e monotaglia che dipende dalla misura della maglia con cui \u00e8 armata. In questo caso infatti, la cattura avviene per imbrocco: il pesce, una volta entrato nella maglia della rete, non riesce pi\u00f9 ad andare n\u00e9 avanti n\u00e9 indietro. Se la maglia fosse pi\u00f9 piccola non riuscirebbe a penetrare con la testa nella maglia stessa, se d'altra parte fosse pi\u00f9 grande passerebbe tutto intero dalla parte opposta, evitando in ambedue i casi la cattura. Se impiegate per la cattura di sogliole, vengono calate in genere a una profondit\u00e0 di 15-50 m, sia su fondali duri che sabbiosi o vicino ad afferrature; le maglie del panno hanno una dimensione di 70-80 mm. Se usate per la cattura di naselli (reti \u201cnasellare\u201d), triglidi di grosse dimensioni e sugarelli, vengono calate a una profondit\u00e0 che varia tra i 90 e i 300 m; in questo caso la dimensione delle maglie del panno varia tra 52 e 58 mm; le reti a maglia grande (330-400 mm ed oltre) sono specifiche per la cattura dei pesci spada.\nPalangari (o palamiti).\nI palangari sono composti da una serie di lenze (braccioli) di cui una estremit\u00e0 termina con un amo e l'altra \u00e8 collegata ad un cavo (trave) lungo anche diversi chilometri. I braccioli vengono legati al trave ad intervalli regolari, pari a circa 2 volte la loro lunghezza. Questo attrezzo pu\u00f2 essere considerato fra i pi\u00f9 selettivi tra tutti i sistemi di pesca, ma attualmente non trova ampia diffusione fra le marinerie toscane, probabilmente anche per il costo e il tempo necessario alla messa in opera del mestiere. Al variare della specie bersaglio pu\u00f2 operare sia sul fondo (palamito fisso) sia in superficie (palamito derivante).\nI palangari fissi, possono essere usati sia per la pesca ai naselli sia per la pesca del pesce bianco. I palangari per naselli hanno una trave che varia tra i 2.000 e i 4.000 m, la lunghezza del braccio varia tra 1,5 e 2,0 m, e sono distanziati tra loro 4 - 6 m. L'esca \u00e8 costituita da sardine, e sono usati saltuariamente d'estate a una profondit\u00e0 che varia tra 100 e 500 m. I palangari per pesce bianco invece, hanno una trave lunga tra 2.000 e 3.000 m, i bracci misurano 1 - 1,5 m, e sono distanziati da 5 a 15 m. Utilizzati pi\u00f9 saltuariamente, sono posizionati a profondit\u00e0 che non superano mai i 50 m.\nI palangari derivanti, sono utilizzati nei mesi estivi/autunnali per la pesca del pesce spada. La trave \u00e8 lunga tra i 5.000 e i 35.000 m, i bracci tra 5 e 10 m, e sono distanziati di 30-50 m. Gli ami sono innescati con sgombri congelati.\nPesca con lenze leggere.\nLa pesca in mare con lenze leggere \u00e8 quella che usa lenze costruite con filo di diametro contenuto e con il cuonzo. Pu\u00f2 utilizzare varie tecniche di pesca queste devono adattarsi alle particolari condizioni del luogo dove si pesca. Le tecniche pi\u00f9 usate sono quelle che vedono l'uso della tecnica detta all'italiana e quella detta all'inglese."}
{"id": "421908", "revid": "729019", "url": "https://it.wikipedia.org/wiki?curid=421908", "title": "Ursula", "text": ""}
{"id": "421909", "revid": "23020", "url": "https://it.wikipedia.org/wiki?curid=421909", "title": "Beata Madre Teresa di Calcutta", "text": ""}
{"id": "421910", "revid": "47767", "url": "https://it.wikipedia.org/wiki?curid=421910", "title": "Vassili", "text": ""}
{"id": "421914", "revid": "47767", "url": "https://it.wikipedia.org/wiki?curid=421914", "title": "Zina", "text": "Origine e diffusione.\nSi tratta di una forma abbreviata di diversi nomi italiani, in primis Lorenzina e Vincenzina, ma anche Costanzina, Lucrezina, Maurizina, Ignazina e vari altri. Un nome identico \u00e8 presente anche in russo (dove \u00e8 abbreviazione di \"Zinaida\" o \"Zinovia\") e in inglese (dove abbreviava \"Thomasina\" gi\u00e0 dal XVII secolo, e ora ha un uso quasi identico a quello russo).\nNegli anni Settanta, risultavano di questo nome circa tremila occorrenze (pi\u00f9 due centinaia abbondanti del maschile), di cui la met\u00e0 accentrate in Lombardia e le restanti disperse ndel Nord Italia.\nOnomastico.\nL'onomastico si pu\u00f2 festeggiare lo stesso giorno del nome di cui costituisce un'abbreviazione."}
{"id": "421923", "revid": "809148", "url": "https://it.wikipedia.org/wiki?curid=421923", "title": "Nurighe", "text": "Nurighe \u00e8 il toponimo che d\u00e0 il nome a una grotta che si trova nel Logudoro-Meilogu, e precisamente nel territorio del comune di Cheremule, in provincia di Sassari, nel nord-ovest della Sardegna.\nLa grotta si raggiunge oltrepassando il paese e prendendo in direzione Sud la strada verso il bosco alla base del cono vulcanico del monte Cuccuruddu.\nL'abbondanza dei resti fossili rinvenuti lungo il condotto carsico ha portato a un'analisi delle cause di fossilizzazione ed accumulo dei resti ossei lungo un sifone. Le prime informazioni relative a tali resti collocano l'evento deposizionale nel Pleistocene medio recente, confermando le ipotesi emerse, dallo studio geomorfologico della localit\u00e0, su un'et\u00e0 di circa 250\u00a0000 anni.\nDescrizione della grotta.\nIngresso e prima parte.\nLa grotta si sviluppa in un tavolato di calcare correndo lungo l'unione di due strati secondo vie di minore resistenza rappresentate da fratture parallele con asse Nord-Sud.\nL'accesso \u00e8 possibile solo con la muta subacquee a attrezzatura da speleologia.\nLa cavit\u00e0 ha inizio con un ambiente lungo circa cinque metri ed alto due, chiuso da un muro sul quale si aprono una finestra e la porta. Al suo interno si trovano le vasche di raccolta delle acque, la cui portata varia dai 5 ai 20 l/min. a seconda delle stagioni, che poi raggiungono la vicina stazione di pompaggio. A ridosso delle vasche ha inizio la grotta vera e propria con un'apertura di circa 1 x 0,5\u00a0m.\nStrisciando sull'acqua si percorrono i primi 5 metri, poi ci si rialza in prossimit\u00e0 de \"la pressa\" uno stretto passaggio generato dal distacco di un grosso masso che consente di passare tra lo stesso e la volta in un laminatoio talmente basso da costringere a levarsi di dosso casco e cintura per evitare di incastrarsi. Superato il primo ostacolo ci si rialza in piedi per poi riprendere a strisciare sull'acqua che d'ora in poi sar\u00e0 sempre presente. Altra costante \u00e8 rappresentata dall'abbondanza di concrezioni stalattitiche, quasi sempre sotto forma di candide cannule. Si prosegue sino a incontrare una seconda strettoia e poi a circa 60 metri dall'ingresso una terza strettoia.\nSolo per brevi tratti il livello dell'acqua \u00e8 un po' pi\u00f9 alto dei soliti 10\u201315\u00a0cm.\nSi giunge quindi al punto chiamato \"tunnel dell'amore\", un condotto fossile lungo 5 metri, che oltre ad essere strettissimo ha il pavimento formato da acuminate concrezioni che rendono difficile l'avanzata. All'uscita dal tunnel, percorsi ancora circa 20 metri, si ha, per la prima volta, la possibilit\u00e0 di alzarsi in piedi in un piccolo ambiente diaclasico, sempre stretto ma alto intorno ai 3 metri.\nLa parte centrale.\nDopo meno di 5 metri bisogna riprendere a strisciare sino ad un piccolo e fangoso ambiente che immette nel passaggio semi sifonante che interruppe la terza esplorazione. Lo si supera sommersi nell'acqua sin'oltre la bocca.\nSubito dopo si abbandona temporaneamente il fiume per percorrere due anse fossili tagliate perpendicolarmente dal ramo attivo e quando si ritrova il fiume si ha, sulla sinistra, una piccola diramazione fossile lunga meno di 4 metri, degna di menzione solo perch\u00e9 \u00e8 l'unica della grotta. Sul letto del fiume, si trova invece l'unica vaschetta stalagmitica di tutta la grotta che per giunta \u00e8 danneggiata per cause naturali. A breve distanza si trova il \"camino\" della speranza: una stretta diaclasi (40\u00a0cm) alta intorno ai 4 metri ed occlusa da massi di chiara provenienza esterna. Anche sul letto del fiume, in corrispondenza del camino, si riscontrano alcuni sassi che hanno tutta l'aria di essere li da poco.\nLa parte finale coi reperti fossili.\nDa questo punto la morfologia della grotta cambia leggermente. L'ambiente diventa pi\u00f9 spazioso (ma solo di pochi centimetri), ed il livello dell'acqua pi\u00f9 alto, tanto da consentire di galleggiare per lunghi tratti, nei successivi 150 metri. Cresce anche la quantit\u00e0 di argilla depositata ai lati del fiume. Quando mancano meno di 100 metri alla fine della cavit\u00e0, iniziano ad apparire delle ossa fossili, prima quelle pi\u00f9 leggere e quindi pi\u00f9 facilmente trasportabili dalla corrente e poi man mano che si avanza, anche ossa lunghe e crani, con una crescente abbondanza da compromettere quasi la progressione per paura di danneggiarle. Si tratta di resti fossili di numerosi cervi \"Megaloceros\", conservati in maniera straordinariamente buona ed in alcuni casi inglobati tra le concrezioni stalagmitiche o stalatto-stalagmitiche.\nLa porzione esplorabile della grotta di Nurighe termina al momento presso una frana che occlude quasi interamente il passaggio. Rimane sgombro solo un laminatoio, sul quale scorre il fiume, lungo circa 4 metri, largo 1 metro, ma alto solo 30 centimetri dei quali la met\u00e0 costituiti da acqua. Ogni tentativo di superarlo \u00e8 stato fino ad oggi vano e forse la strada pi\u00f9 semplice \u00e8 quella di disostruire la frana, costituita principalmente da terra che in buona parte \u00e8 stata gi\u00e0 rimossa. Non ci si attende un grosso sviluppo della grotta, anche perch\u00e9 a meno di 100 metri si avrebbe il contatto con le colate basaltiche del Pleistocene, ma, proprio questi ultimi metri potrebbero riservare sorprese incredibili.\nTra le centinaia di ossa di cervidi presenti sul letto di questo fiume sotterraneo, una tibia di \"Megaloceros cazioti\" recuperata dagli speleologi \u00e8 di straordinario interesse a causa dei segni di incisione che presenta e che difficilmente si sono prodotti casualmente. \nSecondo gli esperti tali incisioni, tra l'altro piuttosto regolari e molto evidenti, non sembrano per\u00f2 corrispondere ai tipici segni prodotti dalla macellazione e che si possono riscontrare in reperti analoghi.\nQuesto fossile consente di dare pi\u00f9 fiducia all'ipotesi della presenza di un uomo (pi\u00f9 propriamente di una qualche specie di ominide) coevo ai numerosi animali i cui resti sono conservati nella grotta (tra i 200.000 e i 300.000 anni fa).\nIl reperto \u00e8 stato a suo tempo consegnato alla Soprintendenza ed \u00e8 attualmente allo studio presso l'Universit\u00e0 di Sassari.\nElementi sulla fauna fossile.\nIl ciclo carsico che ha originato la grotta \u00e8 riconducibile alle fasi climatiche temperate del Pleistocene medio e l'abbondanza dei resti fossili ed il loro ottimo stato di conservazione indicano che tale luogo era un importante sito di frequentazione della fauna locale e un probabile rifugio con la presenza di una sorgente d'acqua.\nLo studio preliminare della fauna \u00e8 basato sul ritrovamento delle ossa raccolte dagli speleologi su un deposito di sedimenti di riempimento all'interno della grotta e su due piccoli campioni di materiale prelevato dagli stessi negli strati superficiali. Oltre alla fauna pleistocenica, il sedimento contiene resti di bivalvi ed echinodermi provenienti dalla dissoluzione dei calcari del basamento.\nTra i grandi mammiferi sono state riconosciute ossa di un cervide della taglia di un daino attuale riferibile alla specie insulare \"Megaloceros cazioti\". I reperti indicano una taglia media nel contesto della variazione della biometria di questa specie. L'osservazione delle fotografie prese indicano chiaramente la presenza predominante dei Cervidi.\nAssociato ai resti di questo cervide, altre ossa testimoniano la presenza del canide insulare, \"Cynotherium sardous\".\nSul piano della microfauna sono presenti in gran numero le ossa e i denti del lagomorfo \"Prolagus sardus\" . Tra i Roditori sono presenti resti di \"Tyrrhenicola henseli\" e il \"Rhagamis orthodon\" con una prevalenza del primo, la taglia dei denti indica chiaramente che si tratta di forme evolute di due linee insulari.\nOltre alla fauna a mammiferi sono presenti resti di uccelli, di un batricide e gasteropodi indeterminati. Inconfutabilmente questa fauna appartiene alla biozona terminale della storia paleontologica della Sardegna. Come richiamo questa biozona inizia probabilmente nel Pleistocene medio-recente e si conclude con la transizione dal Pleistocene all'Olocene.\nEsplorazione della grotta.\nLa grotta di Nurighe \u00e8 stata esplorata tra il 10/08/1988 e il 01/03/1997 dal gruppo speleo-archeologico TAG - Truma de Arkeo-Guturulugia \"Monte Majore\" di Thiesi (SS). \nHanno partecipato alle otto escursioni che hanno consentito l'esplorazione della grotta, gli speleologi: Corrado Conca, Franco Congiu, Gianfranco Marras, Antonello Mele, Enzo Mele, Tore Meloni, Davide Pulpito, Antonio Sassu, Antonio Serra, Piero Virgilio e Alessandro Zara."}
{"id": "421924", "revid": "123490783", "url": "https://it.wikipedia.org/wiki?curid=421924", "title": "Alosa agone", "text": "Lagone (Alosa agone , sinonimo \"Alosa fallax lacustris\") \u00e8 un pesce d'acqua dolce appartenente alla famiglia dei Clupeidi dell'ordine dei Clupeiformes.\nTassonomia.\nUn tempo era considerata una sottospecie dell\"Alosa fallax\" (cheppie), probabilmente ha avuto origine da esemplari che anticamente rimasero intrappolati nei laghi subalpini e si \u00e8 adattata alle peculiari condizioni di vita dell'ambiente lacustre. \nDa alcuni ittiologi \"Alosa agone\" \u00e8 considerata una specie a s\u00e9, questa interpretazione \u00e8 contrastata dalla maggioranza degli specialisti, anche visto quello che \u00e8 successo nel lago Omodeo, dove le cheppie sono diventate agoni in soli 10 anni. Anche analisi molecolari e genetiche sembrano dimostrare che non esiste una vera divergenza tra le due forme.\nDistribuzione e habitat.\n\u00c8 stanziale nei grandi laghi prealpini (Lago di Como, Lago Maggiore, Lago di Lugano, Lago di Garda, Lago d'Iseo e Lago d'Orta) dove ha abitudini pelagiche.\n\u00c8 stato introdotto con successo nei laghi vulcanici laziali (Lago Albano, Lago di Bracciano, Lago di Bolsena e Lago di Vico). \nNel Lago Omodeo, creato in seguito allo sbarramento del fiume Tirso, delle cheppie rimaste intrappolate si sono trasformate in agoni in una decina d'anni.\nSempre in Sardegna \u00e8 presente anche nel lago medio del Flumendosa in notevole quantit\u00e0.\nDescrizione.\nLa tipologia caratterizzata da esemplari di dimensioni ridotte e con poche macchie sul dorso (fino 4 o 5) \u00e8 tipica del Lago di Como. In altri laghi prealpini, soprattutto nel Lago di Lugano e nel Lago di Garda, \u00e8 invece pi\u00f9 diffusa un'altra variet\u00e0 i cui individui hanno dimensioni leggermente maggiori e pi\u00f9 macchie sul dorso (fino a 9 - 10).\nDimorfismo sessuale: nel periodo riproduttivo le femmine sono leggermente pi\u00f9 gonfie.\nLa unghezza massima raggiunge i mentre la taglia media \u00e8 intorno ai \nRiproduzione.\nLa stagione degli accoppiamenti comincia in maggio e si protrae fino ad agosto, talvolta anche fino a settembre. \nDurante il periodo della deposizione delle uova recandosi nelle ore notturne in prossimit\u00e0 delle rive ghiaiose del Lario, \u00e8 possibile vedere e sentire i tipici \"barboi\", provocati dall'atto dell'accoppiamento che avviene ad uno-due metri dalla riva.\nNell'accoppiamento una femmina ed uno o pi\u00f9 maschi emettono simultaneamente i loro gameti compiendo rapidi giri concentrici in superficie.\nL'agone depone uova biancastre non adesive, ma fluttuanti, che affondano lentamente e schiudono in circa sei giorni. Vengono deposte da ogni femmina dalle 15-20.000 uova. La maturit\u00e0 sessuale viene raggiunta prima dai maschi (2-3 anni) e poco dopo dalle femmine (3-4 anni).\nAlimentazione.\nL'alimentazione \u00e8 planctofaga nei primi tre anni di vita, dopo di che diventa anche ittiofaga ed in parte onnivora nutrendosi anche di crostacei cladoceri e copepodi.\nStato di conservazione.\nNon \u00e8 una specie in pericolo di estinzione, tuttavia risente di diversi fattori come la pesca intensiva, il degrado e le alterazioni ambientali (che l'hanno condotta in serio pericolo nel Lago d'Orta, nel Lago Ceresio e nel Lago di Como).\nPesca.\nLa pesca amatoriale dell'agone \u00e8 consentita soltanto a partire dal 20 giugno con mosche artificiali (massimo 5 per lenza) durante il giorno, dai caratteristici cavalletti, oppure con il quadrato (rete di forma quadrata montata su un telaio dotato di manico) dopo il tramonto.\nLa tipologia lariana \u00e8 ritenuta la pi\u00f9 raffinata in quanto dotata di carni pi\u00f9 magre, adatte all'essiccazione e quindi alla preparazione dei misultin: agoni eviscerati, salati, essiccati, quindi pressati ed inscatolati con foglie di alloro. Per essere consumati, vengono scaldati sulla griglia rapidissimamente da entrambi i lati e serviti con polenta, talvolta persino freddi. Tipico della tradizione culinaria del Lago di Como \u00e8 l'agone essiccato, meglio noto come \"Missoltino\".\nAcquariofilia.\nNon \u00e8 una specie comunemente allevata in acquario se non in grandi strutture pubbliche.\nCollegamenti esterni.\nScheda dal sito www.ittiofauna.org"}
{"id": "421930", "revid": "1713105", "url": "https://it.wikipedia.org/wiki?curid=421930", "title": "Freezer (personaggio)", "text": " \u00e8 uno degli antagonisti principali del manga \"Dragon Ball\" di Akira Toriyama. Compare nelle seguenti opere: tre serie animate (\"Dragon Ball Z\", \"Dragon Ball GT\" e \"Dragon Ball Super\"), quattro film d'animazione (\"Il destino dei Saiyan\", \"Il diabolico guerriero degli inferi\", \"La resurrezione di 'F\"' e \"Broly\"), due OAV ( e \"Piano per lo sterminio dei Super Saiyan\"), uno speciale televisivo (\"Le origini del mito\") e numerosi videogiochi.\n\u00c8 un malvagio imperatore alieno, sovrano di un impero multi-planetario formato da pianeti, invasi e conquistati, che vengono rivenduti al migliore offerente. Freezer \u00e8 considerato uno dei guerrieri pi\u00f9 potenti dell'Universo ed \u00e8 responsabile della distruzione del pianeta Vegeta, nonch\u00e9, dell'estinzione della quasi totalit\u00e0 dei suoi abitanti: i Saiyan.\nCreazione.\nFreezer (che assoggetta i pianeti per poi rivenderli) venne creato al tempo della bolla speculativa giapponese e prese ispirazione dagli speculatori edili, che Toriyama defin\u00ec \u00able persone peggiori del mondo\u00bb. L'aspetto fisico, invece, deriv\u00f2 da tutti i mostri immaginari dell'infanzia di Toriyama mentre (per quanto riguarda il viso) si ispir\u00f2 al suo secondo editore, Yo Kond\u014d. Come per molti altri personaggi, anche il suo nome (e quello dei suoi parenti) deriva da un gioco di parole: infatti, tutti i loro nomi sono legati al freddo; in lingua inglese significa \"congelatore\"; \"Cold,\" \"freddo\"; \"Cooler,\" \"refrigeratore\" e \"Chilled,\" \"rinfrescato\".\nSia nel manga che negli anime, non viene mai spiegata la razza a cui appartiene Freezer. Toriyama, in un'intervista pubblicata sulla rivista \"Saikyo Jump\", ha per\u00f2 parlato della famiglia del personaggio: \nNon \u00e8 chiaro, per\u00f2, se Toriyama intendesse dire che ha un solo genitore o volesse enfatizzare che i caratteri mutanti, gli derivano unicamente da Cold; su Namecc, tuttavia, Freezer, complimentandosi con Goku, afferm\u00f2 \u00abSei davvero bravo [...] solo i miei genitori potevano stendermi pi\u00f9 velocemente\u00bb (facendo intuire che abbia sia un padre che una madre). \nIn alcuni media, vennero introdotti altri due familiari di Freezer: suo fratello maggiore (nei film ' e ') e suo figlio Creezer (nel manga \"Nekomajin\"). \nBiografia.\nAntefatti.\nFiglio di Re Cold, durante l'anno 732, Freezer venne presentato dal padre al popolo Saiyan: in questa occasione, Re Cold annunci\u00f2 loro, il suo ritiro a vita privata e il passaggio del comando al figlio, sancendo la nascita dell'Impero di Freezer. \nInizialmente intrigato dalla loro potenza, Freezer cominci\u00f2 presto a temere l'unione dei Saiyan (e, soprattutto, le leggende del Super Saiyan e del Super Saiyan God) decidendo, cinque anni dopo (nell'anno 737), di sterminarli insieme al loro pianeta, Vegeta (anche perch\u00e9, pure il Dio della distruzione, Beerus, gli aveva ordinato di distruggerlo). Inizi\u00f2 lo sterminio, uccidendo, per primo, il loro re e, in seguito, distrusse il pianeta Vegeta, riuscendo a sterminare quasi tutti i Saiyan (ai quali, per sua volont\u00e0, era stato ordinato di tornare sul pianeta) nonostante la resistenza di Bardack che tent\u00f2 di affrontarlo ma non riusc\u00ec a impedirgli di distruggere il pianeta.\nSoltanto quattro Saiyan, sopravvissero alla distruzione del pianeta Vegeta: Son Goku (a sua insaputa), Vegeta, Nappa e Radish (per sua espressa volont\u00e0). Agli altri tre Saiyan, Freezer ment\u00ec riguardo la distruzione del loro pianeta, raccontandogli che esplose per colpa di un meteorite.\nDragon Ball.\nVenticinque anni dopo lo sterminio dei Saiyan, nell'anno 762, Freezer (spiando le conversazioni di Vegeta, attraverso il proprio scouter) viene a conoscenza delle Sfere del Drago di Namecc e, immediatamente, organizza una spedizione su Namecc (accompagnato dai suoi principali sottoposti, Zarbon e Dodoria), per ottenere l'immortalit\u00e0: giunto sul pianeta, Freezer inizia a recuperare le sfere, uccidendo gran parte dei namecciani (irremovibili a cedergli le proprie sfere). L'operazione di recupero viene, per\u00f2, ostacolata dalla concorrenza di Vegeta e dei terrestri Crilin, Son Gohan e Bulma. \nOstacolato dai terrestri (e dalla distruzione di tutti gli scouter dei suoi uomini), Freezer convoca la Squadra Ginew, i suoi cinque migliori guerrieri: grazie al loro intervento, riesce a recuperare tutte le sette sfere ma si accorge di non essere in grado di attivarle; di conseguenza, si reca da Guru (il creatore delle Sfere del Drago namecciane) ma viene convinto ad allontanarsi da Nail, con cui ingaggia una breve ma violenta battaglia unilaterale. Gravemente ferito, il namecciano (che si \u00e8 fatto seguire e massacrare, per permettere a Dende di attivare le sfere, senza problemi) svela il suo piano all'avversario, facendolo precipitare dai terrestri: appena arrivato, scopre che hanno gi\u00e0 usato le Sfere del Drago ed espresso due desideri (il terzo non viene espresso a causa della morte di Guru e, pertanto, anche del drago Polunga). \nFurioso per aver perso l'occasione di diventare immortale, Freezer combatte contro Gohan, Crilin e Vegeta, usufruendo della sua prima forma ma vedendo che il Saiyan riesce a tenergli testa, ricorre la sua seconda forma: con essa, tortura Crilin ma viene affrontato dal redivivo Piccolo (che ha assimilato Nail). Tuttavia, quando il namecciano sembra dimostrarsi superiore, ricorre alla terza forma e (nonostante l'incolmabile dislivello) ricorre anche alla forma finale. Con questa nuova potenza, uccide Dende, per poi combattere contro Vegeta, ferendolo gravemente. All'arrivo di Goku, Freezer uccide anche Vegeta e affronta l'altro Saiyan che non \u00e8 nemmeno lontanamente forte quanto l'alieno, fino a quando, quest'ultimo non uccide anche Crilin: la morte del terrestre provoca la rabbia del Saiyan e la sua trasformazione in Super Saiyan. \nLe sorti dello scontro, dunque, vengono invertite: Freezer, nel disperato tentativo di sconfiggere il proprio avversario, arriva a danneggiare il nucleo di Namecc, per causarne l'esplosione (infatti, a differenza di Goku, l'alieno \u00e8 in grado di sopravvivere nello spazio cosmico). Inoltre, utilizza tutta la propria potenza, riuscendo a equiparare la forza e la velocit\u00e0 del Super Saiyan, tuttavia, non \u00e8 in grado di sostenere la propria piena potenza: nel corso del tempo, la propria forza diminuisce fino a non riuscire pi\u00f9 a tenere testa al Saiyan. Pur di non venire sconfitto, l'alieno tenta di uccidere Goku con delle lame energetiche ma viene tagliato, a met\u00e0, dal suo stesso attacco; impietosito dalle condizioni e dalle suppliche di Freezer, il Saiyan lo soccorre, donandogli una piccola parte della propria energia (in modo da permettergli di lasciare il pianeta prima che esploda) ma l'alieno sfrutta l'energia ricevuta per cercare di ucciderlo, lanciandogli contro un raggio energetico. Goku respinge l'attacco, sconfiggendo l'avversario. \nSopravvissuto all'esplosione di Namecc, Freezer viene recuperato da suo padre, Re Cold. Ciberneticamente potenziato, l'imperatore, insieme al genitore, raggiunge la Terra per uccidere Goku, tuttavia, incontra Trunks del futuro che, dopo essersi trasformato Super Saiyan, lo uccide (mutilandolo in diversi pezzi) e lo disintegra con un raggio energetico (nella dimensione dello stesso Trunks, invece, fu Goku a uccidere Freezer e Re Cold; inoltre, anche in quelle dimensioni, il DNA dei due alieni, venne estratto dal Dottor Gelo, per creare Cell). \nNonostante Piccolo avesse spiegato che, dopo la loro morte, le anime degli individui malvagi vengano purificate e reincarnate, nella serie animata, viene mostrato che l'anima di Freezer (condannata all'Inferno) non solo non \u00e8 stata purificata n\u00e9 reincarnata ma ha anche mantenuto il proprio corpo. Sempre nella serie animata, la sua anima riappare in due occasioni: nella prima, partecipa a una rivolta (capeggiata da Cell), repressa da Goku e Paikuhan; nella seconda, assiste (insieme ad altre anime dannate) allo scontro tra Goku e Majin Bu, attraverso una gigantesca sfera di cristallo.\nDragon Ball GT.\nIn questa serie animata non canonica, l'anima di Freezer riappare durante la Saga di Super C-17. Insieme a quella di Cell, si \u00e8 accordato con quelle del Dottor Gelo e del Dottor Mieu per attirare (e intrappolare) Goku all'Inferno. Sicuri di ottenere una facile vittoria (per l'incremento della loro forza fisica ma anche perch\u00e9, essendo gi\u00e0 morti, non potevano venire ancora uccisi), affrontano Goku, che per\u00f2 \u00e8 ancora superiore a loro (tanto da non aver nemmeno bisogno di trasformarsi in Super Saiyan). \nFrustrati dalla sua superiorit\u00e0, Freezer e Cell utilizzano la \"Prigione degli Inferi\" per imprigionare il loro nemico ma la tecnica si rivela inefficace (dato che funziona solo sui defunti): infatti, Goku riesce a liberarsi e ritorce la tecnica contro i propri nemici, sconfiggendoli e congelandoli.\nDragon Ball Super.\nNella seconda saga, viene svelato che (dopo la sua morte, per mano del Trunks futuristico) l'anima di Freezer era stata imprigionata in un'area dell'Inferno terrestre: odiando ogni cosa bella della vita, la sua punizione consisteva nel rimanere chiuso in un bozzolo mentre assisteva, in eterno, a una parata di creature angeliche e fatate. Durante il decennio successivo alla sconfitta di Majin Bu, per\u00f2, l'alieno viene resuscitato (con le Sfere del Drago terrestri) da due suoi ex-sottoposti, Sorbet e Tagoma: immediatamente, organizza la propria vendetta contro Goku ma conscio di non avere abbastanza potere per sconfiggere il rivale, decide di allenarsi per quattro mesi. \nIn seguito all'allenamento, Freezer si dirige sulla Terra e, dopo aver sconfitto Gohan e ucciso Piccolo, combatte contro Goku; durante lo scontro, il Saiyan ricorre al Super Saiyan blu mentre l'alieno si trasforma in Golden Freezer (il nuovo stadio acquisito nei quattro mesi di allenamento). Nonostante si riveli superiore all'avversario, non riesce a controllare la nuova forma e perde progressivamente la propria potenza: ormai prossimo alla sconfitta, per mano di Vegeta (che aveva preso il posto di Goku dopo che quest'ultimo, era stato ferito da Sorbet), sferra un potente attacco verso il nucleo della Terra, facendola esplodere: sopravvivono solo coloro che, con l'eccezione di Vegeta, erano stati protetti da uno scudo creato da Whis e Beerus (anche Freezer si salva, essendo capace di sopravvivere nello spazio aperto). Per ripristinare la Terra, Whis riporta indietro il tempo di tre minuti, permettendo a Goku di uccidere l'avversario con una Kamehameha e impedendogli di distruggere il pianeta. Ucciso per la seconda volta, Freezer ritorna nell'Inferno della Terra. \nTuttavia, oltre un anno dopo la sua seconda morte, Goku gli fa visita e gli propone di ritornare in vita, per un giorno, cos\u00ec da prendere il posto di Majin Bu nella squadra che rappresenter\u00e0 il Settimo Universo al Torneo del Potere indetto da Zeno. Freezer accetta in cambio della promessa di essere resuscitato, definitivamente, con le super sfere del drago e viene accompagnato sulla Terra da Uranai Baba: dopo aver combattuto Goku (uno scontro presente nell'anime ma solo menzionato nel manga), parte nel Mondo del Nulla, insieme a Goku, Vegeta, Gohan, Piccolo, Crilin, Tenshinhan, Numero 17, Numero 18 e Muten. \nDurante la competizione, Freezer (rimanendo fedele alla sua malvagit\u00e0) ricorre alla manipolazione, alla tortura oppure attacca i suoi avversari di sorpresa o quando sono stanchi, riuscendo a sconfiggere Frost, Dyspo, Cabba, Murichim, Jimeze e Roselle (quest'ultimo, addirittura, si autoelimina per paura dell'avversario) inoltre, con l'aiuto di Goku, Vegeta, Gohan e Numero 17, sconfigge pure Anilaza (nel manga, invece, sconfigge Bergamo, Lavender, Basil, Rubalt e Toppo); al termine del torneo, aiuta Goku contro Jiren, riuscendo a batterlo (nonostante anche loro due, cadano dal ring, venendo eliminati) ma 17, ancora in gara, permette al Settimo Universo di vincere il Torneo del Potere. In seguito, viene resuscitato da Whis (come ringraziamento da parte di Beerus, per il suo impegno nel Torneo del Potere) e dichiara che \u00e8 nuovamente intenzionato a riprendere la sua vita malvagia ma Goku gli promette che si impegner\u00e0, sempre, a fermarlo. \nTempo dopo, Freezer arriva nuovamente sulla Terra (alla ricerca delle Sfere del Drago) insieme a due Saiyan: Paragas e suo figlio Broly. Vedendo l'enorme potere di quest'ultimo, l'alieno decide di scagliarlo contro Goku e Vegeta affinch\u00e9 li possa uccidere; uccide Paragas (cos\u00ec che Broly scateni la sua piena potenza), facendogli credere che siano stati Goku e Vegeta. Disperato, il Saiyan aumenta il suo potere ma si scaglia anche contro lo stesso Freezer che non riuscendo a tenergli testa (nonostante abbia assunto la forma Golden), decide di abbandonare il pianeta.\nDurante la saga di Molo (presente solo nel manga), Freezer viene informato dello scontro tra terrestri e la banda di Molo ma decide di non intervenire, ritenendo svantaggioso mescolarsi nelle faccende dei criminali. Quando Kikono gli fa notare che anche il loro impero agisce in maniera criminale, reagisce con fastidio a tale accostamento e Berryblue interviene, spiegando che le loro azioni (bench\u00e9 atroci) sono finalizzate al guadagno economico. A causa della presenza di Molo, Freezer decide di rimandare la resa dei conti con Goku, in un secondo momento.\nPersonaggio.\nAspetto fisico.\nDurante la battaglia su Namecc, Freezer ammette di non essere in grado di controllare, perfettamente, la propria potenza nella sua forma originale, preferendo, quindi, ridurla grazie a delle mutazioni fisiche. \nIn realt\u00e0, la sua vera forma fisica \u00e8 la quarta, mentre le precedenti tre sono soltanto forme depotenziate che servono a nascondere la sua potenza e a mantenerne il controllo. \nPrima forma.\nLa \u00e8 quella con cui esordisce Freezer: in questa forma, \u00e8 un alieno umanoide dalla statura minuta, il suo corpo \u00e8 rosato ed \u00e8 anellato da segmenti neri mentre la testa presenta due piccole corna e labbra nere. Il suo vestiario, consiste in una viola/marrone tuta da battaglia e uno scouter rosso. \nPer quanto riguarda la forza combattiva, Freezer possiede un livello di combattimento pari a 530.000; potenza che aumenta, in seguito ai quattro mesi di allenamento, ne \"\" e in \"Dragon Ball Super\" (al punto da riuscire a sconfiggere Son Gohan, trasformato in Super Saiyan, con estrema facilit\u00e0).\nSeconda forma.\nLa \u00e8 la sua prima trasformazione: in questa forma, aumentano la sua altezza e la sua massa muscolare mentre le corna si allungano e si raddrizzano (diventando simili a quelle di un toro), rendendolo simile a suo padre, Re Cold. In questa forma, non indossa pi\u00f9 la tuta da battaglia e nemmeno indossa pi\u00f9 lo scouter. \nPer quanto riguarda la forza combattiva, Freezer afferma di avere un livello di combattimento pari a un milione.\nTerza forma.\nLa \u00e8 la sua seconda trasformazione: in questa forma, appaiono escrescenze ossee sulla schiena e sul cranio, aumentano le dimensioni della testa e scompare il naso (rendendo Freezer, simile a uno xenomorfo).\nForma finale.\nLa \u00e8 il vero aspetto fisico del personaggio: il corpo ritorna minuto, scompaiono le corna, la pelle diventa bianca e viola mentre, sotto agli occhi, appaiono due verticali linee nere che arrivano al mento. Prima di incontrare Goku, Freezer non ebbe mai occasione di utilizzare la propria piena potenza; durante il loro scontro, liber\u00f2 oltre il 70% della propria potenza: la . Liberando il 100% della propria potenza, la forza e la velocit\u00e0 di Freezer raggiunsero quelle di Goku in forma Super Saiyan ma a caro prezzo: il suo corpo fu soggetto a una costante tensione muscolare che non gli permise di mantenere la sua piena potenza e lo port\u00f2 a perdere sempre pi\u00f9 forza.\nNella serie televisiva, non canonica, \"Dragon Ball GT\", mentre affronta Goku all'Inferno, l'anima di Freezer afferma di essere diventata molto pi\u00f9 forte in questa forma, ma, nonostante l'aiuto dell'anima di Cell, non riesce a reggere il confronto con Goku, che seppur tornato bambino, si dimostra notevolmente pi\u00f9 potente di loro senza neanche dover ricorrere alla trasformazione in Super Saiyan. \nIn \"Dragon Ball Super\", dopo essersi allenato per quattro mesi, Freezer riesce a mutare nella sua quarta forma direttamente dalla prima, saltando le due trasformazioni intermedie, ed \u00e8 in grado di sfruttare la sua piena potenza senza effetti collaterali e senza incrementare la propria massa; inoltre, il suo allenamento lo ha reso estremamente pi\u00f9 forte (dal momento che riesce a tenere testa a un Goku allenato da Whis).\nMecha Freezer.\n \u00e8 la versione cibernetica del personaggio. A seguito delle gravi mutilazioni riportate nello scontro con Goku, Freezer necessit\u00f2 di cure mediche (da parte dei suoi subordinati) e divenne un cyborg costituito da impianti meccanici:\nFreezer afferm\u00f2 che, grazie a questi impianti cibernetici, aveva superato la forza della sua massima potenza. Tuttavia (come testimoniato da Gohan), quando giunse sulla Terra, l'alieno non utilizz\u00f2 la sua piena potenza e, di conseguenza, Trunks riusc\u00ec facilmente a ucciderlo con un solo colpo.\nNel videogioco \"Super Dragon Ball Z,\" Akira Toriyama era stato chiamato a ideare una versione alternativa, molto pi\u00f9 potenziata, di Mecha Freezer. Questa versione possiede i seguenti rinnovamenti: un lanciarazzi incorporato sulla sua spalla destra, lanciagranate sulla spalla sinistra, ordigni al livello della cintura e una coda con lama tagliente (contornata da esplosivi).\nGolden Freezer.\n \u00e8 una forma ottenuta ne \"La resurrezione di F\" e in \"Dragon Ball Super,\" dopo essersi allenato per quattro mesi: in questa forma, Freezer \u00e8 leggermente pi\u00f9 muscoloso e pi\u00f9 alto mentre il suo corpo (e la sua aura) diventano dorati. Con questa nuova potenza, riesce a dimostrarsi superiore a Goku in forma Super Saiyan blu, tuttavia, non possedendo ancora la piena padronanza sulla nuova trasformazione, la sua energia viene consumata rapidamente e, di conseguenza, l'alieno perde sempre pi\u00f9 potenza (durante il suo combattimento contro Goku) fino ad arrivare, addirittura, a retrocedere nella sua quarta forma. \nDopo essere stato riportato in vita, per ventiquattro ore (per partecipare al Torneo del Potere), Freezer rivela di essersi mentalmente allenato all'Inferno, cos\u00ec da ridurre il dispendio di energia e aumentare la propria forza: in questa occasione, dimostra di essere in perfetta parit\u00e0 con Goku in forma di Super Saiyan Blu (nella light novel tratta dal film \"Broly\", per un breve periodo, riesce a tenere testa, addirittura, anche a Broly in forma Super Saiyan).\nNel 2018, Akira Toriyama rivel\u00f2, in un'intervista, che non sapendo come rendere la nuova forma ancora pi\u00f9 semplice, decise di cambiare semplicemente il colore della pelle di Freezer e di renderlo pi\u00f9 tonico (scelse l'oro perch\u00e9, nelle competizioni, \u00e8 il simbolo dei vincitori).\nPersonalit\u00e0.\nFreezer appare come un sovrano educato e raffinato, dotato di un linguaggio regale, ma anche incredibilmente sadico e spietato: uccide sia le persone innocenti (anche bambini, come il namecciano Cargot) che i suoi stessi subordinati e ama la sofferenza altrui. E' molto intelligente quanto arrogante (tanto da mostrare un sardonico umorismo, verso i suoi nemici) ma, nonostante il suo portamento, \u00e8 anche molto freddo; infatti, mantiene spesso un comportamento imperscrutabile. Tuttavia, quando affronta avversari pi\u00f9 forti di lui, perde la sua compostezza: non avendo pi\u00f9 freni inibitori, arriva anche ad usare i mezzi pi\u00f9 sleali e subdoli, per sconfiggere i suoi nemici (su Namecc, ingann\u00f2 Goku, implorandogli piet\u00e0; dopo essere stato risparmiato, non gli mostr\u00f2 alcuna riconoscenza e lo attacc\u00f2 alle spalle). All'apparenza, sembrava rispettare solo suo padre, Re Cold.\nFortemente xenofobo, Freezer ha sempre provato un profondo disgusto nei confronti dei Saiyan, che insulta definendoli \u00absporche scimmie\u00bb (\u00abscimmioni\u00bb nel doppiaggio italiano della serie animata): per questo motivo, non pu\u00f2 concepire che un membro di quella razza, riesca anche soltanto a ferirlo. Dato che \u00e8 un Saiyan, Freezer disprezza anche Goku, vedendolo come un nemico da uccidere a ogni costo ma a dispetto del loro reciproco odio, provano anche un certo rispetto reciproco.\nIn definitiva, \u00e8 un individuo privo di ogni principio morale: ricorre a qualsiasi strumento, per raggiungere i propri obiettivi; gode a torturare le persone e (nonostante abbia sterminato interi popoli) non ha mai provato il minimo rimorso per i propri crimini. Perfino le divinit\u00e0, appaiono spaventate/disgustate dalla sua crudelt\u00e0 (in particolare, Re Kaioh del Nord): infatti, affermano di non aver mai incontrato un individuo cos\u00ec malvagio e perverso.\nAbilit\u00e0.\nFreezer possiede forza, velocit\u00e0 e riflessi enormemente sviluppati ed \u00e8 anche dotato di abilit\u00e0 uniche: \u00e8 capace di vivere nello spazio cosmico e di sopravvivere a mutilazioni estreme (come quando venne mutilato, dalla spada del Trunks futuristico); possiede un acuto udito (dimostrato su Namecc, quando sente arrivare il Kienzan di Crilin e quando Goku cerca di colpirlo alle spalle) e sa anche utilizzare la telecinesi. Tuttavia, non \u00e8 in grado di percepire il Ki ed \u00e8, dunque, costretto a indossare uno scouter (in \"Dragon Ball Super\", per\u00f2, sembra aver imparato anche tale tecnica). \nLe sue tecniche principali sono la e la pi\u00f9 potente , l' , la , il , la , l', la e lo . In \"Dragon Ball GT,\" utilizza una nuova tecnica appresa all'Inferno (insieme all'anima di Cell): la .\nA causa della sua grande esperienza nel combattimento e del suo vasto arsenale di tecniche, Freezer risulta un avversario molto ostico per i suoi nemici.\nAccoglienza.\nFreezer ha avuto molte recensioni positive da parte delle riviste dei manga e degli anime, raggiungendo la prima posizione in diversi sondaggi di popolarit\u00e0. Nella classifica realizzata da WatchMojo, si \u00e8 classificato al primo posto nella lista dei migliori cattivi degli anime mentre il sito \"TheTopTens,\" lo ha inserito tra i principali antagonisti di anime, elogiandolo come il miglior cattivo di \"Dragon Ball\".\nSin dalla sua prima apparizione, tuttavia, Freezer ha anche scandalizzato i fan dei manga e degli anime attirandosi molte critiche per la ferocia con cui affronta i suoi avversari; ad esempio, con una delle sue corna trafigge il petto di Crilin leccando poi il sangue colante dalla ferita e strangola Vegeta con la propria coda mentre lo colpisce con ripetuti pugni alla schiena. Inoltre, negli Stati Uniti la sua voce e le sue labbra nere confusero i fan riguardo al suo genere."}
{"id": "421933", "revid": "712828", "url": "https://it.wikipedia.org/wiki?curid=421933", "title": "Radish", "text": ""}
{"id": "421935", "revid": "111325", "url": "https://it.wikipedia.org/wiki?curid=421935", "title": "Ransie", "text": ""}
{"id": "421937", "revid": "1543377", "url": "https://it.wikipedia.org/wiki?curid=421937", "title": "Sudden Motion Sensor", "text": "Sudden Motion Sensor \u00e8 una tecnologia di protezione dati introdotta dalla Apple nei PowerBook e iBook, rispettivamente del 1\u00ba gennaio 2005 e del 26 luglio 2005.\nQuesta tecnologia controlla l'orientamento del portatile e rileva improvvisi cambiamenti di velocit\u00e0. I portatili sono progettati per usare questa tecnologia, in modo da evitare danni all'hard disk causati da forti vibrazioni o movimenti, come una caduta. Questa tecnologia \u00e8 anche stata introdotta nel MacBook Pro e nel MacBook.\nQuando il sensore percepisce un movimento brusco, le testine del disco rigido si separano dai piatti, in modo da prevenire o minimizzare ogni perdita di dati causata da un danno del disco rigido. Quando i sensori rilevano che la posizione e l'orientamento si sono stabilizzati, le testine si sbloccano.\nSiccome questa tecnologia pu\u00f2 stabilire l'angolo di inclinazione del portatile e la sua velocit\u00e0 di inclinazione, degli \"hack\" permettono di usare questa tecnologia come periferica di \"input\", dove l\"'output\" pu\u00f2 essere utilizzato in applicazioni sensibili alla rotazione verticale. Per esempio si pu\u00f2 usare questa tecnologia in modo che le finestre del portatile vengano visualizzate sempre diritte all'utente, anche se esso \u00e8 sottosopra.\nIBM ha implementato un sistema simile, conosciuto come Active Protection System, su alcuni ThinkPad, partendo dalla fine del 2003."}
{"id": "421941", "revid": "78273", "url": "https://it.wikipedia.org/wiki?curid=421941", "title": "Shojo manga", "text": ""}
{"id": "421942", "revid": "287204", "url": "https://it.wikipedia.org/wiki?curid=421942", "title": "Aurelius Battaglia", "text": "Biografia.\nFiglio di emigranti cefaludesi (Giuseppe (Joseph) e Concetta (Mary) Battaglia).\nDopo essersi diplomato alla Corcoran Art School di Washington DC, vi lavor\u00f2 poi come insegnante. Nel 1934 gli furono commissionati dal \"Public Work of Art Project of Civil Works Administration\" i murales della Mount Pleasant Library. \nNel 1937 inizi\u00f2 la sua collaborazione con Walt Disney per cui lavor\u00f2 fino al 1941. Nel 1940 disegn\u00f2 Mickey Mouse. Fu inoltre disegnatore e sceneggiatore nel film \"Pinocchio\" (1940) e disegnatore in \"Dumbo\" (1941) e \"Fantasia\".\nDurante la seconda guerra mondiale realizz\u00f2 film educativi per i marines e dopo la guerra lavor\u00f2 come caricaturista teatrale per il New York Tribune. Nel 1955 realizz\u00f2 il film \"The invisible moustache of Raoul Dufy\", diretto da Sidney Peterson.\nOltre che disegnatore di cartoon, Aurelius Battaglia \u00e8 stato illustratore di libri per bambini di grande successo, editi da case editrici importanti come la Random House e la Merrigold Press di New York.\nDopo il 1960 si trasfer\u00ec a Provincetown, nel Massachusetts, una cittadina di pescatori che riuniva in quel periodo artisti provenienti da tutti gli States."}
